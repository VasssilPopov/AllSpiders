{"url": "https://www.actualno.com/america/zaginali-sled-strelba-vyv-florida-video-news_691847.html", "text": "  Най-малко четирима души са загинали, а 11 са ранени след стрелба в Джексънвил в американския щат Флорида, съобщи ТАСС. По-късно обаче информацията беше коригирана - трима мъртви, включително стрелецът, и 9 ранени.     От полицията призоваха хората да избягват мястото на инцидента.   По предварителна информация стрелецът е убит. По-късно беше потвърдено, че той се е самоубил, но е успял да застреля още трима души.\r\nСтрелбата е станала в развлекателния комплекс Jacksonville Landing по време на състезания по видеоигри. Според The Los Angeles Times участник в надпреварата твърди, че стрелецът бил от тези, които се състезавали, но загубил и се вбесил. Беше уточнено, че става въпрос за 24-годишния Дейвид Катц. Той е започнал стрелбата в комплекса, след като е загубил в турнира Madden NFL, видеоигра, симулатор на американския футбол.  Reuters уточнява, че стрелбата е започнала по време на пряко предаване на турнира в един от ресторантите на града.    Припомняме, че на 15 февруари в едно от училищата на Флорида бивш възпитаник застреля 17 души.      ", "date": "2018.08.26", "title": "Загинали след стрелба във Флорида (ВИДЕО)*"}
{"url": "https://www.actualno.com/crime/sotir-cacarov-ima-3-versii-shte-proverjavame-i-dyrjavni-slujiteli-news_691806.html", "text": "  От утре по разпореждане на главния прокурор Сотир Цацаров Националната следствена служба поема разследването на инцидента при Своге, при който загинаха 16 души, а 21 бяха ранени. Това се налага заради натовареността и капацитета през август на Областната дирекция и прокуратура в София, която е поела първоначалното разследване.     На брифинга след извънредната среща при премиера стана ясно, че разследването върви в три основни направления:    Той е контактен и в момента се извършва съдебно - медицинска експертиза какви са обстоятелствата по време на инцидента. До края на деня разследващите ще преценят дали да му повдигнат  обвинение, защото експертиза е установила, че в момента на инцидента той  е шофирал с 53 км/ч, при разрешени 40км/ч.  Утре Националната следствена служба ще провери имало ли е отклоняващи вниманието на шофьора фактори по време на инцидента.\r\nГригор Григоров - който е съсобственик в транспортната фирма \"Мобилус 5\" и е шофирал в момента на инцидента, притежава всички възможни разрешителни. Има шофьорска книжка от 1977 г. До момента има 2 предписания и 7 фиша за управление на МПС без колан и за неправилно паркиране. Няма нито едно наказание за управление на автомобил в нетрезво състояние. По време на инцидента също няма намерен алкохол или други упойващи вещества в кръвта.        \"Мобилус - 5\" ООД е търговско дружество на 2 конкретни физически лица, които и са  управлявали автобусите. Притежава общо 6 рейса, с който извършва превози в Божурище. На 5 април ДАИ е извършила цялостна проверка на фирмата и тогава не са открити нарушения. Към момента на инцидента обаче нарушенията на фирмата са две:\r\n- Няма подадена информация до АПИ за екскурзията до манастира \"Седемте престола\". По закон всяко организирано пътуване трябва да бъде обявявано в Агенцията, която на случаен принцип проверява превозвачите.\r\n- Автобусът, с който са били превозвани пътниците, е трябвало да мине втория си технически преглед на 5 август, но това не се е случило. Рейсът е в експлоатация от август 2001 г. и по закон трябва да минава технически преглед 2 пъти годишно. Това не означава непременно, че е бил неизправен, уточни обаче Цацаров.    Според Цацаров, разследването разполага с данни за асфалтовата настилка, които предполагат, че предавателният протокол след издаването на обекта от фирма \"Трейс\" може би не е отговарял на действителността.   По документи рехабилитация на този участък е била направена през август 2011 г. чрез заем от Световната банка. Участъкът е въведен в експлоатация през декември 2016 г. след като всички експерти от АПИ са подписали издаващите протоколи без забележки, обясни регионалният министър Николай Нанков. \r\nПрез 2017 г. в участъка само за 10 месеца са станали 6 ПТП-та, при които има 1 загинал и 6-ма ранени. Областният директор на пътната агенция е изпратил 3 писма до АПИ и сигнал до транспортна комисия за необходимостта от обезопасяване на трасето. Поставено е ограничението от 40 км/ч в района.   Пет пъти са били правени протоколи за нарушена настилка и предписания за начало на рехабилитация, докато отсечката е в гаранция от страна на АПИ, заяви министър Нанков. Фирмата-изпълнител обаче все още не е предприела никакви действия, въпреки че предписанието за приключване на рехабилитацията е била 15 август 2018 г. Последното предписание от АПИ и компетентните органи е с дата 27-ми юли, то не е подписано от фирма \"Трейс\".\r\nЗатова според Цацаров - третата линия на разследване - за начина на изпълнение на ремонта и непоследвалата рехабилитация на конкретния участък, ще засегне проверка на държавни служители и самата фирма-изпълнител на договора, като всички проверявани могат да понесат наказание при установяване на вина.\r\nПред БНР инж. Николай Михайлов, председател на надзорния съвет на \"Трейс  груп холд\", отрече, че строителството на пътя е основен виновник за  катастрофата. Според него през последните години участъкът не е  поддържан от \"Трейс\". Освен това ставало дума за обект втори клас, който  не бил предвиден да носи максимално натоварване.", "date": "2018.08.26", "title": "Сотир Цацаров: Има 3 версии. Ще проверяваме и държавни служители"}
{"url": "https://www.actualno.com/europe/herman-van-rompoj-bez-sdelka-s-es-velikobritanija-moje-da-se-razpadne-news_691798.html", "text": "  В интервю за британския „Обзървър“ бившият председател на Европейския съвет Херман ван Ромпой предупреждава, че без сделка с ЕС Обединеното кралство е изправено пред риск да се разпадне, тъй като ще увеличи натиска в Шотландия за независимост.     Херман ван Ромпой заявява за британското издание, че според него сплашването с излизането от ЕС без сделка вероятно е нова „Операция страх“ на британското правителство в неговата тактика, но подчертава, че „този номер“ няма да мине пред ЕС и предупреждава, че сценарият без сделка ще даде нов импулс на искащите независимост на Шотландия.   „Без сделка е не просто проблем за Лондон или за Брюксел, това е екзистенциална заплаха за Обединеното кралство“, отбелязва Херман ван Ромпой. Бившият председател на Европейския съвет дори посочва, че може да се стигне до ситуация, при която 27-те страни-членки на ЕС да станат по-обединени, а Обединеното кралство - по-разединено в резултат на Брекзит. Според Херман ван Ромпой, приказките за сценарий без сделка са националистическа реторика, принадлежаща към друга ера.\r\nПървият министър на Шотландия Никола Стържън заяви през седмицата, че напускането без споразумение ще бъде „пълно бедствие“, припомня БНР.  ", "date": "2018.08.26", "title": "Херман ван Ромпой: Без сделка с ЕС, Великобритания може да се разпадне"}
{"url": "https://www.actualno.com/curious/dneven-horoskop-za-27-avgust-news_691590.html", "text": "        Днес не си позволявайте критики към другите. Обърнете внимание на своя собствен образ и направете всичко възможно, за да го подобрите още повече. Това е ден за незабравими постижения. Само си помислете къде точно искате да сте победители. Засега не се захващайте с много дейности наведнъж.   Станете рано, вземете си хладък душ, закусете с плодове. Само така ще може да се справите с предизвикателствата, които ще ви поднесе. Много е важно да не забравите да поздравите ваш близък, който има рожден ден.     Имате желание за промяна, но ще трябва да изчакате. Идеята ви е завладяла, но си припомнете, че е понеделник. Обсъдете идеите си с половинката ви, за да може да стигнете до консенсус. Днес ще ви е трудно да се съсредоточите. Не е задължително то да дойде от нещо, свързано с професията ви. Включете на помощ всички средства, които са ви непознати, а може да приложите и нови методи. Това е ден за отговори на сложни въпроси. Действията ви и желанията ви не трябва да се различават. Дали сте обещание и някой очаква да го изпълните. Няма да ви се напомня и натяква, но реакция ще има.   Не преувеличавайте страховете си, но и не ги игнорирайте. Сега е важно да сте последователни в действията си. Това е ден за изглаждане на отношения. Не се колебайте да подадете ръка първи или да се извините. Ще си заслужава. Този понеделник творческата нотка ще окаже положителен ефект върху настроението ви. Дори да не се майстор не си отказвайте от това удоволствие. Самостоятелността и собственото мнение са хубави неща, но точно сега те няма да са ви от помощ. През този ден най-важно ще е умението ви за екипност.    Потърсете второ мнение при решаването на служебен проблем, много е важно да не се подавате на страховете си. Бъдете смели. Днес не се отказвайте лесно. Дори да вали прекарайте повече време навън. Разходката на свеж въздух ще освежи мислите ви и ще ви даде дълго чакан отговор на важен въпрос.", "date": "2018.08.26", "title": "Дневен хороскоп за 27 август"}
{"url": "https://www.actualno.com/showbusiness/pochina-nijl-sajmyn-majstoryt-na-broduejskata-komedija-news_691831.html", "text": "  На 91-годишна възраст почина Нийл Саймън – прочутият американски автор на пиеси, смятан за майстора на бродуейската комедия. Той е издъхнал тази сутрин от усложнения от пневмония в манхатънска болница, съобщи АФП,цитирана от БГНЕС.     Саймън е легенда в американския театър. Сред най-забележителните му пиеси са „Странната двойка”, за която е удостоен с награда „Тони“ . Носител е на “Пулицър” за “Изгубени в Йонкърс” и има три номинации “Оскар” за най-добър сценарий.   ", "date": "2018.08.26", "title": "Почина Нийл Саймън - майсторът на бродуейската комедия"}
{"url": "https://www.actualno.com/america/brazilija-shte-prodylji-da-priema-migranti-ot-venecuela-news_691783.html", "text": "  Президентът на Бразилия Мишел Темер потвърди, че страната няма да ограничава достъпа на мигранти от Венецуела и ще продължи да го прави добре, предаде ДПА, цитиран от БНР.     По-рано тази седмица границата с Венецуела на бразилския щат Рорайма бе отворена, след като бе затворена за венецуелци в продължение на 17 часа. Затварянето на границата бе по решение на бразилски съд.   Рорайма е един от най-бедните бразилски щати.\r\nПо данни на местните власти в него дневно прииждат по около 500 венецуелци, бягащи от политическата и икономическата криза в родината си.     ", "date": "2018.08.26", "title": "Бразилия ще продължи да приема мигранти от Венецуела"}
{"url": "https://www.actualno.com/sofia/v-ovcha-kupel-ne-izdyrjaha-10-bloka-na-protest-zaradi-prezastrojavaneto-news_691543.html", "text": "  Проблемът с поголовното застрояване на София изби в още един квартал - \"Овча купел\" 1. Там живеещите в 10 блока – 405, 406, 407, 410, 411, 412, 413, 414, 415 и 416, ще излязат на протест утре, 27 август, от 18:30 часа на ъгъла на ул. „Монтевидео“ и ул. „Братя Бартел“.     Официално обявената причина за недоволство от организаторите на протеста касае \"неправомерното и прекомерно застрояване между блоковете ни на терените отредени за детски градини, училища, улици, паркинги, водни и зелени площи, и др.\".    . Това се случва чрез изменения на подробни устройствени планове, добавят организаторите на протеста. Те предупреждават, че в съседство има други терени, където би трябвало да се строят детски градини и се възмущават: \"Унищожават ни последните зелени площи в един от кварталите с най-мръсен въздух в цяла София!\"\r\n\"За съжаление това безумие на неправомевно презастрояване, без благоприятни условия за живеене, труд и отдих на населението, липсата на улици, паркинги и места за паркиране и др., превръща кварталите в лабиринти от сгради. Тежката строителна техника, ежедневно преминаваща сякаш през домовете ни, доунищожават и без това лошата пътна инфраструктура в квартала ни.  Не искаме да живеем в бетонни гета и да си подаваме солницата през прозореца от блок на блок! Не сме съгласни с провежданото от Столична община и подразделенията и всички отговорни по веригата с БЕЗУМНОТО презастрояване! Не сме съгласни да се провеждат обществени обсъждания за промяна на каквито и да са планове и проекти, без да бъдем уведомени по надлежния ред като преки заинтересовани страни! Не сме съгласни да останем без терени за детски градини,училища, озеленени градинки и паркове, спортни съоръжения и др.! Не сме съгласни да ни поставят пред свършен факт и да не ни оставят друга алтернатива от примирението!\", пишат още организаторите на протеста. Те твърдят и, че не получават отговори от Столична община на възражденията и жалбите си.  Припомняме, че в началото на тази година кметът на София Йорданка Фандъкова заяви, че започва строеж на още 9 детски градини в столицата. Става въпрос за градина в \"Драгалевци\", в \"Красно село\", в район \"Витоша\" - в \"Княжево\" и \"Павлово\", в \"Люлин\", в \"Младост\". През 2009 година, когато застана начело на столицата, Фандъкова обясни, че има 198 общински детски градини и 27 самостоятелни детски ясли и след 1989 година нищо не се е строило. На 23 май тази година, кметицата каза пред БНТ, че откакто тя е на поста, са построени 92 нови сгради, с над 16 000 нови места. В много райони има свободни места, затова сега се съсредоточаваме в отделни райони, в които няма училища и детски градини, каза Фандъкова.     ", "date": "2018.08.26", "title": "В \"Овча купел\" не издържаха - 10 блока на протест заради презастрояването"}
{"url": "https://www.actualno.com/society/novinite-naj-vajnoto-za-denja-26-avgust-news_691821.html", "text": "         От утре по разпореждане на главния прокурор Сотир Цацаров Националната следствена служба поема разследването на инцидента рпи Своге, при който загинаха 16 души, а 21 бяха ранени. Кои са основните версии,  по които ще работят разследващите?   Детето е пътувало с баба си, която също е сред жертвите. Повечето от жертвите и пострадалите са от Световрачане. На телефон роднини на пострадалите могат да потърсят информация за настанените в столичните болници за оказване на медицинска помощ.\r\nВ Пирогов са настанени шестима от пострадалите, съобщи проф. д-р Николай Габровски, началник на Клиниката по неврохирургия в УМБАЛСМ „Пирогов“. Четирима от ранените са със съчетани травми и са в критично състояние с опасност за .     Чрез видеозаснемане от дронове и външна консултация Институтът за пътна безопасност ще търси причините за тежкия инцидент на пътя срай Своге, който само преди две години е ремонтиран за 23 млн. евро. В рамките на проведеното разследване, осъществено под наблюдението на РП-Никопол, на 22 август т.г. е задържан 20-годишен от с. Черковица. Установено е, че използвайки програма, създадена за мобилни устройства, в група, включваща потребители от цял свят, той е споделял файлове, съдържащи брутални сцени на сексуално насилие на деца. Президентите на Сърбия и Косово, Александър Вучич и Хашим Тачи на Европейския форум в Алпбах в Австрия подчертаха, че споразумението между Сърбия и Косово е от ключово значение за стабилността в целия регион.   Разговори на експертно ниво между компетентните органи на България и Кипър по казуса „Олимпик” вече текат в Никозия. Първата среща от започналия процес на консултации се състоя в петък в Никозия, като информация за нея не бе обявена официално. Новината съобщава БНР, позовавайки се на собствени източници. Нелеп инцидент, при който няма убит човек. Не чувствам вина. Това каза Георги Радев, баща на президента в първи коментар след удара с триколка на пътя в Харманли. Георги Радев твърди, че по никакъв начин семейството не се е опитвало да прикрие инцидента. Катастрофата става на кръгово кръстовище в града. Колата на Георги и Станка Радеви се удря в триколка В  четвъртък, 23 август, 77-годишният художник се е почувствал зле и  тръгнал без придружител към болницата. На входа на болницата той  припаднал пред лекарите, с мозъчен инсулт. \"Сенатор Джон Сидни Маккейн Трети почина в 16:28 часа (23:28 часа българско време) на 25 август 2018 година\", пише в официално изявление от канцеларията на политика.\r\nМаккейн, който следващата седмица щеше да навърши 82 години, беше диагностициран през юли 2017 година с глиобластома – изключително агресивна форма на рак на мозъка. Преди това, през 2000 година, той претърпя операция за отстраняване на тумор от кожата на лицето. В петък семейството на Маккейн обяви, че той е взел решение да прекрати лечението си.  ", "date": "2018.08.26", "title": "Новините: Най-важното за деня, 26 август"}
{"url": "https://www.actualno.com/europe/otrovenijat-s-novichok-charli-rouli-otnovo-se-bori-za-jivota-si-news_691799.html", "text": "  Отровеният с нервнопаралитичното вещество новичок Чарли Роули отново е в болница и се „бори за живота си”, съобщава в. „Метро”. 45-годишният мъж от Еймсбъри е развил менингит, който може да бъде изключително опасен, в резултат на oтравянето.     Партньорката на Роули, 44-годишната Доун Стърджис не успя да се пребори с отровата и почина. Двамата бяха намерени през юли в безпомощно състояние в дома си в Еймсбъри – градче разположено в непосредствена близост до Солсбъри, където в началото на годината с новичок бяха отровени бившият руски агент Сергей Скрипал и дъщеря му Юлия.   Според разследващите Даун се е oтровила, след като се напръскала с флакон, съдържащ отровния агент, мислейки, че използва парфюм, съобщава БГНЕС.", "date": "2018.08.26", "title": "Отровеният с \"новичок\" Чарли Роули отново се бори за живота си"}
{"url": "https://www.actualno.com/america/znae-li-trymp-kak-izglejda-amerikanskijat-flag-news_691823.html", "text": "  Американският президент Доналд Тръмп оцвети погрешно флага на САЩ по време на посещението си в детска болница в щата Охайо в петък, съобщава ТАСС. Грешката забелязаха бдителни потребители на социалната мрежа „Туитър”.          Снимки от визитата на Тръмп и първата дама Мелания в детската болница в градчето Кълъмбъс бяха публикувани онлайн от министъра на здравеопазването Алекс Азар. На една от фотографиите се вижда как президентът, заобиколен от група деца, оцветява американския флаг. На рисунката, която е пред Тръмп, се вижда как ивиците на националното знаме са оцветени в червено и синьо, а не в червено и бяло, както трябва да бъде.      Грешката на Тръмп бе използвана от опоненти на президента, които го разкритикуваха за острата му реакция срещу играчи от Националната футболна лига, които коленичиха по време на изпълнението ан националния химн, в знак на протест срещу полицейската бруталност и расовата дискриминация.", "date": "2018.08.26", "title": "Знае ли Тръмп как изглежда американският флаг?"}
{"url": "https://www.actualno.com/europe/avstralija-e-s-novo-pravitelstvo-news_691792.html", "text": "  Новият премиер на Австралия Скот Морисон обяви членовете на новия си кабинет, след като пое властта в петък. Министър-председателят възнагради поддръжниците си и протегна „маслиновата клонка на помирението” към бунтарите, коментира АФП, цитирана от БГНЕС.     „Този нов либерално-национален отбор е кабинет от следващо поколение”, обяви пред репортери в столицата Канбера Морисон.   Вътрешният министър Петер Дутон запази поста си, но портфолиото на министерството му бе разделено от имиграцията, с която ще се занимава бившият заместник финансов министър Дейвид Коулман.\r\nМинистерството на енергетиката и околната среда също бе разделено на две – енергиен министър ще е Ангъс Тейлър, а Мелиса Прайс ще се занимае с проблемите на екологията и околната среда.  Марис Пейн – бивш министър на отбраната, сега ще се занимава с външната политика – пост, който беше овакантен само часове преди обявяването на новия състав на правителството.   За министър на отбраната бе назначен Кристофър Пайн, докато Матиас Корман – финанси, Митч Фифийлд – комуникации, и Грег Хънт – здравеопазване, запазват постовете си.", "date": "2018.08.26", "title": "Австралия е с ново правителство"}
{"url": "https://www.actualno.com/europe/italija-obmislja-da-naloji-veto-na-budjeta-na-evropa-news_691816.html", "text": "  Италия разглежда възможността да наложи вето на многогодишния бюджет на Европейския съюз на следващата среща на върха на държавните глави и премиерите на страните от Съюза. Това заяви в неделя във „Фейсбук“ вицепремиерът и икономически министър на Италия Луиджи ди Майо, предава ТАСС.     „В момента работим над възможността да наложим вето при гласуване на бюджета на ЕС на следващата среща на върха. И ние имаме намерение внимателно да изучим всички европейски предложения и тези, които не са ни изгодни, ще ги блокираме“, заяви ди Майо. По неговите думи, на първо място е споразумението за свободна търговия между Съюза и Канада (СЕТА), което може да не бъде ратифицирано от италианския парламент, съобщава ИА\"Фокус\".   По-рано пресслужбата на правителството в Рим разпространи заявление на премиера Джузепе Конте, в което той осъжда нежеланието на европейските партньори да сътрудничат в решаването на миграционните проблеми. „В сегашните условия Италия счита за невъзможно да подкрепи бюджет, в който не се следва определена последователност в осъществяването на социалните програми. И в това се съдържа нашия принос в развитието на Европа, защото ние не можем да се задоволим само с общия пазар и блок, който се основава само на икономически интереси“, заяви министър-председателят.\r\nТАСС припомня, че изострянето на отношенията между Рим и Брюксел е свързано с миграционните проблеми. Новото правителство на Италия, съставено от партиите „Движение ‚5 Звезди‘“ и „Лига“ си постави за задача да спре мигрантския поток от Северна Африка. Рим настоява събраните в Средиземно море бежанци да бъдат разпределяни сред различни европейски пристанища, а не само в италианските и забрани влизането на кораби с мигранти в пристанищата на Апенините. На последната среща на върха на ЕС в края на юни беше постигната договорка за разделяне на отговорността за приемане на мигрантите между европейските страни, но, както твърди италианското правителство, тя не се изпълнява от европейските партньори.  От ЕС определиха заплахите на Италия като безсмислени и контрапродуктивни. Освен това, от Европейската комисия напомнят за това, колко получава Италия от структурните фондове на ЕС и посочват, че съкращаването на вноските на първо място ще удари по финансирането на националните програми за развитие.   ", "date": "2018.08.26", "title": "Италия обмисля да наложи вето на бюджета на Европа"}
{"url": "https://www.actualno.com/asia/ubiha-lidera-na-isljamska-dyrjava-v-afganistan-news_691807.html", "text": "  Лидерът на „Ислямска държава” в Афганистан - Абу Саад Ерхаби е бил убит при въздушни удари срещу скривалища на терористите в провинция Нангархар, в близост до границата с Пакистан, съобщава АФП. Според афганистанското разузнаване заедно с Ерхаби са загинали още 10 души. Било е унищожено и огромно количество оръжия и техника, използвана от терористите.     Ерхаби е четвъртият по ред убит лидер на „Ислямска държава” в Афганистан откакто терористичната организация се появява в страната през 2014 година.   ", "date": "2018.08.26", "title": "Убиха лидера на \"Ислямска държава\" в Афганистан"}
{"url": "https://www.actualno.com/curious/sedmichen-horoskop-za-27-avgust-2-septemvri-news_691829.html", "text": "        През тази седмица оставете надеждите настрана. В личния живот е добре да сте стъпили здраво на земята и да не разчитате на случайността. Бъдете сигурни, че така ще си помогнете много повече, а и късметът ще  е на ваша страна, благодарение на усилията ви. В края на периода може да изникне неочаквано пътуване. Пригответе едни куфар от сега, за да сте подготвени. През тази седмица към вас може да се върне старо добро, което сте направили преди време някому. Бъдете благодарни за случващото се. Това е знакът, от който имахте нужда. В средата на периода е добро време за кратко пътуване и почивка преди края на лятото. Ако имате ученици сега е моментът да отменете голяма част от приготовленията за първия учебен ден, за да не правите всичко накуп преди  15 септември.   Това е седмица, в която ще научите много важна информация, която дълго време е била крита от вас. Помъчете се да не мислите защо и какво е допринесло за забавянето, а как да използвате наученото в своя полза. В средата на периода помислете за планиране на коледните и новогодишните празници, особено ако смятате да бъдете по-голяма компания.     Тази седмица много неща ще дойдат на мястото си. Бъдете сигурни в добрия развой на нещата, колкото и трудности да видите по пътя си. В личен план не се колебайте да правите големи стъпки. Някои от тях са отдавна чакани от партньора ви. Във финансово отношение седмицата ще е добра.  Очакват ви допълнителни финансови постъпления. Тази седмица бъдете готови за всякакви добри изненади. Предусещате някои от тях, но сега ще разберете, че мечтите се сбъдват, когато повярваме истински в тях и имаме силата да не се отказваме. В средата на седмицата ви очаква добра новина, свързана със служебното ви положение. Това може да бъде и повишение на заплатата. В здравословно отношение не прекалявайте с алкохола. Седмицата е добра за подобряването на хранителния ви режим. Вземането на важни решения отложете за друг период. Въоръжете с максимално търпение и дисциплина. Ставайте по-рано и взимайте контрастен душ, за да помогнете на тялото си да се справи с стреса. Избягвайте алкохола, сега той е напълно противопоказен. Опитайте се да чувате повече и да разбирате човека от среща, тогава рискът от допускане на грешки ще е минимален.   Във вторник и сряда е най-добре да не се товарите с излишни задължения, особено ако не влизат във вашите отговорности. Съществува риск да не ви стигне времето и да си разпилеете силите напразно. През последните два работни дни е добре да внимавате при подбора на думите ви. Има вероятност да се изкажете прекалено остро и да засегнете някого без това да е било целта ви. Ако нещо ви измъчва не се колебайте да го споделите с близкия ви човек. Какъвто и да е проблемът ви той ще се опита да ви разбере и утеши. Сега не е време за активни дейности, но може да мечтаете, колкото си искате. Смело рисувайте желанията си и чертайте планове за реализирането им. Бъдете готови, че нещата може да претърпят някои промени, но нека това не ви отчайва. В средата на седмицата ще станете един от участниците в печеливш проект. Ако ви се налага да участвате в преговори подгответе се за това, че те няма да са леки и може да ви доведат до изтощение. През почивните дни задължително изхвърлете от главата си всяка мисъл за работа и се отдайте на пасивна почивка.    Най-голямото предизвикателство пред вас сега ще бъде да балансирате между личния и професионалния живот. Ще тичате от една страна на друга, но усилията ще си заслужават. Половинката ви ще оцени усилията ви, но наистина ще очаква сериозно доказателство за чувствата ви. В края на седмицата може да имате неочаквани гости. Едва ли ще може да отмените визитата, така че ще ви се наложи да проявите максимално гостоприемство. Тази седмица не се критикувайте прекалено, а и още във вторник резултатите от работата ви ще са толкова добри, че само може да се гордеете със стореното. Бъдете уверени в своите способности . Опитайте се да уловите всеки детайл, сега те ще бъдат от особено значение. Моментът не е подходящ за изясняването на отношения. Всъщност те са почти съвършени така че няма какво да им обсъждате.    През първия работен ден ще трябва да обърнете повече внимание на личните ви отношения. Истина е, че нужда от сериозен разговор, но забравете за назидателния тон. Той няма да ви от помощ, а само ще изостри недоразуменията между вас, които всъщност са напълно преодолими. В средата на седмицата може да изникнат някои конфликти с бизнес партньори. Дипломацията ще е най-верният ви помощник. През почивните дни обърнете искрено внимание на проблемите на хората, които обичате. През първите три дни от новата седмица наблегнете на организацията. Сега спазването на твърд график значително ще облекчи работата ви. В личен план ще сте склонни да се сърдите за щяло и нещяло. Излишно е да се напомня, че няма никакъв смисъл от това. През последните два дни от седмицата ще имате възможност да покажете своите лидерски качества. Не проявявайте излишна скромност. През почивните дни избягвайте конфликтите с близките ви. Възможно е да изпитате необясним гняв към тях, който трябва да обуздаете.", "date": "2018.08.26", "title": "Седмичен хороскоп за 27 август - 2 септември"}
{"url": "https://www.actualno.com/politics/premieryt-bojko-borisov-otmenja-poseshtenieto-si-v-albanija-news_691817.html", "text": "  Министър-председателят Бойко Борисов отменя посещението си в Албания заради обявения в понеделник ден на национален траур в памет на жетвите от тежката катастрофа край Своге.     Българският премиер беше поканен да участва в неформалната среща на премиерите на шестте страни от Западните Балкани за регионалната икономическа интеграция, събощиха от правителствената пресслужба.   На форума в гр. Дуръс е предвидено да се обсъжда изработването на обща визия за Стратегията за интеграция на шестте страни от региона, както и създаването и укрепването на Регионалното икономическо пространство.\r\nОсвен министър-председателите, в събитието участие ще вземат еврокомисарят по европейската политика за съседство и преговори за разширяване Йоханес Хан и президентът на Европейската банка за възстановяване и развитие Сума Чакрабарти.  ", "date": "2018.08.26", "title": "Премиерът Бойко Борисов отменя посещението си в Албания"}
{"url": "https://www.actualno.com/crime/zapochnali-sa-ekspertni-razgovori-mejdu-bylgarija-i-kipyr-po-kazusa-olimpik-news_691818.html", "text": "  Разговори на експертно ниво между компетентните органи на България и Кипър по казуса „Олимпик” вече текат в Никозия. Първата среща от започналия процес на консултации се състоя в петък в Никозия, като информация за нея не бе обявена официално. Новината съобщава БНР, позовавайки се на собствени източници.     От България са пристигнали експерти от Министерството на финансите и други компетентни органи и са имали контакти с техни колеги от Службата за контрол на застрахователните компании и гаранционния фонд на Кипър. Разговорите, които са в съвсем начален етап, целят уточняване на детайлите по процеса на ликвидация на „Олимпик” и бъдещите плащания на потърпевшите в България. Поставен е и най-горещият въпрос – за споделяне на отговорностите за тези плащания между Кипър и България.   50 млн. евро може да достигне дължимата сума към засегнати от „Олимпик” след обявяването му в ликвидация, според оценки на този етап.\r\nНапрежението сред кипърските застрахователни органи е много високо, тъй като тази сума на практика ще трябва да се плати от кипърците, от застрахованите шофьори на моторни превозни средства в Кипър, чрез техните застрахователни премии. Неофициално вече се коментира, че е възможно да се стигне до повишаване, дори удвояване на техните отчисления към гаранционния фонд, които сега са в размер на 5%. Българският клон на „Олимпик” не е правил вноски в кипърския гаранционен фонд, обяви през тази седмица пред БНР неговият генерален мениджър Акис Папахристодулу.  Повече яснота по процедурата ще има след 12 септември, когато съдът в Никозия ще разгледа внесения иск за обявяване на „Олимпик” в несъстоятелност. Дотогава компанията трябва да калкулира какви суми трябва да върне на своите клиенти за периода на прекратените предсрочно застраховки, а самата процедура ще стартира след съдебното решение, каза също пред БНР временният ликвидатор на компанията Павлос Накузи.   ", "date": "2018.08.26", "title": "Започнали са експертни разговори между България и Кипър по казуса „Олимпик” "}
{"url": "https://www.actualno.com/asia/otkriha-tjaloto-na-alpisnistka-zaginala-predi-31-godini-news_691766.html", "text": "  Планински спасители свалиха от Елбрус тялото на алпинистка, загинала преди 31 години по време на атака на най-високия връх в Европа, предаде ТАСС.     „Група туристи са се натъкнали на тяло на жена на височина около 4 хил. метра и са съобщили на спасителите. По предварителни сведения алпинистката е загинала при изкачване на Елбрус преди 31 години. Тялото е евакуирано“, съобщиха от пресслужбата на Планинската спасителна служба в Карачаево-Черкезка република.   Спасителите отбелязват, че през 1989 година, при атака на връх Елбрус, лавина е причинила смъртта на група от седем алпинисти. Телата на загиналите обаче не са били открити тогава.\r\nСамоличността на жената е установена, тъй като в нея са открити документи и самолетен билет.  „Намерен е паспорт на името на Елена Константиновна Базикина, родена 1951 година, от град Нова Логода, Ленинградска област. Самолетният билет за полет Москва — Минералние води на 10.04.1987 година е също на нейно име“, уточняват от спасителната служба в Карачаево-Черкезия.   ", "date": "2018.08.26", "title": "Откриха тялото на алписнистка, загинала преди 31 години"}
{"url": "https://www.actualno.com/europe/obezvrediha-snarjad-ot-vtorata-svetovna-vojna-v-ludvigshafen-news_691809.html", "text": "  Обезвредиха неексплодирала бомба от Втората световна война в германския град Лудвигсхафен, съобщава АФП.     500-килограмовият снаряд, който се предполага, че е бил пуснат от американски военен самолет, бе открит при строителни работи в началото на седмицата. За да бъде обезвреден се наложи 18 500 души, живеещи в радиус от 1 километър, да бъдат евакуирани като предпазна мярка.   На сапьорите им е отнело малко над един час, за да обезвредят корозиралата бомба. Повече от 70 години след края на Втората световна война в Германия все още могат да бъдат открити неизбухнали снаряди – тежко наследство от бомбардировките на Алианса срещу нацисткия режим.", "date": "2018.08.26", "title": "Обезвредиха снаряд от Втората световна война в Лудвигсхафен"}
{"url": "https://www.actualno.com/america/nova-porcija-sankcii-ot-sasht-vyrhu-rusija-vliza-v-sila-ot-27-avgust-news_691479.html", "text": "  Нови едностранни санкции на Съединените американски щати срещу Руската федерация във връзка със случая \"Скрипал\" ще влязат в сила на 27 август, заяви лидерът на републиканското мнозинство в Сената Мич Макконъл.     \"Уведомителният период, регламентиран в Закона за контрол на химическото и биологическо оръжие, изтече на 22 август. Вече предадохме необходимото съобщение на Федералния регистър, който отговаря за обнародването на санкциите и очакваме, че решението за това ще бъде публикувано на 27 август\", отбеляза за ТАСС Макконъл.   В основата на санкциите стои забрана за износ от САЩ към Русия на стоки с двойна употреба – такива, които биха могли да се използват за военни цели. Преди налагането на ограничения, износът на такива продукти се разглежда индивидуално – случай по случай. Очаква се санкциите да засегнат 70% от руската икономика и 40% от работните места в Русия, макар че има съмнения, че ефектът ще е чак толкова голям.\r\nВсъщност, съгласно закон от 1991 година, идеята е в рамките на 90 дни санкционираната страна – в случая Русия, да представи доказателства, че е спряла да използва химически и биологически оръжия и няма да го прави повече. Предвижда се и американски представители да извършат проверки на места, за да се уверят, че съответната държава – в случая Русия, казва истината, описва процесът CNN.  Ако Русия не се съобрази, може да последва втора порция санкции. Мич Макконъл обаче коментира, че това едва ли ще стане. Ако все пак бъдат наложени такива санкции, то може да се стигне до драстични неща – например забрана на държавната руска авиокомания „Аерофлот” да лети до САЩ, както и понижаване на нивото на дипломатическите отношения между двете държави.   Иначе сегашният вид санкции беше наложен на Сирия през 2013 година, както и на КНДР.", "date": "2018.08.26", "title": "Нова порция санкции от САЩ върху Русия влиза в сила от 27 август"}
{"url": "https://www.actualno.com/showbusiness/zapochna-festivalyt-noting-hil-news_691814.html", "text": "  Започна един от най-големите улични карнавали в Европа – този в лондонския квартал \"Нотинг Хил\", съобщава в. „Сън”, цитиран от БГНЕС.     Всяка година в тази част на Западен Лондон се събират стотици хиляди хора, които с ентусиазъм се включват в тържествата в чест на афро-карибските култури и традиции. Карнавалът се провежда от местните имигрантски общности от 1964 г. насам.   Тази година собствениците на луксозни имоти в квартала заковаха дървени пана на къщите си, за да предпазят домовете си от вандалски прояви. През последните няколко години по време на карнавала избухват сблъсъци, а не са редки посегателствата върху чуждата собственост. От \"Скотланд ярд\" заявиха, че са изпратили допълнителни полицейски подразделения за охрана на събитието.\r\nУчастниците в двудневния карнавал преминават през специални контролни постове и с претърсват за опасни предмети – включително ножове.  Тази година първата „жертва” на празнуващите вандали стана бяла „Тойота Приус”. Автомобилът бе напръскан със спрей, след като шофьорът му се опита да премине по една от централните улици в \"Нотинг Хил\".   ", "date": "2018.08.26", "title": "Започна фестивалът Нотинг Хил"}
{"url": "https://www.actualno.com/europe/velikobritanija-vdigna-iztrebiteli-nad-cherno-more-zaradi-ruski-samoleti-news_691824.html", "text": "  Британски изтребители Eurofighter Typhoon в неделя сутринта са съпроводили два руски самолета над акваторията на Черно море, съобщава пресслужбата на кралските военновъздушни сили, предава РИА Новости, цитирани от ИА \"Фокус\".     Както се казва в съобщението на ведомството, самолетите са излетели от авиобаза в Румъния в отговор на полет на самолет за борба с подводници Бе-12 и военнотранспортен многоцелеви самолет Ан-26 от Военнокосмическите сили на Русия.   „Това е трети случай през тази седмица, когато изтребители от кралските ВВС в рамките на мисия на НАТО по патрулиране на въздушното пространство са вдигнати за предотвратяване на провокационни действия от страна на руски самолети и за оказване на поддръжка на Румъния и съюзниците в Алианса“, се отбелязва в заявлението.\r\nПри това, по думите на един от пилотите от ВВС на Великобритания и двата руски самолета предполагаемо са навлезли във въздушното пространство на Румъния. Както е заявил военният, приближаването е изпълнено „безопасно и професионално от двете страни“.  РИА припомня, че в петък британското Министерство на отбраната съобщи за поредно съпровождане на руски самолети във въздушното пространство над Черно море. Изтребители Eurofighter Typhoon от кралските ВВС изпълниха приближаване към руски самолет за борба с подводници Бе-12. От руското посолство в Лондон определиха тези действия като провокация.   „... Каква хипотетична заплаха за Великобритания или дори нейните съюзници представлява руски патрулен самолет, летящ в близост до собственото руско крайбрежие, намиращо се на повече от 2000 километра от Британските острови“, заявиха от дипломатическото представителство и добавиха:\r\n„Вместо да засилват сигурността на който и да е, британските власти използват това военно присъствие (в района на Черно море) за провокативни акции. Не само с думи, както, за съжаление, правят, но и с реални военни действия, което просто е опасно“.    ", "date": "2018.08.26", "title": "Великобритания вдигна изтребители над Черно море заради руски самолети"}
{"url": "https://www.actualno.com/analysis/djumhuriet-tova-li-ni-e-umnata-dyrjava-news_691815.html", "text": "  По указания на министъра на вътрешните работи Сюлейман Сойлу, общината в централния истанбулски район „Бейоглу” забрани традиционната съботна седяща стачка на „почернените турски майки”, пише вестник „Джумхуриет”. Депутатът от основната опозиционна Народнорепубликанска партия (НРП) Сезгин Танръкулу, подкрепящ действията на „почернените майки”, е потърсил за обяснения по телефона вътрешния министър. Сюлейман Сойлу е потвърдил, че именно той е дал нареждане за отмяна на традиционния мирен граждански протест.     „Почернените майки” се събраха вчера на своята 700-тна протестна съботна акция на площад „Галатасарай” на централния турски булевард „Истиклял”. Единственото им искане е турската държава да разкрие и те да научат за съдбата на хилядите техни деца и близки роднини, безследно изчезнали след задържане и вкарване в затвора, съобюава ИА \"Фокус\".\r\nВ изпълнение на дадените указания, полицията се намси решително и безкомпромисно, като използва сълзотворен газ и оцветени с боя куршуми. Десетки протестираща бяха „закопчани” с белезници зад гърба и задържани. Полицията използва сълзотворен газ и по страничните улици покрай булевард „Истиклял”. Някои от задържаните все пак бяха освободени в късните вечерни часове. Подкрепящите „почернените майки” депутати от НРП призоваха за още по-масово участие в следващото 701-во издание на протеста в следващата събота.\r\n„Джумхуриет” публикува и покъртителни снимки за полицейското насилие заедно с анализ на известната журналистка и колумнистка Аслъ Алтънташбаш.  Ето нейната позиция, публикувана от ИА \"Фокус\", озаглавена „Това ли ни е умната държава?”:   „Предлагам изразът „умна държава” да бъде изваден от обръщение. Това, което трябва да направим, е Институтът за турски език моментално и директно да забрани използването на този израз. По един или друг формален повод.    А ако някой продължи да го използва – да бъде наказан със солена парична глоба.\r\nАко някой умник се появи по телевизията с хвалби от типа „Брей, брей, колко умна държава имаме!”, веднага да бъде свален от екрана.   Питате - Защо? Ами, вие самите си отговорете. Лично аз не виждам да съществува нещо като „умна държава”. Добре; нека дори и за момент да приемем, че Турция вече ще продължи своя път с един авторитарен режим. Но пак няма да има „умна държава”.\r\nТя непрекъснато се „само прострелва”. Примерно – в краката. Защото съществуват структури, които раздуват проблемите, стоящи пред Турция.\r\nТова са рефлексите и структурите вътре в самата държава. Дори и на пръв поглед да изглежда, че постоянно защитават интересите на държавата; всъщност в повечето време те се занимават със своя собствен дневен ред.   Пак питате – Защо? Ами, много просто – за да могат да запазят собствените си позиции; самите причини за тяхното съществуване. Те постоянно държат „жива и актуална” темата, че опазването на държавата е поставено под заплаха; че силно желаят да увеличат своята обвързаност, която имат към системата и към техните избиратели.   Не ви ли се струва нещо познато? Нещо като „Дежа вю”? Да, за съжаление. Преди 7-8 години имахме държавническо разбиране за състоянието на сигурността, пробутвано ни от представители на т.нар. „Терористична организация на гюленистите” (ФЕТО); както е определяна днес. Днес, пак са същите представители, колкото и да се правят, че са противници на ФЕТО. Тази позиция отново стана техен лозунг. Пак по същата тяхна склонност за произволно поведение; буквално – да си гледат кефа. А камуфлажът на всичко това днес е, както и в миналото – мъгляви понятия за „сигурността на родината и на нацията”…\r\nКакто и при ФЕТО, целта е политическата воля да бъде държана единствено и безусловно обвързана с тях. За да могат да контролират вътрешните и външните рефлекси на държавата.\r\nИскате примери? Според вас нормално ли е, когато се очертава някаква възможност за смекчаване на отношенията с Европа; изведнъж да стартира фурия от арести, които буквално подлудяват Европа?\r\nНапример, показният и шумен арест на остров „Бююкада” в Мраморно море на световно известния защитник на човешките права Осман Кавала, в навечерието на важна международна среща на върха. Случи се точно един ден преди лидерската среща на ЕС, на която в една или друга форма щеше да се обсъжда отношението към Турция.   Да кажем, че всичко това е случайно…\r\nДобре, а каква беше вчерашната съботна фурия с арести на протеста на „почернените майки”? Не е ли страшно съмнително, че става в момент, когато от Европа към Турция започват да пристигат положителни, топли послания? Помислете си само; това е една група, която се събира от 1995 година; в продължение на 700 седмици всяка събота протестира с мирни средства на площад „Галатасарай” на централния булевард „Истиклял” в Истанбул. Вчерашната им среща съвпадна с края на религиозния празник „Курбан Байрам”. Щеше да премине при нормални условия, ненатрапчиво, без много шум; може би много от вестниците дори и нямаше да й обърнат никакво внимание.\r\nА какво се случи? Хоп, излезе някой си, като предизвика истинска фурия с мирните действия на „почернените майки”, които се провеждат в продължение на 23 години. Създаде се голяма дандания; сълзотворен газ, куршуми с боя, арести.\r\nИ най-интересното е, че това става точно в период, когато се търсят пътища за нормализиране на отношенията на Турция с Европа. В края на септември има договорена визита на турския президент Реджеп Тайип Ердоган в Германия. Анкара обмисля символични стъпки за смекчаване на диалога с Германия, за да може да балансира силно влошените си отношения със САЩ.   Очевидно е обаче, че някои кръгове искат да саботират това.\r\nТочно по начина, по който бяха влошени турско-американските отношения покрай кризата с проповедника от САЩ Ендрю Крейг Брънсън. Когато имаше една тънка нишка връзка, а и договорка, между Ердоган и президента на САЩ Доналд Тръмп и хоп – намеси се правосъдната ни система.\r\nСега вие преценете и кажете. Аз ли съм конспиратор, или някои други кръгове. Които се стремят да възпрепятстват оправянето на отношенията на Турция със Запада и за тази цел използват различни подходи и съображения за националната сигурност – за да променят курса на държавния кораб?\r\nИли изразът „умна държава” напълно е изтъркан и фалирал, като държавата ни се люшка насам и натам – напълно безконтролна и без спирачки?...”", "date": "2018.08.26", "title": "Джумхуриет: \"Това ли ни е умната държава?\""}
{"url": "https://www.actualno.com/america/vlak-i-kamion-se-sblyskaha-v-teksas-ima-jertvi-news_691763.html", "text": "  Най-малко двама души загинаха, а други 11 бяха ранени при сблъсъка на пътнически влак и камион в източната част на щата Тексас, съобщава „Фокс нюз”, цитиран от БГНЕС.     Камионът бил на релсите и при сблъсъка на място загинали шофьорът и неговият спътник. Пострадалите, някои от които са в тежко състояние, са пътници в експресния влак. В композицията имало около 50 души по време на катастрофата, която станала на 35 километра западно от Далас.   Причините за инцидента се уточняват.", "date": "2018.08.26", "title": "Влак и камион се сблъскаха в Тексас, има жертви"}
{"url": "https://www.actualno.com/crime/13-godishno-momche-e-sred-jertvite-na-katastrofata-kraj-svoge-news_691768.html", "text": "  Един от загиналите в катастрофата край Своге е 13-годишно момче.     Това потвърди за Нова телевизия кметът на Световрачане, откъдето е детето. То е пътувало с баба си, която също е сред жертвите. Именно от там са и повечето от хората, пътували в превозното средство. В събота сутрин автобусът тръгва от там за екскурзия.   Жителите на Световрачене изкараха безсънна нощ. Кметството остана отворено, а служителите работиха до късно. Там прииждаха близки на пътниците в автобуса, за да научат повече за състоянието на близките си.\r\nСлужителите на кметството изготвяха списъци. До момента са събрани данните на 19 от пътниците. За един от тях вече я ясно, че е сред загиналите. Другите 18 са ранени. 15 човека обаче все още липсват от списъците, съобщава БГНЕС.  Към 8.00 часа сутринта в събота автобусът е спрял близо до кметството. Хората са слезли, за да си вземат нещо за из път. Всички са били в приповдигнато настроение заради еднодневната екскурзия до манастир „Седемте престола”.   Екскурзията е организирана от пенсионерския клуб и такива са се правили почти всеки уикенд. На нея е имало около 15 души от певческия състав на селото. могат да потърсят информация за настанените в столичните болници за оказване на медицинска помощ.    По последна информация 16 души са загинали след тежката автобусна катастрофа на 25 август в района на разклона за с.Лесковдол, на пътя София-Своге. Транспортирани до лечебните заведения УМБАЛ „Св. Анна София“, УМБАЛСМ „Н. И. Пирогов“, ВМА, УМБАЛ „Царица Йоанна - ИСУЛ“ и ФСМП Своге са 21 пострадали, обобщиха от Министерство на здравеопазването.   Според актуална към 10:30 часа информация състоянието на четирима от ранените остава критично. Те са настанени в Пирогов.\r\nМинистърът на здравеопазването Кирил Ананиев съобщи, че Националният център по трансфузионна  хематология разполага с достатъчни количества кръв от всички кръвни  групи. Създадена е необходимата организация и екипи за кръводаряване са в  готовност да обслужат всички желаещи да дарят кръв.", "date": "2018.08.26", "title": "13-годишно момче е сред жертвите на катастрофата край Своге"}
{"url": "https://www.actualno.com/asia/jertvite-na-navodnenieto-v-indija-se-uvelichavat-news_691761.html", "text": "  Броят на жертвите на опустошителните наводнения в южния индийски щат Керала достигна 445 души, съобщава АФП, цитирана от БГНЕС. След като водите започнаха да се отдръпват и започнаха постепенните възстановителни работи след стихията бяха открити още 28 тела на удавени, посочват местните власти.     15 души все още се водят за изчезнали. Около 1 милион души са настанени във временни подслони докато се разчистят тоновете кал и пясък след наводненията. В съобщение на местните власти в „Туитър” се посочва, че 130 000 жилища, засегнати от наводненията, са вече годни за обитаване, но те са едва една трета от всички залети от водата къщи.   ", "date": "2018.08.26", "title": "Жертвите на наводнението в Индия се увеличават"}
{"url": "https://www.actualno.com/showbusiness/v-avans-za-kinofestivala-vyv-venecija-news_691771.html", "text": "  Лейди Гага, Райън Гослинг и Ванеса Редгрейв са само част от звездите, които се очаква да преминат по червения килим на най-стария кинофестивал в света – този във Венеция, съобщава АФП. Председател на журито на 75-ото издание на събитието, което започва в сряда на остров Лидо, ще бъде мексиканския режисьор, сценарист и продуцент Гилермо дел Торо.     21 филма ще се състезават за наградата \"Златен лъв\", като тази година в официалната селекция са включени и филми от онлайн стрийминг платформата „Нетфликс”, което предизвика недоволство сред производителите на „традиционни ленти”. Сред кандидатите за престижното отличие има само една жена – австралийската режисьорка Дженифър Кент с филма „Славеят”. Редица феминистки организации написаха протестно писмо до ръководството на фестивала, който според тях е доминиран почти изцяло от мъже.   Както всяка година във Венеция ще бъдат връчени две статуетки „Златен лъв” за цялостно творчество, чийто носители през 2018 година ще бъдат 81-годишната британска актриса Ванеса Редгрейв и канадският режисьор Дейвид Кронънбърг.", "date": "2018.08.26", "title": "В аванс за кинофестивала във Венеция"}
{"url": "https://www.actualno.com/society/prognoza-za-vremeto-26-avgust-nedelja-news_691731.html", "text": "  Изминалата ясна и тиха нощ е прелюдия към хубава и слънчева неделя. В следобедните часове над западните и планинските райони ще има временни увеличения на облачността и на места там ще има краткотрайни валежи с гръмотевици. Ще духа слаб, в Източна България до умерен югоизточен вятър. Максимални температури, предимно между 31° и 36°, в София около 30°. Такава е прогнозата за времето на Националния институт по метеорология и хидрология (НИМХ), съобщи за Агенция \"Фокус\" дежурният синоптик Христо Христов.     Атмосферното налягане ще бъде по-ниско от средното за месеца и през деня още ще се понижи.   Над Черноморието ще бъде слънчево. Ще духа до умерен югоизточен вятър. Максималните температури ще са 27-29°. Температурата на морската вода е 26-27°. Вълнението на морето ще бъде 2 бала.\r\nНад планините преди обяд ще бъде слънчево, но около и след обяд ще се развива купеста и купесто-дъждовна облачност и на много места ще има краткотрайни валежи с гръмотевици. Ще духа до умерен юг-югоизточен вятър. Максималната температура на височина 1200 метра ще е около 25°, на 2000 метра – около 17°.  В началото на следващата седмица вятърът ще се обърне и ще донесе по-лошо време. В понеделник в Западна България температурите ще се понижат до 23°-25°, ще бъде с превалявания, докато на изток през по-голямата част от деня ще остане все още предимно слънчево и горещо – с максимални температури над 30°. По-късно през деня и на отделни места в Източна България ще се развие купесто-дъждовна облачност, ще има краткотрайни интензивни валежи и гръмотевични бури.   Във вторник ще се понижат температурите и в югоизточната половина от страната. Ще е ветровито, с променлива облачност и на отделни места с превалявания от дъжд, следобед – с гръмотевици. В сряда ще има повече слънчеви часове, но следобед на отделни места, главно в планините, ще превали дъжд. По-късно през деня северозападният вятър ще започне да отслабва - в източните райони ще остане до умерен, вече от север-североизток. Максималните температури ще са между 26° и 31°.", "date": "2018.08.26", "title": "Прогноза за времето - 26 август (неделя)"}
{"url": "https://www.actualno.com/society/123-godini-turistichesko-dvijenie-v-bylgarija-news_691745.html", "text": "  На 26 август ще бъде отбелязана 123-годишнината от организираното туристическо движение в България.     В националния туристически събор на 26 август ще вземат участие представители на туристическите дружества, членове на БТС от цялата страна, както и държавни институции, за които развитието на туризма е приоритет.\r\nСутринта в 9. 00 ч. пред билетния център на НДК ще бъде даден старт на планинския маратон. Той ще бъде от три лъча – първи от 9.00 ч.: хижа „Алеко” – Черни връх,\r\n- втори лъч, от 7.00 ч.: Златни мостове – хижа „Кумата” – Черни връх,  - от 10.00 ч. ще има колопоход хижа „Алеко” – Черни връх.\r\nВ 11.00 часа – ще бъде проведен кратък маршрут на планинския маратон: Голи връх – Черни връх.\r\nВ 11.45 часа ще бъдат поднесени цветя пред барелефа на Алеко Константинов на Черни връх от участниците в туристическия събор.    ", "date": "2018.08.26", "title": "123 години Туристическо движение в България"}
{"url": "https://www.actualno.com/europe/vynshnijat-ministyr-na-avstralija-podade-ostavka-news_691770.html", "text": "  Министърът на външните работи на Австралия Джули Бишоп подаде оставка, съобщава Би Би Си. Решението й идва малко преди новият премиер на страната Скот Морион да обяви членовете на кабинета си, след като пое лидерския пост в петък.     Бишоп заяви, че не знае дали ще се кандидатира за следващите парламентарни избори, които ще се състоят през 2019 година. 62-годишната дама от Западна Австралия е в политиката през последните две десетилетия. През последните 11 години тя е заместник-председател на Либералната партия.   ", "date": "2018.08.26", "title": "Външният министър на Австралия подаде оставка"}
{"url": "https://www.actualno.com/society/tyrsjat-se-250-pojarnikari-spasiteli-vodolazi-news_691778.html", "text": "  Продължава набирането на пожарникари, спасители и водолази за свободните позиции в няколко области на страната, съобщава МВР.     Срокът за подаване на документи в 21 регионални дирекции на ГД „Пожарна безопасност и защита на населението“ изтича на 31 август.   За пожарните служби в седем области – в Габрово, Плевен, Пловдив, Силистра, Смолян и Търговище, срокът за приемане на документи е 10-и септември. Обявеният конкурс е за 250 свободни длъжности за пожарникари, водачи на специални автомобили, спасители и водолази в службите в цялата страна.\r\nОбщите изисквания към кандидатите са да притежават само българско гражданство, да не са осъждани за умишлени престъпления, да отговарят на изискванията за физическа и психологична годност. За различните длъжности освен общи има и специфични изисквания.  Всички заповеди за обявените конкурси по области, бройките, както и пълният набор от изисквания са публикувани на страницата на Министерството на вътрешните работи.   ", "date": "2018.08.26", "title": "Търсят се 250 пожарникари, спасители, водолази"}
{"url": "https://www.actualno.com/chronicles/vyv-versajskija-dvorec-e-prieta-deklaracijata-za-pravata-na-choveka-i-grajdanina-news_691442.html", "text": "  Декларацията за правата на човека и гражданина (на френски: Déclaration des droits de l'homme et du citoyen de 1789) е най-важният документ на Френската революция, определящ индивидуалните права на човека, създаден от Жилбер дьо Лафайет и Оноре Мирабо. Декларацията била приета от Националното учредително събрание (на френски: l’Assemblée nationale) на 26 август 1789 г. В основата на тази Декларация лежи концепцията за равноправието и свободата, принадлежащи на всеки индивид по рождение. За естествено право на човека и гражданина се обявяват: свободата на личността, свободата на словото, свободата на убежденията, правото на съпротива срещу всяко потисничество.     Декларацията лежи във фундамента на френското конституционно право и до днес. Тя е потвърдена и пренаписана в преамбюла на конституцията от 4 октомври 1958 г. На 16 юли 1971 г. Конституционният съвет на Франция признава Декларацията за пълноправен юридически документ, чието нарушение се приравнява на нарушение на конституцията.   През 2003 г. ЮНЕСКО включват тази Декларация в регистъра „Световна памет“.", "date": "2018.08.26", "title": "Във Версайския дворец е приета Декларацията за правата на човека и гражданина"}
{"url": "https://www.actualno.com/america/pochina-amerikanskijat-senator-djon-makkejn-news_691747.html", "text": "  Телевизия NBC съобщи, че след продължителна борба с рака е починал американският сенатор Джон Маккейн, несменяем сенатор от Републиканската партия през последните над 30 години.     \"Сенатор Джон Сидни Маккейн Трети почина в 16:28 часа (23:28 часа българско време) на 25 август 2018 година\", пише в официално изявление от канцеларията на политика.   Маккейн, който следващата седмица щеше да навърши 82 години, беше диагностициран през юли 2017 година с глиобластома – изключително агресивна форма на рак на мозъка. Преди това, през 2000 година, той претърпя операция за отстраняване на тумор от кожата на лицето. В петък семейството на Маккейн обяви, че той е взел решение да прекрати лечението, съобщава БГНЕС.\r\n\"Прогресът на заболяването и напредналата възраст си казват своето. Със своята обичайна сила на духа той сега реши да прекрати медицинската терапия\", заявиха от неговото семейство.  Маккейн е бивш пилот от Военноморските сили на САЩ, свален по време на  войната във Виетнам. Тежко раненият Маккейн прекарва повече от пет  години в северновиетнамски плен. Той е известен като един от най-яростните критици на сегашния американски президент Доналд Тръмп, а , след , . Маккейн беше и един от хората, защитаващи най-яростно .\r\nАмериканският президент Доналд Тръмп отправи съболезнования чрез официалния си профил в Twitter. \"Душите и молитвите ни са със семейството на сенатор Маккей\", написа американският държавен глава.        Вицепрезидентът на Съединените американски щати Майкъл Пенс написа в своя Twitter акаунт, че той и съпругата му \"скърбят заедно със семейството на Маккейн\" и гордеят с живота му, който то е отдал \"в служба на тази нация\".\r\n\"Загубихме човек, който олицетворяваше най-добрите идеали на нашата страна\", се казва в изявление на министъра на отбраната на САЩ Джеймс Матис, публикувано на официалния интернет сайт на Пентагона. Матис подчертава, че Маккейн винаги е поставял на първо място службата за благото на страната.\r\n\"Сюзън и аз изказваме дълбоките си съболезнования и се молим за семейството на американския патриот Джон Маккейн\", написа държавния секретар на САЩ Майкъл Помпео в Twitter.   Съболезнования изрази и първата дама на Съединените щати Мелания Тръмп. \"Мислим, молим се и скърбим [заедно] със семейството на Маккейн. Благодарим ви, сенатор Маккейн, за Вашата служба на нация\", написа тя в Twitter.\r\nЛидерът на малцинството в горната камара на Конгреса на Съединените американски щати Чък Шумър предложи една от сградите на Сената да бъде преименувана в чест на покойния Джон Маккейн. \"Нищо не може да превъзмогне загубата на сенатор Маккейн, но за да бъде запомнен той от поколенията, аз ще изготвя решение за преименуване на сградата „Ръсел“ в негова чест\", написа демократът Шумър в Twitter.   ", "date": "2018.08.26", "title": "Почина американският сенатор Джон Маккейн"}
{"url": "https://www.actualno.com/america/aresti-na-studentski-protest-zaradi-demontirana-statuja-news_691773.html", "text": "  Арести по време на протест в университета в Северна Каролина, съобщава в. „Лос Анджелис таймс”. Седем души бяха задържани заради демонстрация, призоваваща за връщането на близо 100-годишна статуя на войник от епохата на Конфедерацията, която бе демонтирана в началото на седмицата.     Около дузина протестиращи, развяващи флага на Конфедерацията, влязоха в сблъсъци с демонстранти, които не искаха статуята, известна като „Мълчаливия Сам” да бъде поставена отново в кампуса на „Чапъл хил”. Фигурата на войника, издигната през 1913 година, бе повредена по време на протест през седмицата и властите взеха решение тя да бъде премахната и временно прибрана в склад за съхранение.   ", "date": "2018.08.26", "title": "Арести на студентски протест заради демонтирана статуя"}
{"url": "https://www.actualno.com/europe/migrantite-ot-blokiranija-korab-kraj-pristanishte-katanija-veche-sa-na-brega-news_691784.html", "text": "  Всичките 137 мигранти от Африка, намиращи се на блокирания в сицилианското пристанище Катания кораб \"Дичоти\", вече са на брега, съобщава Би Би Си. Така бе сложен край на патовата ситуация между италианското правителство и ЕС, който също отказа да приеме мигрантите, повечето от които са мъже от Еритрея.     БГНЕС припомня, че прокуратурата в Сицилия в събота започна разследване за „незаконно задържане и злоупотреба с власт“ срещу вицепремиера и вътрешен министър на Италия Матео Салвини, който категорично отказа да приеме мигрантите на италианска земя.   ", "date": "2018.08.26", "title": "Мигрантите от блокирания кораб край пристанище Катания вече са на брега"}
{"url": "https://www.actualno.com/actualno/prezidentyt-da-otgovori-prikri-li-bashta-si-news_691730.html", "text": "  Войната по българските пътища отдавна е тема, която няма край и която постоянно е в обществения фокус. Кажи-речи всеки ден има някоя ужасяваща катастрофа, заради която човек се разтреперва до мозъка на костите си.     Точно поради тази причина катастрофата с бащата на президента Румен Радев - Георги, трябва да бъде преобърнат и всичко да излезе на бял свят. Защото това, което се вижда на видеото, изобщо не говори добре - изглежда сякаш Георги Радев не спазва предимство на движение, като ясно се виждат и знаците, указващи кой има предимство - този, който е вътре в кръговото.    За Радев това изобщо не е първи случай в графата \"роднинска помощ\". Още когато тръгна да става президент, излезе информация, че е назначил за пиар на ВВС сегашната си съпруга Десислава Генчева в нарушение на Кодекса на труда. Това става, докато Радев ръководи ВВС. Проверка на Инспектората на Министерството на отбраната (МО) показва, че Десислава Генчева е работила като финансист във ВВС, но впоследствие е сключено допълнително споразумение с нея да изпълнява и функции по връзки с обществеността. Според Кодекса на труда и колективния трудов договор в МО обаче това е било възможно само в случай на заместване на временно отсъстващ, но не и при вакантна щатна бройка.   президента за това и единственото, което той каза, беше, че \"няма назначение извън правилата\". Той не каза нищо друго - дали е било вярно или не, че \"Генерал Деси\" е получила втора работа за вакантна щатна бройка, а не просто е работила по заместване. Така че сега излязлата по редица медии информация, че в с участието на баща му е записано, че човекът в моторизираната инвалидна количка е виновен, също трябва да бъде категорично изяснена - с показване на протокола и нищо друго, защото на друго няма да повярваме! И ако се окаже, че действително е така, полицаите, написали това нещо, да не помирисват повече униформа. А ако е имало президентски натиск, за да го напишат - тогава импийчмънт!   п.п.       ", "date": "2018.08.26", "title": "Президентът да отговори - прикри ли баща си?"}
{"url": "https://www.actualno.com/celebrate/chestvame-sv-mychenici-adrian-i-natalija-news_691357.html", "text": "  Император Максимиан в столицата си гр. Никодимия издал заповед грижливо да се издирят християните и да се дадат под съд. Били обещани парични награди на ония, които изпълняват тая заповед и откриват християни. Които пък ги укривали, заплашвали ги със строги наказания. И почнали езичниците да издават познатите християни и да ги довеждат на съд при царя. Веднъж по указанието на някои от жителите на Никодимия войниците на Максимиан намерили в една пещера 23 човека, които заявили, че вярват в Христа. Войниците ги вързали и отвели при царя. Царят в това време отивал в езическия храм за жертвоприношение. Като го срещнали, войниците му представили вързаните християни и му казали: “Ето непокорните на твоите заповеди и хулителите на нашите богове!” Царят сам разпитвал християните, които без страх изповядвали своята вяра, а на заканите на царя, че ще ги подложи на мъчение, отговорили, че не се боят да страдат за името на Иисус Христос. Разгневеният Максимиан заповядал още тук да ги бият най-жестоко. Те търпеливо понесли изтезанието, като казвали, че се надяват да получат на небето безсмъртни венци.     - Безумци - казал им Максимиан, - вие очаквате венци на вашите глави, които аз ще заповядам да отсекат! Оставете вашата лъжлива вяра и не погубвайте себе си!\r\nНо мъчениците останали непоколебими. След като ги изтезавали до полусмърт, отвели ги в преторията, за да запишат там имената им като на осъдени на смърт.\r\nЕдин от членовете на преторията, по име Адриан, знатен и богат човек, бил свидетел на изтезанията и непостижимото за него, като езичник, търпение на християните. Под влияние на поразилото го впечатление той взел да ги разпитва каква награда очаквате от своя Бог за това чудно тяхно търпение. И в разговора с едва дишащите от телесна изнемога мъченици Божията благодат се докоснала до добрата душа на Адриан. Слушайки и гледайки тия люде, той рабрал божествената истина и като застанал сред преторията, казал на писарите, които записвали осъдените на смърт: “Запишете и моето име заедно с имената на тия светци, защото и аз вярвам в техния Бог Христос и с радост ще умра за Него!”  Учуденият писар побързал да уведоми царя, че Адриан се обявил за хриситянин, а царят веднага го повикал при себе си.\r\n- Какво ти стана, Адриане? – казал му той. – Побъркал ли си се? Вярно ли е, че си искал да умреш с тия люде, осъдени на смърт?\r\n- Не съм се побъркал – спокойно отговорил Адриан, - а напротив – вразумих се от своето предишно безумие.    - Стига си приказвал глупости – казал му царят, - а искай прошка и заяви, че си сгрешил и се разкайваш и тогава ще зачеркнат името ти в списъка на осъдените!\r\n- От днес моля истинния Бог да ми прости предишните мои езически заблуди – отговорил Адриан.   Тогава царят се разгневил, заповядал да оковат Адриан в тежки железни вериги и да го отведат в тъмница, гдето били затворени св. мъченици. Заповедта на царя била изпълнена.\r\nМежду това един Адрианов слуга, който бил при него в оня ден, побързал да иде у дома му, за да уведоми жена му Наталия за случилото се: “Нашият господар оковаха във вериги и отведоха в тъмница!” Това известие поразило младата жена, която скоро се била омъжила и нежно обичала своя мъж. Тя заплакала и с безпокойство питала слугата, знае ли той за какво престъпление са отвели Адриан в тъмница.\r\n- Аз видях, че в преторията бяха довели няколко човека, мъчени за някой си Христос – отговорил слугата. – Тия люде ги осъдиха на смърт, а нашият господар заповяда да впишат и неговото име с техните имена и каза, че иска да умре с тях.   - Ти точно ли знаеш, за какво са мъчили тия люде? – запитала Наталия.   - Както вече ти казах, - отговорил слугата, - тях ги мъчиха за някой си Христос и за туй, че не искат да изпълнят царските повели и да се поклонят на боговете.\r\nЗа учудване на слугата Наталия изведнъж престанала да плаче и на лицето й се изразила най-жива радост. Тя била тайна християнка и от всичкото си сърце желаела обръщането на своя мъж към истинския Бог. Тя, разбира се, знаела, че в такъв случай го заплашва смърт. Но спасението на неговата душа било за нея по-скъпо от всичко.\r\nСлед като се облякла в най-хубавите си дрехи в знак на радост, Наталия побързала да отиде при мъжа си в тъмницата. Там тя паднала в нозете му, целунала неговите окови и проливайки радостни сълзи, казвала: “Блажен си ти, съпруже мой, понеже намери истинското, вечното съкровище, като повярва в Христа! Моля те остани докрай в това звание, към което си сега призован чрез Божието милосърдие!” И с всичката пламенност на собствената си вяра и любов към Бога и към своя мъж, с когото тъй малко била в съпружество, младата жена се стараела да го укрепи за подвига на предстоящото му мъченичество. Молила тя и другите затворници – християни да просвещават новообърнатия, като му говорят за Бога и за вечния живот, та да се не поколебае той да пожертва за Него временния живот. И по такъв начин до самата смърт на мъжа си Наталия не преставала да поддържа неговото мъжество и да го въодушевлява сред изтезанията, на които го подлагали заради неговото твърдо изповедание на Христа. Всичкото време тя прекарвала в тъмницата, като прислужвала на мъчениците и измивала раните им. Когато мъжът й заговорил как да се разпореди с имотите им, тя го прекъснала, като му напомнила, че сега нито една мисъл за земното не трябва да го отвлича от размишлениета за вечността, която се открива пред него.\r\nИ някои други християнки, по примера на Наталия, усърдно прислужвали на затворените в тъмницата мъченици, които спокойно и радостно се готвели за смърт. Наталия, между другото, казвала на мъжа си: “Съпруже мой, когато ти застанеш пред Бога, моли го, щото и аз скоро да те последвам и да се не разделя с тебе в блажената вечност! Боя се, да не би царят да ме принуди да се омъжа. Моли се за мене!”   Понеже мъчениците съвършено били отслабнали от страданията и мъченията, а някои от тях били вече и на умиране, заповядано било да се изпълни над тях смъртната присъда. За да продължат обаче страданията им, пречупили им с чук ръцете и нозете и след това ги убили. Адриан, който едничък още не бил изгубил сили, бил предаден на изтезание. Наталия докрай била при него, докрай го ободрявала чрез вярата в Бог и в блажения задгробен живот и имала утехата да го види непоколебим в мъченически подвиг и радостно сред мъчения да предава душата си Богу.\r\nТелата на св. мъченици били събрани от християните и препратени в гр. Византион. Там побързала да отиде и Наталия, като по тоя начин се скрила от един знатен човек, който искал да се жени за нея.\r\nКато пристигнала във Византион, гдето християните с любов я приели, Наталия се помолила веднъж в храма, където почивали останките на мъчениците, легнала да си почине и в съня си видяла Адриан, който й възвестил за нейната близка смърт. Като разказала на християните за съновидението, Наталия скоро след това безболезнено и тихо се поминала, като заспала вечния си сън при гроба на своя мъж. Тя също така е причислена от св. Църква към лика на мъчениците, защото с душата си пострадала за Христа и послужила с любов на Неговите мъченици. ", "date": "2018.08.26", "title": "Честваме Св. мъченици Адриан и Наталия"}
{"url": "https://www.actualno.com/crime/jena-na-pone-dve-butilki-vodka-udari-parkirani-koli-v-razgrad-news_691762.html", "text": "  Невероятно или не, но късно снощи полицията в Разград е заловила зад волана жена, която е карала с повече от впечатляващите 2,35 промила алкохол в кръвта, съобщават от МВР. Количеството отговаря на поне 2 бутилки от 750 милилитра твърд алкохол.     42-годишната жена е шофирала \"БВМ Х5\" и на паркинг на бул. \"Априлско въстание\" №58 удря два паркирани автомобила - \"Опел Мерива\" и \"Фолксваген Шаран\". Направена ѝ е проба с дрегер, която е показала в какво неадекватно състояние е била жената. Тя е задържана в РУ-Разград.   По случая е образувано бързо производство по чл. 343Б, ал. 1 от Наказателния кодекс (НК): \" \".\r\nСлучаят наподобява този с танцьорката , която обаче удари цели 10 автомобила - в пияно състояние и дрогирана.  ", "date": "2018.08.26", "title": "Жена на поне две бутилки водка удари паркирани коли в Разград"}
{"url": "https://www.actualno.com/crime/zakysneli-li-sa-linejkite-za-katastrofata-kraj-svoge-news_691775.html", "text": "  Пред БНР говорителят на Спешната помощ Катя Сунгарска категорично отрече появилата се информация, че линейките са закъснели. По думите й първият екип е пристигнал на мястото на катастрофата на 30-ата минута:     \"Първата е пристигнала точно на 30-ата минута. За последната вече не мога да кажа, нямам тази информация пред мен в момента, но пак казвам: това е път. Няма никакви над 55 минути, над 50 минути и така нататък. Бяха мобилизирани линейките на Драгоман, на Костенец, и разбира се, от София-град. Това са 15 линейки, което е огромен ресурс за нашия капацитет, които бяха концентрирани на място, работиха през цялото време. Нощната смяна също пое\".   В участъка, където вчера стана автобусната катастрофа, е констатирано износване на асфалта. Това каза пред \"Хоризонт\" Владимир Тодоров от Асоциацията на пострадалите при катастрофи:\r\n\"Това означава, че няма добро сцепление между асфалта и гумите на автомобилите. И при сух път, и при мокър път, автомобилите поднасят. 700 метра участък, 2017-а има 7 катастрофи с 6 ранени и един загинал. Ние сме подавали сигнали. РПУ-Своге е подавало сигнали, община Своге също е подала сигнал\".  Пътят София - Своге - Мездра, на който се случи вчерашната автобусна катастрофа, е компрометиран и опасен. Това са констатирали експерти от Института за пътна безопасност в свое становище, публикувано преди дни. В интервю за \"Хоризонт\" Богдан Милчев от Института обясни:\r\n\"Констатациите са, че този път, въпреки ремонта, не е почистен. Има камъни, има дървета по него, има паднали огради, има липса на знаци, има предпазни съоръжения, които са повредени. Целият този път е компрометиран и опасен\".   Разследването на причините за катастрофата ще продължи поне 3-4 месеца, прогнозира пред БНР Георги Илиев - бивш следовател от Националната следствена служба и обясни:    \"В нашата държава, както вървят нещата, в 99 процента от случаите при пътно-транспортните произшествия вината е на самите водачи. Много рядко се отчита пътната обстановка, атмосферните условия, състоянието на пътя и състоянието на моторното превозно средство, което се управлява. Всички тези неща трябва да бъдат прецизно проверени, защото ние имаме пътища, някъде магистрали, които се ползват от много хора, и на които не се обръща абсолютно никакво внимание.\"\r\n \r\nВ манастира \"Рождество Богородично\", известен и като \"Седемте престола\", в понеделник ще бъде отслужена панахида за загиналите в катастрофата край Своге, които са се връщали от посещение в светата обител. С решение на правителството утре - 27 август е обявен за ден на национален траур.      ", "date": "2018.08.26", "title": "Закъснели ли са линейките за катастрофата край Своге?"}
{"url": "https://www.actualno.com/crime/sled-katastrofata-v-iskyrskoto-defile-oshte-chetirima-sa-s-opasnost-za-jivota-news_691751.html", "text": "   , съобщи проф. д-р Николай Габровски, началник на Клиниката по неврохирургия в УМБАЛСМ „Пирогов“. .     „Говорим за тежки травми на гръден кош, корем, крайници. Имаме двама пациенти с тежки фрактури на гръбнака и пациент с тежка травма на крайник. Като казвам тежка, имам предвид животозастрашаваща. За съжаление възрастта на пациентите е доста висока, което не помага за лечебния процес. Прави се всичко необходимо\", увери проф. Габровски.    . Остава стабилно състоянието на 53-годишната жена, транспортирана във ВМА след пътно-транспортното произшествие в Искърското дефиле вчера, съобщиха от ВМА за БГНЕС. Пациентката е контактна и адекватна.  Към момента, в тежко, но стабилизирано състояние е и 30-годишният пациент, също настанен в реанимацията на болницата. Пациентът е контактен и адекватен. Направени са му стабилизиращи операци, предстоят нови оперативни интервенции, коментира началникът на ВМА бригаден генерал професор д-р Венцислав Мутафчийски, след като тази сутрин беше при пострадалите.    Става ясно че повече от жертвите са от Световрачане, съобщи bTV.     . Над 20 линейки са се включили в извозването на ранените от мястото на катастрофата до 4 болници в София. \r\nОбщо 34 души са пътували в автобуса, включително шофьорът Григор Григоров, който е собственик на транспортната фирма \"Мобилус 5\" със седалище в Божурище. Всички пострадали имат наранявания. В блъснатите от рейса коли не е имало пострадали хора - само материални щети.\r\nСпоред очевидци, мястото е с концентрация на пътнотранспортни произшествия. Според първия оглед на разследващите, пътната настилка на мястото не е нарушена. Имало е силен дъжд и настилката в отсечката е била хлъзгава. За момента е ясно, че катастрофата е станала като автобусът се блъска с 3 автомобила, удря се в мантинелата, завърта се и пада в рова.   Има съмнения, че автобусът не е минал втори технически преглед през август, защото рейса е бил над 10-годишен. Транспортната фирма на Григор Григоров разполага с общо 6 превозни средства. Занимава се основно с транспорт на ученици и пенсионери.\r\nИзпълнителната агенция \"Автомобилна администрация\" започва проверка за  дейността на фирмата - превозвач, съобщи зам.-министърът на транспорта  Ангел Попов. \"Автобусът е собственост нам фирма \"Мобилус 5\" ООД.  Всички документи на  фирмата са изрядни. Нашите съмнения са, че той не е минал на повторна  техническа проверка“ уточни Попов. Имало е проливен дъжд, за буря не  знам, но експертизата ще докаже какво е повлияло за катастрофата.  Фирмата притежава лиценз, шофьорът притежава психологическа годност.\"   Очаквам Министерски съвет да предприеме дълбоки адекватни мерки във  връзка с катастрофите. Това каза на брифинг президентът Румен Радев,  който посети настанените в УМБАЛСМ „Пирогов“ след тежката катастрофа с  автобус край Своге, предаде репортер на Агенция „Фокус“.\r\n„Катастрофи  стават и в други държави, но там спасените са много повече, отколкото в  България“, посочи той. „Знаете правилото за „златния първи час“. В  много държави има вертолетни центрове, които моментално са готови с  екипи да окажат помощ. При нас често този час се губи, на места, където  няма магистрала и е по-отдалечено от голям град“, коментира президентът.   Представители на държавните институции, както и на прокуратурата се събират в 14 часа в МВР, за да обсъдят известните досега факти и обстоятелства за трагичната катастрофа. Тогава се очакват и още подробности за причините за инцидента.\r\n27 август е обявен за ден на национален траур в памет на жертвите.", "date": "2018.08.26", "title": "След катастрофата в Искърското дефиле - още четирима са с опасност за живота"}
{"url": "https://www.actualno.com/america/donald-trymp-naredi-da-svaljat-znamenata-na-belija-dom-napolovina-news_691758.html", "text": "  Президентът на САЩ Доналд Тръмп е наредил знамената пред Белия дом да бъдат свалени наполовина, след като е разбрал новината, че сенатор Джон Маккейн е починал, предава The Hill, цитиран от ИА \"Фокус\".     „Моите най-дълбоки симпатии и уважение към семейството на сенатор Джон Маккейн. Нашите сърца и молитви са към тях“, заяви Тръмп от профила си в социалната мрежа „Туитър“.   Губернаторът на Аризона Дъг Дюси също е наредил свалянето на знамената на половина в щата след новината. „Нека бог успокои душата му и следи семейството му. Щатът и нацията скърбят заедно“, написа той в „Туитър“.\r\nПриживе Маккейн често критикуваше Тръмп, като президентът на свой ред също отговаряше остро. Съобщава се, че сенаторът не е искал Тръмп да дойде на погребението му.  ", "date": "2018.08.26", "title": "Доналд Тръмп нареди да свалят знамената на Белия дом наполовина"}
{"url": "https://www.actualno.com/society/pochina-hudojnikyt-nikola-manev-news_691746.html", "text": "  Големият български художник Никола Манев почина в Париж след боледуване, предаде БНР.     В четвъртък, 23 август, 77-годишният художник се е  почувствал зле и тръгнал без придружител към болницата. На входа на болницата той припаднал пред лекарите, с мозъчен инсулт.   Роден е в Пазарджик, отрасъл в Чирпан, завършва художествената гимназия в София, а през 1962 г. е приет във френската Академия по изящни изкуства, където завършва „живопис“ в класа на проф. Морис Брианшон. Тогава се установява в Париж, в ателие в Ил Сен Луи, но през целия си живот обикаля света и трупа впечатления за своите платна.\r\nМанев има зад гърба си над 137 самостоятелни изложби в цял свят и множество групови изложби и биеналета. Над 3000 негови творби са притежание на държавни и частни колекции и музеи в над 30 страни по света.  Никола Манев ще бъде погребан в България, съобщиха от семейството му.   ", "date": "2018.08.26", "title": "Почина художникът Никола Манев"}
{"url": "https://www.actualno.com/america/kanadcite-sa-poharchili-57-mlrd-dolara-za-marihuana-prez-2017-g-news_691749.html", "text": "  Канадската статистическа агенция (StatsCan) съобщи, че през изминалата година в Канада е продадена марихуана на стойност 5,7 млрд. канадски долара (приблизително 7,36 млрд. лева). 90% от продажбите са били извършени в нарушение на закона, съобщава БГНЕС.     Статистическата агенция отбелязва, че потреблението на лекия наркотик отбелязва ръст за поредна година. От началото на 2018 година досега в страната е изтъргувана марихуана за над 6 млрд. долара. В Канада има около пет милиона потребители на марихуана, всеки от които харчи средно по 1 200 канадски долара на година.   От 17 октомври 2018 на цялата територия на Канада покупко-продажбата на лекия наркотик ще бъде легална. В момента марихуана се продава легално само на страдащи от определени заболявания.", "date": "2018.08.26", "title": "Канадците са похарчили 5,7 млрд. долара за марихуана през 2017 г. "}
{"url": "https://www.actualno.com/asia/silno-zemetresenie-v-iran-ima-mnogo-postradali-news_691750.html", "text": "  Земетресение с магнитуд 6,1 по скалата на Рихтер разлюля Западен Иран в първите часове на неделя, съобщи Геологическата служба Съединените американски щати.     Броят на пострадалите в резултат на силното земетресение вече е 255 души,  съобщават местните медии. Загиналите са най-малко двама.     Мохамад Реза Амириан от местната организация на Червения полумесец  твърди, че са усетени най-малко 21 вторични труса. Според него е  възможно да възникнат проблеми с достъпа до питейна вода, тъй като  водопроводните мрежи в редица населени места са повредени. Засега не е  създадена необходимата организация за раздаване на храна и палатки.      Губернаторът на провинция Керманшах Хушанг Базванд съобщи за медиите,  че в някои села в района е прекъснато електричеството, но като цяло  ситуацията е под контрол и не е искано съдействие от съседни провинции.\r\nС настъпването на утрото сведенията за броя на пострадалите постоянно  се променят. По-рано иранската телевизия „Прес ТВ“ съобщи за 140  ранени, а преди това информацията беше за един загинал и 58 ранени.    Епицентърът е бил на дълбочина 10 км, на разстояние 87,8 км северозападно от град Керманшах, който е обитаван от около 621 хил. души, съобщава БГНЕС.   Медиите в Ирак съобщават, че жителите на Багдад, провинция Киркук, Сулеймания, Дияла, Дахук, Ербил и други райони на страната също са усетили труса.\r\nПрез ноември 2017 година опустошително земетресение от 7,3 по скалата на Рихтер отне живота на 620 души в иранската провинция Керманшах и осем в съседен Ирак.", "date": "2018.08.26", "title": "Силно земетресение в Иран, има много пострадали"}
{"url": "https://www.actualno.com/europe/frenski-fermeri-se-borjat-s-nashestvie-na-gligani-news_691748.html", "text": "  Френските фермери търпят значителни загуби от демографската експлозия на дивите прасета в страната през последните три десетилетия, предава АФП.     Гладът кара дивите животни да излязат от укритието на горите, за да търсят храна.\r\n\"От година на година става все по-зле. Те унищожават всичко. Стадо глигани идват всяка нощ. Похапват малко тук, малко там и изпотъпкват всичко“, твърди фермерът Ив Ролан.\r\nДосега през тази година дивите прасета са унищожили осем хектара от земята на фермата му в северозападния френски регион Бретан.  „Баща ми не беше виждал глиган, докато беше фермер. Сега е цяло нашествие“, продължава Ролан.   Официалните данни за броя отстреляни диви прасета във Франция позволява да се разбере мащабът на проблема.\r\nПрез 1990 - 1991 година убитите от ловци животни са 150 хиляди. През 2016 - 2017 година броят им вече е 700 хиляди.    Кристин Сен-Андрио от Националната службата за опазване на дивата фауна (ONCFS) смята, че климатичните промени и урбанизацията са причина за главоломното нарастване на броя на прасетата и желанието им да търсят храна в земеделските земи.   Друг сериозен, макар и малко очакван, проблем е все по-високата средна възраст на ловците. Освен това повече днешни авджии предпочитат да излизат на лов единствено в събота или неделя, което далеч не е достатъчно.\r\nГневът на фермерите от Сен Мало, Северозападна Франция, е достигнал пределната си точка. Те са изготвили петиция, адресирана до централната власт в Париж, с искане за въвеждането на извънредни мерки и най-вече за улесняване на лова на глигани и намаляване цената на ловния билет.\r\nАндре Дуар, ръководител на местния ловен съюз, твърди, че президентът на страната Емануел Макрон вече е запознат с проблема. Малко вероятно е обаче правителството да вземе решение за улесняване лова на диви животни. Активистите за права на животните имат далеч по-силно лоби в Париж отколкото фермерите от провинцията. Актрисата Бриджит Бардо вече поиска оставката на министъра на околната среда Никола Юло именно с мотива, че той не прави достатъчно за ограничаване на лова на диви животни.", "date": "2018.08.26", "title": "Френски фермери се борят с нашествие на глигани"}
{"url": "https://www.actualno.com/europe/prokuraturata-v-italija-razsledva-vytreshnija-ministyr-news_691753.html", "text": "  Прокуратурата в Сицилия в събота започна разследване за „незаконно задържане и злоупотреба с власт“ срещу вицепремиера и вътрешен министър на Италия Матео Салвини, предава АФП.     Действията на прокуратурата са продиктувани от кризата с кораба „Дичоти“, който от понеделник дни е блокиран в сицилианското пристанище Катания. На борда на плаветелния съд се намират повече от 100 мигранти.   Рим отказва да ги приеме и настоява това да сторят други държави от Европейския съюз, съобщава БГНЕС.\r\nБГНЕС припомня, че Салвини, известен и със симпатиите си към президента на Русия Владимир Путин, далеч не е единственият министър в италианското правителство с твърда позиция по мигрантската криза. В четвъртък вицепремиерът и министър на икономическото развитие, труда и социалната политика Луиджи Ди Майо заплаши, че страната му ще спре вноските в бюджета на Европейския съюз ако не получи помощ за справяне с мигрантския натиск.  ", "date": "2018.08.26", "title": "Прокуратурата в Италия разследва вътрешния министър"}
{"url": "https://www.actualno.com/asia/indija-shte-kupuva-135-novi-vertoleta-news_691756.html", "text": "  Правителството на Индия одобри закупуването на 111 многоцелеви вертолета и 24 вертолета за борба с подводници за нуждите на Военноморските сили на страната, съобщи телевизия ЕнДиТиВи, цитирана от БГНЕС.     Решението е било взето в събота на заседание на министерския съвет на Индия. Преди това сделката е била одобрена и от Министерството на отбраната.   Доставката на 111-те многоцелеви вертолети ще бъде изпълнена в съответствие с програмата „Направи в Индия“, която сегашното правителство активно следва. Едва 16 от машините ще бъдат доставени в готов вид. Останалите 95 ще бъдат сглобени на място с участието на индийски компании.\r\nПо информация на медиите стойността на сделката е около 3 млрд. американски долара.  Все още не е взето решение коя компания ще доставя машините и ще сключи споразумение за съвместно производство. Русия вече предложи Ка-226Т. Свои разработки предложиха и от американската \"Бел Хеликоптер\", както и от европейския концерн „Еърбъс“.   По време заседанието на правителството в събота властите одобриха закупуването от Съединените американски щати на 24 многоцеливи вертолета MH-60R за борба с подводници. Цената на този контракт е около 1,8 млрд. долара.", "date": "2018.08.26", "title": "Индия ще купува 135 нови вертолета"}
{"url": "https://www.actualno.com/crime/u-nas-trima-myje-v-aresta-za-onlajn-eksploatacija-na-deca-news_691776.html", "text": "  В рамките на проведеното разследване, осъществено под наблюдението на РП-Никопол, на 22 август т.г. е задържан 20-годишен от с. Черковица. Установено е, че използвайки програма, създадена за мобилни устройства, в група, включваща потребители от цял свят, той е споделял файлове, съдържащи брутални сцени на сексуално насилие на деца. Това съобщава МВР.     За да обменят своите „колекции“, въпросните потребители са използвали кратки текстови съобщения, вкл. т.нар. “кодови думи“ и посочвали линкове в акаунтите си в Dropbox, съобщиха от пресдцентъра на МВР.   Ден по-късно друг негов „колега по интереси“ – 43-годишен жител на Севлиево, също попадна в полицейския арест в рамките на проведените оперативни действия, ръководени от РП-Севлиево. В хода на операцията е задържан и 39-годишен рецидивист, също от Севлиево. Мъжът е с множество криминастически регистрации - за изнасилване през 2005 г. и за извършени две блудства с малолетно през 2007 и 2008 г. Според събраните данни, използвайки ресурсите на социалната мрежа Фейсбук, той е установил целенасочени контакти с над 300 момичета на възраст 12 и 13 години, като ги склонявал в реално време да проследяват пред камера извратените му сексуални желания. С постановление на Софийската районна прокуратура на задържания е повдигнато обвинение по чл.155 б от НК и му е наложена мярка за неотклонение „задържане под стража“ до 72 часа.\r\nРеализацията е на отдел „Киберпрестъпност“ в ГДБОП и колегите им от Плевен, Габрово и Велико Търново, проведена под ръководството на прокуратурата.  ", "date": "2018.08.26", "title": "У нас: Трима мъже в ареста за онлайн експлоатация на деца"}
{"url": "https://www.actualno.com/balkani/rabotim-za-dogovor-mejdu-syrbija-i-kosovo-news_691793.html", "text": "  Александър Вучич и Хашим Тачи заявяват, че работят за договор между Сърбия и Косово, съобщава македонската редакция на Радио Свободна Европа.     Президентите на Сърбия и Косово, Александър Вучич и Хашим Тачи на Европейския форум в Алпбах в Австрия подчертаха, че споразумението между Сърбия и Косово е от ключово значение за стабилността в целия регион.   Президентът на Косово Хашим Тачи заяви, че Косово е решено да постигне правно обвързващо споразумение със Сърбия, и че се проучва всяка възможна опция за това, включително корекции на границата.\r\n\"Времето да се направи е сега и имаме възможност. Не е лесно, много е трудно. Затова всички трябва да застанат зад това, трябва ни подкрепа от всички. Това не е само въпрос на вътрешен консенсус, но се нуждаем от подкрепата на всички тези, които искат да видят Западните Балкани в ЕС - страните от региона, държавите-членки на ЕС и други страни по света не трябва да се противопоставят или да се страхуват от потенциално споразумение между Косово и Сърбия, дори и ако такова споразумение предвижда корекция на границата. Гарантирам, че потенциалният договор между Косово и Сърбия според този сценарий няма да се основава на етнически признак. Косово ще остане мултиетническа държава и ще продължи да спазва правата на общностите, а същото трябва да важи и за Сърбия, тъй като договорът за мир и взаимно признаване ще има положително влияние върху региона и извън него \", каза президентът на Косово, добавяйки, че \"възможността за постигане на мирно споразумение ще бъде една от най-големите вноски за изпълнението на програмата за разширяване на ЕС в Западните Балкани\".  Президентът на Сърбия Александър Вучич заяви, че ако се постигне споразумение между Косово и Сърбия, това ще бъде много важно за Балканите, и \"нещо, за което не сме могли дори да мечтаем.\"   В дискусията на тема \"нови перспективи за разширяването на ЕС\" Вучич заяви, че се полагат усилия да се направи нещо \"за нашите народи.\"\r\n\"За сърбите и албанците, защото се работи за тях, ние трябва да живеем заедно\", каза Вучич., цитиран от ИА \"Фокус\".    Въпреки това, той добави, че всички са загрижени повече от сърбите и албанците.   \"Повече гласове идват от Великобритания, отколкото от нас. Чудя се къде са границите? Ние смятаме Косово като част от Сърбия, а те като независима държава. Къде са границите? Половината от света казва, че Косово е независимо, а другата половина не\" , каза Вучич.\r\nВучич, преди откриването на дискусията \"Политически разговори\" на Европейският форум, където заедно с Тачи участва в дискусия на тема \"Нови перспективи за разширяването на ЕС\", заяви, че ще разговаря с президента на Косово, както и с много международни партньори, на тема - решаването на косовския въпрос.\r\nПрезидентите на Сърбия и Косово се срещат в Алпбах в момент, когато интензивно се говори за решение, което би могло да включва, според официални лица, разделяне, разграничаване или корекция на границите.   ", "date": "2018.08.26", "title": "\"Работим за договор между Сърбия и Косово\""}
{"url": "https://www.actualno.com/crime/voenni-obezopasiha-boepripasi-kraj-s-malka-vereja-news_691794.html", "text": "  Военнослужещи от Сухопътните войски разузнаха, извлякоха и транспортираха за унищожаване невзривен боеприпас в старозагорското село Малка Верея.     При почистване на сграда в необитаем имот, собственикът на имота е намерил силно корозирала ръчна граната без видима маркировка. Под ръководството на командира на модула капитан Росен Росанов, боеприпасът е извлечен и транспортиран за последващо унищожаване.   Модулното формирование за разузнаване и неутрализиране на невзривени боеприпаси от военното формирование 44 200 – Стара Загора беше задействано по заповед на заместник-командира на Сухопътните войски бригаден генерал Валери Цолов след подаден сигнал от МВР, съобщиха от МО.", "date": "2018.08.26", "title": "Военни обезопасиха боеприпаси край с. Малка Верея"}
{"url": "https://www.actualno.com/crime/bashtata-na-prezidenta-nelep-incident-ne-chuvstvam-vina-news_691789.html", "text": "  Нелеп инцидент, при който няма убит човек. Не чувствам вина. Това каза Георги Радев, баща на президента в първи коментар след удара с триколка на пътя в Харманли.     Георги Радев твърди, че по никакъв начин семейството не се е опитвало да прикрие инцидента. Катастрофата става на кръгово кръстовище в града. Колата на Георги и Станка Радеви се удря в триколка, припомня БГНЕС.   „Един нелеп инцидент. Те и полицаите казват така. Нелеп инцидент, при който няма убит човек. Не чувствам вина”, каза Георги Радев пред Нова телевизия.\r\n„Въобще не я видяхме. Триколката просто връхлетя в нас”, каза съпругата му.  Акт е написан на мъжа с триколката, а за инцидента се разбра девет дни по-късно. Затова и МВР, и прокуратурата започнаха разследване. Взета е проба за алкохол.   Родителите не казали за инцидента на сина си. Той разбрал два дни по-късно. Пострадалият няма претенции към семейство Радеви. „Ще останем приятели с него, това да ви кажа. Просто не искам нищо повече”, каза Стефан Тодоров.", "date": "2018.08.26", "title": "Бащата на президента: Нелеп инцидент, не чувствам вина"}
{"url": "https://www.actualno.com/asia/nov-mandat-za-shindzo-abe-news_691780.html", "text": "  Японският премиер Шиндзо Абе обяви официално намерението си да се кандидатира за нов мандат начело на управляващата Либерално-демократическа партия, чийто лидер автоматично става министър-председател, съобщава в. „Джапен таймс”, цитиран от БГНЕС.     Регистрацията на кандидатите за председателския пост започва на 7 септември, като самият вот се очаква не по-рано от 20 септември.   Абе се очаква да спечели вътрешнопартийните избори, тъй като пет от седемте фракции, които обхващат около 70 процента от партийните законодатели, вече са изразили готовността си да го подкрепят. Победа ще означава нов 3-годишен мандат за лидера, което ще го направи най-дълго управлявалият премиер на Япония.", "date": "2018.08.26", "title": "Нов мандат за Шиндзо Абе?"}
{"url": "https://www.actualno.com/haskovo/kulinarnoto-nasledstvo-na-trakija-v-ivajlovgrad-na-1-septemvri-news_691781.html", "text": "  За седма поредна година в Ивайловград ще се проведе единственият по рода си у нас фестивал, посветен на кулинарните традиции в Тракийския регион, обхващащ части от България, Турция и Гърция. Инициативата стартира през 2011 г. като малък проект по програма за подкрепа на читалищата, съвместно финансирана от Национален фонд „Култура“ и Швейцарската агенция за регионално развитие, съобщават от общината.     Тракийският триъгълник, който се заформя между Ивайловград, Киприно и Кешан, има своите едновременно еднакви и различни кулинарни особености, а организаторите целят да покажат именно това на гостите. Всяка година броят на участниците и посетителите многократно расте. Традиционно гостуват и участници от Франция и Унгария, които досега не са пропуснали нито едно издание.   Според хранителните експерти, посетили феста, надделяват общите черти между кухните на Гърция, Турция и България в региона на Тракия, като ястието имамбаялдъ, например. Миналогодишното издание бе посветено на траханата, която е тъкмо такъв характерен за региона продукт, получил сертификат от „Кулинарното наследство на Тракия“. Българи, гърци и турци приготвиха трахана с лимец и се оказа, че рецептите на ястията с нея са много близки. Този продукт може да се срещне и в други краища на България, например Петрич, но тракийската трахана с отличава с това, че се приготвя със зеленчуци.   На 1 септември сутринта започват демонстрационни работилници за тракийската кухня и занаяти, в които децата овладяват умения по приготвяне и обработка на хранителните продукти. По обяд следват приготовленията на храните и напитките по щандовете, които се превръщат в своеобразни готварски шоута. Всеки може да дегустира. За първа година ще участват Лора и Стоян от „Бон апети“, които имат задачата да сготвят ястие по предварително зададена местна рецепта с характерни за нашия регион продукти. Ще има и уъркшопове за хранене и кулинария. В това време започват и кулинарните състезания, а квалифицирано международно жури ще определи на финала победителите. Следобед щандовете ще започнат да предлагат своите продукти и сувенири.   „За нашата община, която наброява 9 000 жители, това е начин да покажем на какво сме способни и какво можем да изведем на преден план като добра и позитивна новина, която да достигне и до вътрешността на страната, и в другите държави. Смятам, че по този начин взимаме съдбата на града ни в свои ръце. Рекламата и популяризирането на нашия край е една от основните ни цели и мисията, която сме си поставили“, споделя г-жа Овчарова.\r\nПо време на фестивала можете да отпиете от „бърканицата“ на селата Ламбух, Свирачи или Бяла поляна и да се завърнете в детството си. Разнообразието от автентични тракийски ястия включва зелници, клинове, манджи под похлупак, катми, печени на жарава, прясно разбито масло в бурило, още пенливо намазано върху току-що изпечения селски хляб и още много други изкушения. Не бива да пропуснем и най-вкусните мекици, които някога сте опитвали. Нашите баби ги приготвят, облечени в своите семейни носии, докато пеят автентични родопски песни.    В деня на фестивала всички културни, исторически и археологически паметници и обекти в града ще бъдат отворени за посетители. Съпътстващата програма позволява на гостите да видят Вила Армира, крепостта Лютица, църквата в Долно Луково и други забележителности.   ", "date": "2018.08.26", "title": "\"Кулинарното наследство на Тракия\" в Ивайловград на 1 септември"}
{"url": "https://www.actualno.com/balkani/ostavki-v-pravitelstvoto-na-afganistan-news_691755.html", "text": "  Министърът на отбраната на Афганистан Тарих Шах Бахрами и външният министър Ваис Ахмад Бармак подадоха своите оставки тази събота, предава агенция „Ройтерс“.     Своите постове са напуснали още ръководителят на Националната дирекция за сигурност на Афганистан Мохаммад Масум Станекзай и съветникът на президента по националната сигурност Ханиф Атмар.   „Получихме четири заявления за оставка — от двама министри и от двама високопоставени служители на органите за сигурност“, съобщават представители от екипа на президента Ашраф Гани, цитирани от БГНЕС.\r\nПо-рано медиите оповестиха информация, че държавният глава на Афганистан е поискал оставките заради ракетното нападение над столицата Кабул от 21 август.  Инцидентът се случи по време на реч на Гани по повод големия мюсюлмански празник Курбан байрам.   ", "date": "2018.08.26", "title": "Оставки в правителството на Афганистан"}
{"url": "https://www.actualno.com/crime/nezavisimi-eksperti-shte-razsledvat-katastrofata-pri-svoge-news_691787.html", "text": "  Чрез видеозаснемане от дронове и външна консултация Институтът за пътна безопасност ще търси причините за тежкия инцидент на пътя срай Своге, който само преди две години е ремонтиран за 23 млн. евро.     Това съобщи за БНР Диана Русинова от института. \"Ще имаме в нашия екип човек, който от дълги години работи в сферата на пътната безопасност в Австралия. В екипа ще бъде и господин Богдан Мирчев, който е бивш шеф на КАТ и е бил един от водещите експерти по разследване на най-тежките пътно-транспортни произшествия. Ще заснемем и участъка с дрон, не само този участък. Ние ще заснемем и други, които потенциално представляват риск\", каза Русинова.   Тя определи, че въпросният пътен участък е в лошо състояние: \"Нашата проверка показа на много места компрометиран асфалт, нарушено пътно покритие и то само по-малко от две години, след като е приключен този ремонт. Липсващи знаци, на много места канавките са пълни с паднали камъни и не са почиствани от години. Има много храсти по пътя, които доста скриват видимостта и водата няма къде да отиде да се оттича. Тя съответно отива на платното. Едната от причините за този инцидент категорично е състоянието на пътя\", каза Диана Русинова.\r\nИ от организацията \"Българско обединение на шофьорите\" в съобщение до медиите посочват лошото състояние на пътя като вероятна причина за тежката катастрофа край Своге. В съобщение до медиите от обединението напомнят, че в края на миналия месец са изпратили писмо до министъра на регионалното развитие, с което да обърнат внимание за лошото сцепление на асфалта при завоите, недостатъчните ограничителни съоръжения и растителността, която пречи на добрата видимост.  ", "date": "2018.08.26", "title": "Независими експерти ще разследват катастрофата при Своге"}
{"url": "https://www.actualno.com/europe/vtori-den-ot-istoricheskoto-poseshtenie-na-papa-francisk-v-irlandija-news_691779.html", "text": "  Започна вторият ден от историческата визита на папа Франциск в Ирландия - първата от близо 40 години, съобщава Би Би Си. Светият отец направи поклонническо посещение до католическата светиня в Нок в западната част на страната.     Папа Франциск „помоли Бог за прошка” за ролята на Католическата църква в скандала със сексуално посегателство на свещеници над деца, съобщава АФП, цитиран от БГНЕС.   В молитвата си Светия отец призова за прошка, заради „отворената рана” на скандала, и поиска от Бог „строги, но справедливи\" мерки за намиране на \"истина и справедливост\".\r\nСледобед 500 000 души се очаква да се съберат във „Финикс парк” в Дъблин за месата на открито, с която ще закрие Световната среща на семействата през 2018 г. – световен католически събор, който се провежда на всеки три години.  ", "date": "2018.08.26", "title": "Втори ден от историческото посещение на папа Франциск в Ирландия"}
