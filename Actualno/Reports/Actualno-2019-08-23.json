{"url": "https://www.actualno.com/society/goranov-nap-moje-da-plati-nalojenata-globa-zaradi-iztichaneto-na-danni-news_802459.html", "text": "      Националната агенция по приходите разполага с достатъчно средства, за да плати глобата си наложена от Комисията за защита на личните данни.      Това обяви финансовият министър Владислав Горанов. По думите му още оставки в НАП няма да има, достатъчни са тези на двамата отговарящи за IT сигурността, предаде БГНЕС.   Горанов допълни, че няма да има и промяна в държавния бюджет, за да бъдат намерени пари за глобата, защото НАП има достатъчно.\r\n\"В държавния бюджет има средства да бъде погасена санкцията и това няма да се отрази на хазната, нито ще се наложи привличането на допълнителен финансов ресурс\".  Това стана ясно от думите на финансовия министър. Според него санкция единствено ще понесат \"онези терористи, които пробиха данните на приходната агенция\".\r\nЗаедно с премиера Бойко Борисов и председателя на Народното събрание Цвета Караянчева, Горанов присъства на откриването край Крумовград  на първия от 40 години новоразработен рудник за добив на злато.    ", "date": "2019.08.23", "title": "Горанов: НАП може да плати наложената ѝ глоба заради изтичането на данни "}
{"url": "https://www.actualno.com/europe/garantirano-ot-merkel-pojarite-v-amazonija-vlizat-v-dnevnija-red-na-g7-snimki-news_801730.html", "text": "      Пожарите, които бушуват в тропическите гори на Амазонка, представляват \"спешна ситуация\" и трябва да бъдат обсъдени от световните лидери, когато се срещнат във Франция за срещата на върха на Г7 този уикенд, заяви говорителят на канцлера Ангела Меркел.      \"Степента на пожарите в района на Амазонка е шокираща и заплашителна не само за Бразилия и другите засегнати страни, но и за целия свят\", каза Щефен Зайберт пред журналисти в Берлин.\r\n„Когато Г7 се събере този уикенд, тогава канцлерът е убеден, че тази остра спешна ситуация в тропическите гори на Амазонка ще бъде в а дневния ред“.    В момента в джунглата горят рекорден брой пожари. Президентът на Бразилия Жаир Болсонаро , че правителството му няма ресурси, за да се справи с тях. Въпреки това отхвърля всякакви опити за помощ или сътрудничество. По-рано днес обяви, че френският президент Еманюел Макрон има „колониално мислене“, защото публикува в Twitter призив да се овладее ситуацията в Амазонската джунгла.    Болсонаро обвини н в страната в умишлен палеж на дивите гори. Но не можа да докаже твърденията си. В момента правителството разследва причините за множеството огнища, съобщава БГНЕС. В същото време преди десетина дни се стигна до „екосблъсък“ между Германия и Бразилия. Министерството на околната среда на Германия постави под въпрос насърчаването на екологични проекти в Бразилия. Държавният глава на латиноамериканската държава Жаир Болсонаро изглежда незаинтересован и препоръчва парите да бъдат инвестирани на друго място, писа списание „Шпигел”.    „Може да оползотворите парите за нещо смислено. Бразилия не се нуждае от тях.” – така реагира бразилският президент на възможността да отпадне финансирането на екологични проекти от Германия . Министерството на околната среда на Германия обяви, че прекратява финансовата подкрепа за опазване на горите и многообразието на видовете в Бразилия заради увеличеното изсичане на дървета по поречието на Амазонка.   „Политиката на бразилското правителство по отношение на района на Амазонка дава повод за съмнения дали се работи по последователно намаляване на обезлесяването”, заяви министърът на околната среда Свеня Шулце. Тя подчерта, че съвместната проектна работа може да продължи, след като има яснота по този въпрос.\r\nВ края на юли покрай горските пожари отново припламна напрежение между Берлин и Бразилия. Бразилският президент Жаир Болсонаро каза, че Германия има „много какво да научи“ от Бразилия , щом става дума за опазване на околната среда. По този начин бразилският държавен глава отговори на критиките за обезлесяването на Амазония.\r\nБолсонаро направи този коментар в Осака в навечерието на срещата на Г20. Там германският канцлер Ангела Меркел каза, че ще търси „директен разговор“ с бразилския лидер за обезлесяването на дъждовната гора.     \"Бразилия може да бъде пример за Германия дори и по околната среда\", заяви Болсонаро пред репортери малко след като пристигна в Осака. \"Тяхната промишленост продължава да работи с изкопаемо гориво, най-вече въглища, а нашата не, така че те трябва да научат много от нас.\"   Макар Болсонаро да каза, че е готов да обсъди въпроса с Меркел, той не бил като някои предишни бразилски президенти, които \"идваха да бъдат порицани от други страни\".\r\n\"Не приемаме да бъдем третирани като в миналото\", каза той. Глобалното напрежение се разраства над Амазония, тъй като нелегалните дърводобивни работници, нелегалните миньори и агресивните земеделски предприятия изглежда са намерили своя герой в крайно десния Болсонаро, невъзмутим скептик за изменението на климата. Стана ясно и че бива унищожавана с неподозирана скорост.     ", "date": "2019.08.23", "title": "Гарантирано от Меркел: Пожарите в Амазония влизат в дневния ред на G7 (СНИМКИ) "}
{"url": "https://www.actualno.com/society/izvod-na-eksperti-za-vsv-hitler-e-sledstvie-ot-nemskoto-oskyrblenie-news_802508.html", "text": "      Фокусирайки се върху 80-годишнината от сключването на Пакта за ненападение между Германия и Съветския съюз, известен като „Пакта Рибентроп – Молотов“, проф. Нина Дюлгерова, преподавател във ВСУ \"Черноризец Храбър\" застъпи тезата, че Сталин е нямал друг вариант за действие , след като срещу Съветския съюз се изгражда много устойчива коалиция.      На пресконференция в БТА, посветена на осмислянето на историческото споразумение и нацистката политика на натиск на Изток, известна като „Drang nach Osten“,  тя изрази категорично несъгласие с оценките, че сключването на пакта било стратегическа грешка на Сталин. „ Всеки от участниците в международен политически процес защитава своите национални интереси , но е длъжен да се съобразява с непредсказуемата политика на останалите участници. Всяка една държава - велика сила следва своите стратегически интереси, които имат своите конкретни конюнктурни измерения“, поясни тя.\r\nКартината на конюнктурните интереси в 1939 г., по думите й „определя модел, свързан с антисъветската коалиция на всички държави - велики сили в Европа и никога не трябва да се изключа САЩ“. Според нейната трактовка „Пактът се подписва между две велики сили, които временно нарушават основните планове най-вече на Лондон, защото Вашингтон още не е тази сила, която може да контролира политическите процеси в Европа“. Наличието на тайни клаузи в подписания на 23 август 1939 г. Пакт Рибентроп – Молотов, според нея е напълно обичайно. Тя уточни, че става въпрос за сфери на влияние и посочи подобни договорености, че другата държава няма да пречи на отсрещната страна, ако иска да разширява своите сфери на влияние.\r\n„Всяка държава, ако има сили разширява своите граници, големият проблем е колко време тази територия може да е част от тази държава“, подчерта Дюлгерова. „Нацистка Германия успява до 1945 г., но ако говорим за Руската империя, Съветския съюз и Руската федерация, за пореден път се доказва, че територии, които влизат в техните граници са устойчива част два – три века“, посочи тя. Великите сили доказват възможности и капацитет да променят както политики, така и стратегии, но и геополитически граници, отбеляза тя и като пресен пример посочи опита на Доналд Тръмп да купи Гренландия. „Вярно е, че 1867 г. император Александър II продаде за 7 милиона Аляска, но в XXI век такива неща трудно могат да се случат“, коментира тя.  Проф. Дюлгерова изтъкна още, че нацисткият постулат „Drang nach Osten“ водел началото си от далечното минало  – „след края на Римската империя, което е в последната четвърт на V век до към X век има такъв процес от Изток на Запад - всички племена, които идват от Азия преминават и стигат до Западната част на Европа“.   „През последните месеци и години върви битка за историята, което означава битка за младото поколение. Смятам, че тя трябва да се води без емоция, с познаване на документите, процесите, явленията и оценките да не се правят от позицията на политическата поръчка, а от гледна точка на анализа на конкретния факт и мястото му в поредица явления и процеси, в които може да бъде изведен на преден план и с него да се обяснява, но не и да се генерализира“, каза още по повод на годишнината от сключването на Пакта проф. Дюлгерова. Етническият въпрос     При осмислянето на Пакта Рибентроп – Молотов е важно да се има предвид етническия проблем, отбеляза експертът по етнически въпроси Мирослав Попов. Той цитира статия на Хитлер от 1926 г., в която фюрерът обяснявал откровено плановете на Райха: „Ние сме 80 млн. и трябва да станем 200 милиона. Затова трябва всички съседни територии да присъединяваме, да присъединяваме, да присъединяваме“ и коментира, че тази идея за събиране на земи до постигане на заветните 200 милиона има основание и в арийския мит и расовата интерпретация.\r\n„В двете големи кризи – едната, довела до деструктурирането на Чехословакия, другата – до окупацията на Полша, ролята на етническия мотив е много значима . Тя кънти именно с формулата: защита на германските малцинства“, посочи той и насочи вниманието 20 години по-назад във времето, към версайската система от мирни договори, която жестоко окастря Германия. „Главното е че големи немски малцинства и в Полша и в Чехословакия са останали и е факт умението на Третия райх да установи контакт с тях, да ги постави под своя извъндържавен политически контрол. Няколко милиона немскоезични граждани на Чехословакия и на Полша в един момент започват да схващат режима, в който са поставени като неприемлив“, поясни експертът. „Нямаше да се случи нищо до 23 август 1939 г., ако не беше версайската система от мирни договори“ , убеден е Попов. Версайската система от мирни договори е продукт на определени виждания за наказване на виновниците за Първата световна война. Виновниците са 4 – Райхът - Германия, Австро-Унгария и двата им велики съюзници царство България и Отоманската империя. „При тяхното наказване се попрекалява, например от гледна точка на етно-политическите въпроси“, категоричен е Попов и посочи, че Унгария тогава губи повече от 60% от териториите с унгароезично население.   „ Има несправедливи мирни договори в Европа . Те не отчитат нагласите на народите. Границите се преначертават. По-нататъшното поведение на Хитлер, фашизма и т. н. е следващ въпрос, първият е, че има несправедливи мирни договори в Европа“, категоричен е експертът и подчерта, че несправедливостите, в това число геополитическите предизвикват обратен ефект. „Без да оправдавам хитлерофашизма и съпътстващите го явления, ще кажа, че Хитлер нямаше да има този политически успех, ако в немския народ не се беше загнездило чувство на оскърбление “, добави Попов и подчерта, че „аншлусът става възможен, защото жителите на Австрия преценяват, че са много повече германци, отколкото австрийци“.\r\n„След Първата световна война идеята, че войната е избухнала, защото не са били защитени правата на малцинствата, е силно звучаща. Оттук се изграждат договорно правни ангажименти – вие вземате тази територия, но се ангажирате да защитавате малцинствата в нея. На тази база се случват нещата и в Полша, и Чехословакия със судетските немци“, посочи още Попов.   По думите му идеята за протекция на малцинствата, а не на хората, е част от глобалната идея за подвеждане на световното общественото мнение . „Това умение да защитава малцинствата Райхът го е овладял доста добре като политико-пропаганден механизъм и го играе и в Чехословакия, и в Полша“, подчерта Попов. „Опитът в Централна Европа 1938 – 39 г. да се защитават правата на немскоезичните малцинства показва, че с това се оправдава интервенцията в чужди държави, вкл. военната интервенция“, коментира той и посочи Югославия като още по-ярък пример от Чехословакия.\r\n„При всички случаи става въпрос за временно или окончателно игнориране на националния суверенитет в определени територии. Сякаш Чехословакия не е суверена държава, сякаш субектите са извън нея и някой трябва да наложи на суверена Чехословакия опекунство, надзор в името на защита на правата на малцинствата“, коментира експертът. По думите му „тази коварна игра създава на агресора форма на морална легитимация от типа: „ние сме моралните, защото защитаваме правата на судетските немци или на немскоезичното малцинство в Полша“. Спестява се фактът, че в рамките на Версайската система границите са чертани без да се интересуват от настроенията е нагласите на хората по места, добави Попов.\r\nПрез пролетта на 1939 г. Съюзната комунистическа партия Болшевики провежда партиен конгрес и тогавашният вожд Сталин произнася фразата, че „искат с чужди ръце да вадят горещи кестени от огъня - Англия и Франция искат да ни използват с наши ръце да се справят с Германия“, разказа Попов. По думите му изводите на болшевиките били от типа: „не е задължително ние да се договаряме с хората от Запад, които така коварно подхождат към нас“; „бийте се вие, ние можем да отидем на пряко договаряне с Райха, колкото и да ни е несимпатичен“. Този нюанс - възможността за търсене на алтернативни подходи, по думите на Попов „често убягва на съвременни идеологизирани коментатори“. Според него неслучайно няколко месеца преди Пакта е сменена главата на руската външна политика. Преди това се е оглавявала от Майски, който е привърженик на доктрината за колективната сигурност, която е красива идея, но тази доктрина се противопоставя на реалистичните доктрини, обясни Попов. „Именно реалистичната доктрина казва: „Имаш противник, който може и да не ти бъде противник, с него трябва да се преговаря с оглед геополитически интереси“. В последна сметка тази доктрина не успява да се наложи, защото идва 22 юни 1941 г. и се вижда, че този ,с който си се договарял през цялото време ти е мислел съвсем друго нещо“, добави Попов. ", "date": "2019.08.23", "title": "Извод на експерти за ВСВ: Хитлер е следствие от немското оскърбление"}
{"url": "https://www.actualno.com/ruse/ftt-najden-kirov-naj-dobyr-poslanik-na-nashata-kultura-v-turcija-news_802687.html", "text": "      ФТТ „Найден Киров” участва в XXXIII Международен фолклорен фестивал, който се проведе в Ташкьопрю, окръг Кастамону в Турция. Във фестивала, който се провежда под егидата на ЦИОФФ се представиха групи от България, Южна Корея, Индия, Сърбия, Турция, Северен Кипър и Украйна.      След концертите, дефилето и срещите на фестивала, организаторите бяха подготвили и интересна развлекателна програма за всички участници – екскурзия и плаж на Черно море, посещение на музеи и исторически забележителности от културното наследство.\r\nВъв фокуса на програмата бе конкурса „Мис Фестивал“, където всяка група излъчи по две кандидатки, които дефилираха в прекрасни булчински рокли, осигурени от местна фирма – спонсор на фестивала.  Безпристрастно 9-членно жури оценяваше момичетата. Българките се представиха отлично с девиза: „Хем сме по-красиви, хем сме по-добри“. Заслужено Боряна Грозева окупира върха и титлата „Мис Фестивал“, а Ванеса Джелепска стана втора подгласничка.   След вечерните представления групите представяха своята култура, обичаи и традиции. Групата-домакин провеждаше уъркшоп като обучаваше всички на своите традиционни песни и танци. На българската вечер всички пяха песента „Хубава си моя горо” и научиха стъпките на Дунавско хоро. Настроението бе допълнено и с дегустация на русенско вино и ракия и традиционни мезета и таратор. ", "date": "2019.08.23", "title": "ФТТ „Найден Киров“ – най-добър посланик на нашата култура в Турция"}
{"url": "https://www.actualno.com/europe/sled-2-sedmici-chakane-6-strani-ot-es-priemat-356-migranti-ot-spasitelen-korab-news_802183.html", "text": "      Шест държави от ЕС се съгласиха да приемат 356 мигранти, бягащи от конфликти и бедност от Африка, които вече 2 седмици са в патова ситуация. Те са \"затворници\" в спасителен кораб в Средиземноморието и досега никой не искаше да приеме кораба в свое пристанище.      Плаващият под норвежки флаг Ocean Viking, действащ за Лекари без граници и SOS Mediterranee, търсеше пристанище, след като спаси четири лодки мигранти край либийското крайбрежие между 9 и 12 август, съобщи БГНЕС.   След разговори с Европейската комисия, Малта се съгласи флотът й да прехвърли мигрантите на острова, но неи да им позволи да останат там.\r\nТе ще бъдат преместени в други държави-членки, написа в Туитър малтийският премиер Джоузеф Маскат, като изброява държави дестинации като Франция, Германия, Ирландия, Люксембург, Португалия и Румъния.  Благотворителните организации бяха предупредили, че доставките на храна на 69-метровия кораб са изчерпани и намиращите се на борда са приели с голяма радост новината за решението.\r\n\"Добри новини!\", каза през АФП  каза Никола Романюк от спасителите, допълвайки, че не знаят кога мигрантите ще бъдат прехвърлени.   Решението беше намерено в момент, когато друг спаситeлен кораб – Mare Jonio – се отправи към либийските брегове, където мигранти често изпадат в безизходица.    Благотворителните организации, за които действа Ocean Viking, казаха, че корабът ще смени екипажа си, ще зареди с гориво и храни и отново ще се отправи към либийски води.\r\nПо-голяма част от мигрантите на борда на Ocean Viking са  възрастни мъже.\r\nОколо две трети идват от Судан, а другите са от Кот д'Ивоар, Мали и Сенегал. Четири жени и пет малки деца, на възраст от една до шест, също са на борда. Почти сто са на възраст под 18 години.    ", "date": "2019.08.23", "title": "След 2 седмици чакане, 6 страни от ЕС приемат 356 мигранти от спасителен кораб "}
{"url": "https://www.actualno.com/society/babh-proverjava-furaji-ot-brazilija-za-salmonela-news_802628.html", "text": "      БАБХ проверява 7 оператора в България за фуражи, доставени от Бразилия, със съмнение за замърсяване със  салмонела.      Сигналът за опасността е дошъл през Системата за бързо предупреждение за храни и фуражи (RASFF). На 26 юли 2019 г. Хърватия алармира за възможни опасни доставки на територията на Европейския съюз на фуражна суровина – соев шрот.   Засегнатата фуражна суровина е с произход Бразилия. Това съобщиха от пресцентъра на Българската агенция по безопасност на храните (БАБХ).\r\nСалмонелата е микроорганизъм, който е неравномерно разпределен (гнездово) във фуражите. Всички оператори по веригата, при които се извършва проследяване, са оказали пълно съдействие.  В същото време днес , отново през Системата за бързо предупреждение, стана ясно, че пробите от останалото налично количество от засегнатия соев шрот в складове в Румъния са с отрицателни лабораторни резултати за замърсяване със салмонела. ", "date": "2019.08.23", "title": "БАБХ проверява фуражи от Бразилия за салмонела"}
{"url": "https://www.actualno.com/analysis/kluchovite-igrachi-koito-mogat-da-izvedat-italija-ot-krizata-news_801514.html", "text": "      Най-новата - държава, която има средно по около едно правителство годишно след Втората световна война – е пълна с предателства и манипулации, достойни за класическа италианска опера, пише американската агенция Bloomberg в материал, представен без редакторска намеса от агенция Фокус.      Последната администрация на „Движението 5 Звезди“ и антиимигрантската партия „Лига“ оцеля само 14 месеца, като се срина, когато лидерът на Лигата Матео Салвини оттегли подкрепата си за премиера Джузепе Конте.\r\nС опита на Салвини за налагане на нови избори, които биха могли да го издигнат на премиерския пост, Конте подаде оставка във вторник. Той направи това само след като отправи жестоки критики към заместника си, седнал до него в Сената. Конте нарече Салвини безотговорен политически опортюнист.\r\nЕто един поглед върху основните фигури, натоварени с опитите да се постигне някаква стабилност в силно задлъжнялата държава, поне временно.   Държавният глава в Италия изпълнява основно церемониално длъжност, с изключение на моментите на политическа криза, когато президентът има широки правомощия да преговаря с политическите лидери за формиране на ново правителство, или за свикване на нови избори.\r\nРоденият в Палермо Матарела влезе в политиката след убийството на по-големия си брат от мафията през 1980 г. Той имаше дълга кариера като депутат, като започна от вече несъществуващата партия Християн-демокрация, а по-късно и за Демократическата партия, или ДП. 78-годишният мъж започна консултации с партийните лидери, за да види дали може да бъде изкована нова администрация.    Той посочи, че ще приеме нова коалиция само ако почувства, че е достатъчно стабилно партньорство, за да остане на власт до следващите редовни избори през 2023 г. Според информацията на медиите, не е много вероятно Матарела да посегне извън политическата арена и да инсталира технократско правителство. Това вероятно означава, че ако Д5З и ДП не постигнат споразумение, шансовете на Салвини да вземе властта ще станат големи. Д5З бе основано от бившия комик, който използва хумор и блог, за да канализира общественото възмущение от политическата корупция и некомпетентност. Той спечели известност, като каза пред публиката, че Parmalat SpA, голяма италианска млечна компания, е финансова къща от карти, обвинения, които се оказаха верни, когато компанията се срина в един от най-големите европейски банкрути през 2003-та. През 2009-та той основа Д5З и продължи атаките си срещу политическия и медиен естаблишмънт. Новото движение се обяви за директна демокрация, нейните членове гласуват на уебсайта на партията кандидатите и . Подкрепата бързо се увеличи, като партията постигна сериозни успеха на парламентарните избори и спечели контрола над градове, като Торино и Рим.   Фракцията премина от трън в очите на естаблишмънта до гръбнак на управляващата коалиция, когато спечели най-много гласове на изборите през 2018 година и формира съюз с „Лигата“. Подкрепата избледня, когато Салвини засили атаките си срещу имиграцията, които допринесоха за скока в подкрепата за Лигата. Грило се оттегли от ежедневната политика, но все още има влияние от кулоарите.    От ранните привърженици на Грило, ди Майо бе избран в парламента през 2013 година и стана най-младият заместник-председател в Долната камара на италианския парламент на 26 години. Той бе избран за политически ръководител на Д5З и неин кандидат за министър-председател през 2017 година.\r\nСлед като партията спечели най-много места на изборите през 2018 г., Ди Майо първоначално се опита да убеди ДП да влезе в коалиция и да зарови томахавката, след като нападаше яростно социалдемократите по време на предизборната кампания. Тази оферта се провали и Ди Майо се обърна към Лигата, в крайна сметка сключи сделка за споделяне на властта със Салвини, според която и двамата станаха вицепремиери.\r\nНапрежението между Салвини и ди Майо беше очевидно от самото начало. С партиите си открито се сблъскваха по ключови политически въпроси, а популярността на Салвини все повече затъмнява популярността на Ди Майо, алиансът скоро става несъстоятелен.    Цингарети стана лидер на ДП през март след период, през който партията, чиито корени са в италианската работническа класа, загуби подкрепата си, като нейните лоялисти преминаха към по-популистки сили, като Д5З и Лигата.\r\nПредседателят на регион Лацио, около Рим, Цингарети се бори да постави своя печат на партията и е принуден да се бори с амбициите на Матео Ренци, бившият премиер, който продължава да властва над много депутати от ДП. Цингарети обяви, че е готов да сложи лошата кръв с Д5З зад себе си. Такъв съюз би попречил на нови избори и би запазил Лигата, поне временно, извън властта.\r\nСделката също ще попречи на Салвини да има последната дума за избора на наследник на Матарела, чийто седемгодишен мандат приключва в началото на 2022 г. Докато двете страни биха могли да намерят някакво общо основание за увеличаване на пенсиите и подпомагане на работниците, изковаването на политическа програма, която е достатъчно сближена, за да не предизвика имплозия на коалицията, остава основно предизвикателство.    Най-младият министър-председател на Италия на 39 години, Ренcи не спечели избори, но пое през 2014 г., след като свали Енрико Лета във вътрешнопартийна борба.\r\nБившият кмет на Флоренция се смяташе за ново лице, което ще води политика в полза на свободния пазар и ще разшири популярността на ДП сред центристите и бизнес класата. Той получи прякора „булдозера“ заради желанието си да замени политическия естаблишмънт на Италия. Но той не успя да реализира плана си за намаляване на правомощията на Сената, чрез което да улесни приемането на нови закони и подаде оставка през 2016 година, след като загуби референдум по този въпрос.\r\nРенци продължава да има подкрепа сред редица реформистки настроени депутати на ДП, въпреки че е гледан с подозрение от фигури, като Цингарели, особено заради ролята му за свалянето на Лета. Независимо от това, да задържи Ренци на негова страна ще е жизнено важно за Цингарели, ако иска да постигне каквато и да е сделка с Ди Майо. Има много други фигури, които трябва да се наблюдават в хода на последното действие на продължаващата политическа драма в Италия. Тъй като Цингарети настоява, че Конте не може повече да служи като премиер, двете партии се оглеждат за приемливи кандидати. Едно от имената, които обиколи медиите, е Марта Картабия, заместник-председател на Конституционния съд на Италия, която може да стане първият премиер жена на Италия. Роберто Рико, от Д5З, председател на долната камара на парламента, също бе обявен за възможен кандидат за поста министър-председател. ", "date": "2019.08.23", "title": "Ключовите играчи, които могат да изведат Италия от кризата"}
{"url": "https://www.actualno.com/society/dva-novi-sluchaja-na-zapadnonilska-treska-u-nas-news_802205.html", "text": "      Два нови случая на западнонилска треска у нас. Заразата беше  потвърдена след изследвания от Центъра по заразни и паразитни болести.      Болните са 2-годишно дете от Бургас и 64-годишен мъж от Монтана. Те имат възпаление на мозъка.   С новите болни, случаите на западнонилска треска в България вече са общо четири.\r\nПървите два случая бяха регистрирани миналата седмица в София и Пазарджик. Единият пациент бил е 48-годишен строителен работни, който се разболял в Кипър. Случаят от София е мъж на 41 години, който е хоспитализиран в столицата.  Западнонилската треска не се предава от човек на човек и болният не е опасен за живеещите с него лица. При тежките форми на заболяването се засяга централната нервна система, симптомите са на менингит или на енцефалит. \r\nОсновните мерки за превенция се състоят в намаляване риска от ухапване от комари, които са основните преносители на заразата.        ", "date": "2019.08.23", "title": "Два нови случая на западнонилска треска у нас "}
{"url": "https://www.actualno.com/asia/shokirashto-ubijstvo-na-jena-ot-bivshija-syprug-potrese-turcija-news_802867.html", "text": "      Убийството на жена от бившия й съпруг пред дъщеря й предизвика огромно възмущение в Турция, след като в интернет беше публикувано видео с извършеното. 38-годишната Емине Булут беше намушкана смъртоносно в кафе на 18 август в централния анадолски град Къръккале според вестник \"Хюриет\".       \"Не искам да умра\", се чуваше да крещи покритата с кръв  Емине Булут към 10-годишното си дете.  .Нейната разплакана дъщеря казва: \"Мамо, моля те, не умирай.\" Булут, която се развела с убиеца си преди четири години, почина впоследствие от нараняванията си в болница.   Убиецът казал на полицията, че е убил Булут с нож, който винаги е носел със себе си, съобщи турският телевизионен оператор NTV. Името на жертвата влезе в световните социални мрежи и  многократно беше повторено #Не искам да умра (#olmekistemiyorum).\r\nДлъжностни лица, включително министърът на правосъдието Абдулхамит Гюл, бързо осъдиха убийството след публикуването на видеото, заедно с известни личности и футболни клубове като „Бешикташ“. \"Очакваме убиецът да бъде наказан по най-строгия начин\", написа в Туитър говорителят на президента Ибрахим Калън. Правителството заяви, че екип от психолози се грижи за детето.  Само през първите шест месеца на 2019 г. 214 жени са били убити от мъже, докато 440 жени са били убити миналата година, според групата за правата на жените We Will Stop Femicide. Това е увеличение в сравнение с  409 жертви през 2017 г. и 121 през 2011 година, пише БГНЕС. Докато правителството признава въпроса за насилието над жени, критиците твърдят, че не се прави достатъчно за осигуряване на убежища и за справяне с по-широкия проблем с неравенството между половете, който прониква в обществото. ", "date": "2019.08.23", "title": "Шокиращо убийство на жена от бившия ѝ съпруг потресе Турция "}
{"url": "https://www.actualno.com/europe/evrosyuzyt-predupredi-rusija-i-sasht-za-opasnostite-ot-nova-nadprevara-vyv-vyoryjavaneto-news_803115.html", "text": "      Европейският съюз призова Русия и САЩ за активен диалог относно контрола над оръжията и предупреждава срещу нова надпревара във въоръжаването. Това заяви пред РИА Новости упълномощено длъжностно лице от Евросъюза, пише БГНЕС.      В петък руският президент Владимир Путин заяви, че изпитанията на американски ракети, проведени на 18 август, потвърждават наличната преди това в Русия информация, че Вашингтон разработва оръжия,  забранени по-рано от Договора за съкращаване на ракетите със среден и малък обсег на действие. Действието на договора беше преустановено на 2 август. Президентът заяви, че Русия няма намерение да се включва в надпревара във въоръжаването, инструктира министерството на отбраната,министерството на външните работи и други ведомства да разработят мерки за подготовка на симетричен отговор.   „ЕС многократно подчертава своята позиция относно значението на договора, който допринесе значително за европейската и международната сигурност и стабилност“, коментира източникът руското изявление. \"Призоваваме САЩ и Русия да намалят допълнително своите арсенали, включително стратегически и нестратегически, разгърнати и неразгърнати ядрени оръжия. Бихме приветствали бърз и активен диалог за бъдещето на новия СТАРТ след 2021 г. и други механизми за контрол на оръжията\", заяви официалният представител. Според него ЕС също така \"потвърждава дългогодишния си ангажимент за подлежащ на проверки ефективен контрол на ядрените оръжия и разоръжаване чрез споразумения\".\r\n\"Ето защо призоваваме за запазване постиженията на ДРСМОД. Предвид засиленото напрежение трябва да внимаваме да не се впуснем в нова надпревара във въоръжаването, която ще повлияе негативно на значителните намаления, постигнати след края на Студената война\", заяви европейският представител./РИА Новости.   ", "date": "2019.08.23", "title": "Евросъюзът предупреди Русия и САЩ за опасностите от нова надпревара във въоръжаването"}
{"url": "https://www.actualno.com/business/zlatnijat-shans-na-krumovgrad-news_802962.html", "text": "      За пръв път след 40-годишно прекъсване в България бе открита нова мина. „Дънди Прешъс Металс“ разкри пред обществото рудника „Ада тепе“ в Крумовград и обогатителната фабрика – инвестиция за 164 млн. долара, която отвори стотици високоплатени работни места и съживи местната икономика.      В официалната церемония участваха премиерът Бойко Борисов, председателят на Народното събрание Цвета Караянчева, министърът на финансите Владислав Горанов, кметът на Крумовград Сабихан Мехмед и целият висш мениджмънт на „Дънди Прешъс Металс“. Откриването бе празник за всички служители и партньори на компанията, както и за жителите на малкия родопски град. „Ада тепе“ е най-старият известен златодобивен рудник в Европа, а новите съоръжения са изградени за 2 години и над 2 млн. човекочаса. Те използват модерни технологии, отговарящи на най-високи екологични изисквания. Подобно на обекта на канадската компания в Челопеч, предприятието произвежда златен концентрат, който впослествие се продава за преработка на металургични заводи. От 1 тон концентрат се извлича около 1 кг злато.  Разработването на златната мина е огромно събитие за район, разчитащ главно на тютюнопроизводство за поминъка си. Средната заплата в новия обект на „Дънди Прешъс“ е 2100 лв. бруто, а според премиера Борисов тя може да достигне 2700 лв. през март догодина. Министър-председателят поиска от канадската компания да дава по-големи заплати, „защото работниците са нашето бъдеще“. Изпълнителният директор на компанията-майка Dundy Precious Рик Хаус похвали инвестиционния климат в България. Той изрази задоволството си, че служителите бързо усвояват модерните технологии в процеса на работа.     В мината, където най-ниската основна заплата е около 1600 лв., работят 279 души, от които само 9 не са местни. Добиват се около 800-850 000 тона руда годишно, тя се обогатява във фабриката, за да се превърне в концентрат, от който се извличат 80-85 000 унции злато. Капацитетът на рудника „Ада тепе“ е 8 години, но работата на предприятието в Крумовград може да продължи, ако бъдат открити други залежи в района. „Траките и хората, живели по тези земи, са най-старите миньори в света. Миньорството е в нашите гени“, каза д-р инж. Илия Гърков, изпълнителен директор на „Дънди Прешъс Металс Крумовград“.   „Благодаря на хората, които ни разбраха и ни подкрепиха. Този проект е пример за целия минен свят как фирма и общност могат да работят заедно“, изтъкна Гърков.   Отпадъците от добивната дейност се отделят в специално интегрирано съоръжение за съхранение на минни отпадъци, което щади околната среда. Използваната вода за добива се пречиства и употребява отново, за да няма загуби. Компанията учреди и фонд от 5 млн. долара, предназначен за развитие на местния бизнес, така че хората в района в бъдеще да имат независим поминък и извън рудодобива. „Дънди Прешъс“ ще подпомага множество образователни, социални и културни инициативи в района.\r\nНай-големият печеливш от функционирането на новия рудник безспорно е местната общност. Давайки сигурна и високоплатена работа, „Ада тепе“ е шанс за хората в Крумовград да останат (или да се завърнат) в родния край. Там, където са домът, близките и приятелите им. Там, където принадлежат. ", "date": "2019.08.23", "title": "Златният шанс на Крумовград"}
{"url": "https://www.actualno.com/society/zaradi-dylgove-zaporiraha-pensiite-na-blizo-5000-dushi-news_803422.html", "text": "      Над половин милион лева пенсии са под запор. По данни на НОИ пенсиите на 4794 пенсионери за над 620 хиляди лева са били запорирани заради неплатени сметки за ток, вода и парно, дългове към данъчните или банки, съобщава NOVA. Най-много са запорираните пенсии в София, на второ място по възрастни длъжници се нарежда Перник. Следват длъжниците в Пловдив.      По закон не могат да бъдат запорирани доходи под размера на минималната работна заплата. А минималната заплата е 560 лв., т.е. ако пенсионер получава 561 лева и е осъден от частен съдебен изпълнител, ще му бъдат удържани до 185 лева. Така защита от запори върху пенсиите ползват около 1,8 млн.души.   \"Пенсията с размер до минималната работна заплата, т.е. до 560 лева понастоящем е абсолютно защитена от закона, т.е. върху нея не могат да се правят запори и не могат да се правят удръжки\", обясни Красимира Атанасова, началник на отдел „Правно обслужване\" в НОИ.\r\nНо има и изключение. Няма прошка за тези пенсионери, които имат да плащат издръжка. Ако обаче взимате двойна на минималната работна заплата пенсия, то 1/3 от нея може да бъде спряна. \"Тогава, когато размера на пенсията е от двукратния до четирикратния размер на минималната работна заплата, върху 1/2 част не може да се посегне\", поясни Красимира Атанасова. Вдигането на запора на пенсията става само тогава, когато е изплатен дългът.   ", "date": "2019.08.23", "title": "Заради дългове: Запорираха пенсиите на близо 5000 души"}
{"url": "https://www.actualno.com/society/sedmicata-v-absurdi-19-23-avgust-news_787572.html", "text": "                  Руският опозиционен политик Иля Яшин беше задържан минути след освобождаването му от затвора в неделя, след като излежа 10-дневна присъда за ролята си в неотдавнашната вълна от протести в Москва. Коментар на :      Става дума за милиони левове за загробването на избитите животни. Обществени поръчки са проведени по \"бързата писта\" - възложени са директно на поразените от епидемията големи свинекомплекси заради форсмажорните обстоятелства и нуждата от спешни мерки, обяснява агенцията. Парадоксалното е, че БАБХ е обявила \"експресните\" процедури, след като загробването вече е започнало. Коментар на :  ТЕЦ \"Варна\", ТЕЦ \"Бобов дол\" и комплексът \"Марица Изток\" са основните \"оръжия\", които класират България на 19-то място в класацията на Greenpeace за най-замърсяващи със серен диоксид (SO2). Коментар на :     Декларацията на Гешев за конфликт на интереси е почти празна, макар че и за косвената връзка между Гешев и главния свидетел по делото срещу бившия кмет на столичния район \"Младост\" Десислава Иванчева. Коментар на :  Димов отбеляза, че \"мобилните станции измерват определени замърсители, а не всички. \"Димността, която се вижда, или миризмата, която се усеща, не са обект на измерване. Не разполагаме с такава апаратура. Това са инцидентни случаи\", заяви министърът. Коментар на :   Проверката на Комисията за защита на личните данни вече е приключила и в петък на НАП ще бъде връчен актът за установяване на административно нарушение. Коментар на :  Ще има ли промяна в условията за реализация на проекта – т.е. да не плаща повече държавата (данъкоплатците) за „Белене”? , че това зависи от парламента. \"Ще докладваме на българския парламент и това, което той вземе като решение, това ще се случи\", обобщи Петкова. Коментар на :  Гренландия е автономен регион в рамките на Кралство Дания. От 1979 година Дания ръководи външните работи, военните въпроси и конституционните въпроси на Гренландия, докато Гренландия решава вътрешните си работи. Коментар на :   Президентът на САЩ Доналд Тръмп се закани, че ще бъдат засилени проверките на криминалното и здравно минало на хора, които купуват оръжие, пише Ройтерс.\r\nКоментар на В самата новина няма абсурд. Той се корени в противоречието на думите му с принципната му позиция, която е за легализиран пазар на оръжията. Разбира се, това се обуславя от свързаността му с оръжейната индустрия. \"Това беше моята гражданска позиция, с която аз исках да заявя, че някой нещо трябва да направи, за да събуди това заспало гражданско общество, на което не му пука. Исках да предотвратя някой друг да пострада.\" Това заяви Александър Рогачев, който отмести ограничителите по Графа, причинили наранявания на съпругата му. Коментар на :    Коментар на :  Кметовете на населените места, които попаднаха в 20-километровите санитарни зони около индустриалните свинеферми, разполагат с още 4 дни, за да изготвят списъци на дребните стопани, подлежащи на подпомагане с 300 лева. Коментар на :    Коментар на :    Коментар на : Когато русофобията крайно увреди способността за рационално мислене се получава това.  Президентът на Бразилия Жаир Болсонаро призна, че правителството му няма ресурси, за да се справи с рекордния брой пожари в Амазонската джунгла. Той отново повтори, че неправителствени организации са подпалили пожарите умишлено, но каза, че няма доказателства за твърдението си. Правителството е започнало разследване на причините за огъня. Коментар на : Не се гаси туй, що не гасне. Освен да му удари една молитва Болсонаро и да впрегне НПО-тата и те да гасят. Двойка асеновградчани унищожиха обособено място за отдих в знак на отмъщение заради направена забележка. Ситуацията се разиграла на 21.08.19 г. около 21:30 ч. пред блок №1 в квартал \"Изток\" в Асеновград. Мъж и жена от същата жилищна сграда били забелязани от съседи да унищожават с лост и трион четирите пейки, поставени наблизо, сигнализираха читатели на Actualno.com. Коментар на : Клъцни, срежи - на съседа отмъсти. Разни хора, разни идеали Майкъл Джексън има тайно завещание. То било написано през 2006 г. Твърденията са на бившият му мениджър - Реймон Бейн пред \"Индипендънт\". Ако това се окаже факт, това означава, че завещанието, което е в сила в момента - от 2002 г., вече няма да бъде валидно. Коментар на : Завещанието няма да е валидно, но защо да не го потърсим? Нищо, че не е ясно дали въобще има такова Пораженията по конструкцията на АМ \"Струма\" и последиците за гражданите изглеждат много сериозни. 1.86 млн. лева ще струва ремонтът на виадукта на АМ „Струма“ при Дупница, горял на 13 август. Платното за София е укрепено и ще бъде пуснато за движение още днес след 14 часа само за леки автомобили и през уикенда. Това стана ясно след проверката на Георги Терзийски, председател на УС на АПИ в засегнатата отсечка, Коментар на : Как мислите, колко би отнело на китайците?   ", "date": "2019.08.23", "title": "Седмицата в абсурди (19 - 23 август)"}
{"url": "https://www.actualno.com/business/borisov-obeshta-dyrjavna-pomosht-za-chartyrnite-poleti-news_803169.html", "text": "      „Дайте ни схема да подпомогнем туризма в частта за чартърните полети“. Това заяви премиерът Бойко Борисов при посещението си в Албена за откриването на най-голямата многофункционална конгресна зала в региона, в която са инвестирани 5 милиона лева. Той бе придружаван от министъра на финансите Владислав Горанов и министъра на отбраната Красимир Каракачанов.      Борисов уточни, че тази година е била трудна за туризма заради нелоялната конкуренция със стимулиране на бранша в съседните държави. Той поиска Сдружението на общините да изготви механизъм, по който държавата да подпомага сектора, както това става в Гърция, Турция и Хърватска. 10 – 15 – 20 милиона могат да бъдат заделени за чартърните полети, но трябва да ни дадете план, каза още той. „Горанов ми дава знак за 10 милиона, от мен още 5, за да станат 15 милиона“, заяви от трибуната премиерът.   Изпълнителният директор на Албена АД Красимир Станев уточни, че в съседните държави поемат разходите за горивото на самолетите и на практика самолетните билети на туристите излизат с около 30 процента по-евтино. „Имам ангажимент към Албена и Варна и си го изпълнявам – това е магистрала Хемус“, заяви още Борисов. Той обеща до 2021-а година навсякъде по магистрала „Хемус“ да се строи, асфалтира и трасира. Бойко Борисов е убеден, че със завършването на магистралата ще бъдат провлечени повече туристи по Северното Черноморие.  По-рано днес премиерът категорично отхвърли информацията на „Политико“, че страната ни ще иска ресор „Земеделие“ в новата Европейска комисия. Той реагира остро на въпрос по темата. \"Някой си измисля глупости и вие ме карате да ги коментирам. Това, което искаме са модерните ресори - \"Киберсигурност\", \"Управление на IT технологии\". Това съм го заявил още преди месец и половина. За какво ни е ресор \"Земеделие\"? Там парите са разпределени ясно и точно за всички държави. Какво ще направим с ресор \"Земеделие\", коментира Бойко Борисов.\" ", "date": "2019.08.23", "title": "Борисов обеща държавна помощ за чартърните полети"}
{"url": "https://www.actualno.com/europe/izpisaha-ot-bolnicata-jan-klod-unker-news_803566.html", "text": "      Досегашният председател на Европейската комисия Жан-Клод Юнкер бе изписан от болницата. Той претърпя операция за премахване на жлъчката и ще остане в болничен, заради което няма да участва в срещата на Г-7 в Биариц.      От Европейската комисия потвърдиха, че на срещата Европейският съюз ще бъде представен единствено от председателя на Европейския съвет Доналд Туск. Очаква се Юнкер да се завърне на работа следващата седмица.    ", "date": "2019.08.23", "title": "Изписаха от болницата Жан-Клод Юнкер"}
{"url": "https://www.actualno.com/america/pochina-edin-ot-naj-bogatite-hora-v-sveta-news_803014.html", "text": "      На 79 години почина Дейвид Кох, милиардер и влиятелен донор на консервативни каузи, съобщи по-големият му брат Чарлз. Дейвид Кох загуби дългата битка с рака на простатата, който му беше открит преди 27 години.      Дейвид  Кох се пенсионира миналата година като изпълнителен вицепрезидент на Koch Industries, конгломерата, на който той беше съсобственик с по-големия си брат и е оценен като втората по големина фамилна компания в САЩ. И двамата братя бяха задкулисна сила в републиканската политика, дарявайки много за кандидатите и каузите, отразяващи консервативните им икономически позиции, пише БГНЕС.   Но Дейвид беше социално либерален - привърженик на правото за аборт и еднополовите бракове, както и на неинтервенционистката външна политика. Сред онези, които изказаха съболезнования, беше държавният секретар Майк Помпео, който подобно на братята Кох е от Канзас. \r\nДейвид Кох се кандидатира за вицепрезидент на Либертарианската партия през 1980 г., но по-късно скъса с нея и се обърна  към републиканците. Той се присъедини към брат си Чарлз при финансирането на мрежа от консервативни организации, по-специално Американци за просперитет, съсредоточени върху исканията за ниски данъци и дерегулация с цел да повлияят на изборите в САЩ. Тези организации помогнаха за подхранването на движението Чаено парти през 2010 г., като поставиха челно републиканско предизвикателство пред бившия демократичен президент Барак Обама.   ", "date": "2019.08.23", "title": "Почина един от най-богатите хора в света"}
{"url": "https://www.actualno.com/crime/goljam-pojar-gori-do-selo-begovo-news_802952.html", "text": "      Огромен пожар бушува край село Бегово. Засега няма опасност за населението, но пламъците са обхванали около 15 декара широколистна гора и над 300 декара частни розови насаждения, съобщава БНТ.      На място са екипи на пожарната от службите в Хисаря и Пловдив, както и кметът на селото Тодор Димитров. Над 4 часа вече продължава борбата с огнените пламъци.   Заради силните пориви на вятъра пожарът се разрасна и обхвана частни розови масиви. Първи на място се отзоваха екипи на пожарната в Хисаря, а малко след това на помощ пристигнаха огнеборци от Пловдив. В потушаването на пламъците участват и доброволци от селото. ", "date": "2019.08.23", "title": "Голям пожар гори до село Бегово "}
{"url": "https://www.actualno.com/balkani/makedonska-medija-gruevski-vodi-antibylgarska-politika-mickoski-syshto-news_801499.html", "text": "      Бившият македонски премиер и лидер на ВМРО-ДПМНЕ Никола Груевски о ткрито се конфронтираше с България и последователно се сближаваше с партията на Слободан Милошевич. Неговият наследник Християн Мицкоски продължава тази линия.       Това анализира обширен анализ на македонското списание \"Фокус\", предаде БГНЕС.   \"Във времето на най-мощното властване на Никола Груевски, ако някой от старите дейци от диаспората на ВМРО беше видял как той открито се конфронтира със София и с всеки изминал ден все повече нарушава отношенията с цяла България, вероятно нямаше да повярва на очите и ушите си . Но, македонската история доживя и това нещо\", пише още в публикацията.\r\n\"Ако в първия Изпълнителен комитет на партията /ВМРО-ДПМНЕ, бел.ред./ през 1990 г. седяха хора, които бяха склони към отваряне на идеята за ревизия на историята по отношение на българския въпрос, в последното ръководство под диригентската палка на Груевски не беше останал нито един подобен човек.  Свободно може да се каже, че представителите на ВМРО от ерата на Груевски бяха по-големи антибългари от цялата Държавна сигурност , а може би и от самия Лазар Колишевски /просръбския комунистически лидер в Македония от времето на югославския диктатор Йосип Броз Тито след Втората световна война – бел.ред./.\r\nПоне засега така изглежда и новото последно ръководство начело с Християн Мицкоски /сегашен лидер на ВМРО-ДПМНЕ – бел.ред./\", пише още в анализа на списанието.   \"Още по-голям проблем при Груевски бе н е само конфронтацията с България, а и откритото сближаване със Сърбия.     При това с политическата партия на Ивица Дачич, който е пряк наследник, не само на Слободан Милошевич, но и на целия Съюз на сръбските комунисти. С една дума от 2006 г. ВМРО-ДПМНЕ бе в съюз с най-омразните лица на предците от македонската диаспора\", подчертава изданието.\r\nВ статията се говори още и за диаспората в Северна Америка и Австралия преди войната, която е \"била пробългарска или напълно българска\". ", "date": "2019.08.23", "title": "Македонска медия: Груевски води антибългарска политика, Мицкоски- също"}
{"url": "https://www.actualno.com/europe/es-syzdava-fond-za-strategicheski-investicii-ot-100-mlrd-evro-news_800994.html", "text": "      Европейският съюз създава от 100 милиарда евро за инвестиции в стратегически отрасли, в които общността изостава от глобалните си конкуренти.      Това пише британският вестник „Файненшъл Таймс“ /ФТ/, който е успял да се запознае със съответните документи на ЕС.   Така нареченият Европейски фонд за бъдещето ще финансира инвестициите на страните-членки във водещите индустриални групи и компании, способни да конкурират, такива корпорации, като „Гугъл“ и „Епъл“, а също така „Алибаба“.\r\nСъздаването на подобен фонд трябва да бъде отговор на призивите на Франция и Германия „да се създадат такива инструменти за нападателна индустриална политика“, която да защити европейския бизнес от недобросъвестната конкуренция.  Авторите на проекта посочват също така, че компаниите извън пределите на ЕС „притежават безпрецедентни финансови средства, което може да нанесе съкрушителен удар по иновационната динамика на ЕС и индустриалното положение на общността в определени сектори“.\r\nСтава дума за такива отвъдокеански технологични гиганти, като „Гугъл“, „Епъл“, „Фейсбук“ и „Амазон“, а също така китайските „Байду“, „Алибаба“ и Tencent, диктуващи в глобалната цифрова индустрия.   „В Европа няма такива компании. Това създава риск за икономическия растеж, работните места и влиянието на Европа в ключови стратегически сектори“, се констатира в документите на ЕС.     ", "date": "2019.08.23", "title": "ЕС създава фонд за стратегически инвестиции от 100 млрд. евро "}
{"url": "https://www.actualno.com/burgas/poslanikyt-na-egipet-shte-byde-chast-ot-kulturno-sybitie-v-burgas-news_801204.html", "text": "      Площадът пред Държавна опера - Бургас ще събере почитателите на древен Египет. Пространството не е избрано случайно. В експозиционната зала на операта е подредена изложбата \" \".      \"Вечер на Египет\" е част от новия общински летен фестивал \"Заедно в Бургас\". Това не е първата проява на фестивала. Той срещна жителите на града и туристите с културата и кулинарните традиции на Италия, Южна Корея, Русия, Португалия и Армения. Проявата започва в 18:00 часа на 28 август с лекции, дегустации, кулинарни демонстрации и прожекция на филми.\r\nПроф. д.и.н. Сергей Игнатов, първопроходник на академичната Египтология в България, ще открие лекционната част на проявите. Те включват лекции на темите: „Хауърд Картър и откриването на гробницата на Тутанкамон\", с гост-лектор доц. д-р Емил Бузов и ,,Царските гробници от Новото царство и гробницата на Тутанкамон\", с гост-лектор доц. д-р Теодор Леков\".   Вечерта ще продължи с кулинарна демонстрация, посветена на традиционната египетска кухня. Всеки присъстващ ще може да опита макарони с чеснов доматен сос и чипс от лук, кушари, фалафел и от десерта балях, който представлява бонбони с фурми.\r\nНа събитието ще присъства Н. Пр. Моайад Фаталах Елдали - Посланик на Арабска Република Египет в България.\r\n\"Вечер на Египет\" се организира от Община Бургас, със съдействието на Посолство на Арабска Република Египет в България и Българско египтологическо общество.     ", "date": "2019.08.23", "title": "Посланикът на Египет ще бъде част от културно събитие в Бургас"}
{"url": "https://www.actualno.com/curious/8-sigurni-nachina-da-razpoznaete-izpolzvachite-news_801871.html", "text": "      Излишните хора в живота ни не могат да бъдат определени с една дума. Те ни използват по всички възможни начини, без дори да го осъзнаваме. Не са полезни, не ни помагат, не ни изслушват. Винаги искат нещо, но рядко дават. Говорят зад гърба ни, а в реалността са наши \"приятели\". Кои са тези хора и как да ги познаем?       1. Хората, които ни натоварват Може да изпитвате стрес поради различни причини, но не позволявайте това да е заради хора от обкръжението ви. Ако в живота ви има хора, които ви карат да изпитвате негативни и натоварващи чувства, то това е сигурен знак, че е време да ги изхвърлите и да затворите вратата зад тях. Никой няма нужда от допълнителна порция негативизъм и то от тези, за които мислим, че са ни близки. 2. Тези, които ни използват   Всички, по един или друг начин, се използват взаимно и това е нормално. Общуваме с други хора, защото те ни носят определени ползи. Но понякога се натъкваме на такива, които ни използват преднамерено, нараняват ни, лъжат ни. Те са тези, които отравят нашето съществуване, влошават ситуацията ни и дори се радват за тъгата ни. 3. Дори и тези, които не ни уважават Всички заслужават взаимно уважение. Ако в живота ви има хора, които не възвръщат вашето уважително отношение, не ги дръжте близо до вас. Имайте достатъчно самочувствие, за да не позволите никой да се отнася с вас презрително.      ", "date": "2019.08.23", "title": "8 сигурни начина да разпознаете използвачите"}
{"url": "https://www.actualno.com/society/samo-prez-uikenda-puskat-dvijenieto-v-zatvorenija-uchastyk-po-am-struma-news_800942.html", "text": "       пуска движението по затворения участък от АМ „Струма” към Гърция, но само за уикенда. В петък и събота ще е отворено едно платно в посока Гърция, а в неделя и понеделник – в посока София. Това обяви пред bTV инж. Георги Терзийски, председател на Управителния съвет на АПИ.      Обходният маршрут е от км 50 на магистралата – по път Е-79 през Дупница – до пътен възел „Бобошево” - около 20 км. Той остава валиден през другите дни от седмицата, когато движението по участъка Дупница - Бобошево ще бъде спирано.   Днес АПИ прави проверка дали е разчистено под моста след пожара на 13 август. Огънят от сметището повреди конструкцията на съоръжението и спря движението по АМ \"Струма\" в разгара на летния сезон.\r\nБоклуците под моста са избутани настрани, но още не са премахнати. В същото време има предписание към Пътната агенция от РИОСВ - Перник. До 2 септември АПИ трябва да се почисти теренът, за който отговаря - 2,5 метра пространството под магистралата.  \"От вчера сме поискали контролните органи – РИОСВ и Община Дупница да ни укажат къде да депонираме. АПИ не се вайка пред медии и в студия, тя работи. Проблемът ще се реши когато цялото нещо бъде уредено законово\", заяви още той.\r\nОказа се, че фирмата \"Феникс Ресурс\"–Дупница на Кольо Илиев, стопанисва сметището, което използва за съхранение на промишлени отпадъци за рециклиране. на компанията беше отнет, а шефът й - Кольо Илиев е с две обвинения по случая.   Междувременно се оказа, че АПИ е знаела за опасността от пожар още от 2018 г., когато е била предупредена от община Дупница. Прокуратурата проверява и адекватна ли е била реакцията на Пътната агенция.    \"Община Дупница ни е сезирала през 2018 година. При последваща проверка  не са открити отпадъци. \", коментира шефът на Агенция \"Пътна  инфраструктура\".    ", "date": "2019.08.23", "title": "Само през уикенда: Пускат движението в затворения участък по АМ \"Струма\""}
{"url": "https://www.actualno.com/analysis/putin-rusija-shte-otvyrne-podobavashto-na-raketnite-izpitanija-na-sasht-news_801647.html", "text": "      Президентът на Русия Владимир Путин разпореди да се направи анализ на степента на заплахата във връзка с изпитанията, които САЩ проведоха на модифицирана крилата ракета, и да се предприемат мерки за подготовката на симетричен отговор.      По време на съвещание с постоянните членове на Съвета за сигурност на на страната Путин е заявил: „Като се имат предвид новите обстоятелства, възлагам на Министерството на отбраната, Министерството на външните работи и други ведомства да анализират нивото на заплаха, породено от действията на САЩ за нашата страна и да предприемат всеобхватни мерки за подготовка на симетричен отговор“, цитират от ТАСС думите на руския държавен глава.   САЩ режисираха кампания, в която обвиняват Руската федерация в нарушаване на Договора за ракети със среден и малък обсег (ДРСМО), опитвайки се да прикрият плановете си за разпадане на договора, допълни Путин.\r\nРуският президент обаче не изключва и вариантът за помирение, като казва, че страната му е отворена към конструктивен диалог с Вашингтон.   ", "date": "2019.08.23", "title": "Путин: Русия ще отвърне подобаващо на ракетните изпитания на САЩ"}
{"url": "https://www.actualno.com/pleven/bylgarcheta-i-tehni-vrystnici-ot-rusija-vdigat-palatkov-lager-v-park-gen-lavrov-news_801731.html", "text": "      Българчета и техни връстници от Русия ще вдигнат утре, 24 август, палатков лагер в парк „Ген. Лавров” край село Горни Дъбник, Плевенско. До 1 септември те ще участват в ициативата „Свеча памяти”, организирана от Международната академия за детско-юношески туризъм и краеведство – клон България. Целта е младите хора от двете страни да общуват в неформална обстановка и да продължат добрата традиция на дружба и разбирателство, съобщиха организаторите.      Руските гости са от Санкт-Петербург – членове на „Клуб кавалеров ордена Александра Невского” и от храм „Свети Василий Велики”. През седмицата в лагера българите и руснаците ще имат общи екологични и социални акции. Ще почистват отпадъци и суха растителност, ще чистят каменната облицовка и ще бъзстановяват надписите по паметниците в парка, ще засаждат цветя и многогодишни растения, ще боядисват пейки и ще ремонтират детската площадка. Ще посетят природни и исторически забележителности в региона. В програмата са предвидени и концерти, арт-работилници и др. Материалната база за лагера е осигурена от Международната академия за детско-юношески туризъм и краеведство – клон България.\r\nНа 30 август ще бъде отслужена панахида за загиналите в боевете за освобождението на Плевен воини, а на паметниците ще бъдат положени венци и цветя. ", "date": "2019.08.23", "title": "Българчета и техни връстници от Русия вдигат палатков лагер в парк „Ген. Лавров”"}
{"url": "https://www.actualno.com/society/bnb-prognozira-poskypvane-na-hranite-i-gorivata-news_800687.html", "text": "      Поскъпване на храните и прогнозира Българската народна банка (БНБ). В анализа си Централната банка очаква 2,6% инфлация в края на 2019 г. заради международните цени на петрола и на храните в евро.      Данните показват още, че заради по-слабата очаквана реколта .   Според хлебопроизводителите обаче повишените цени няма да са заради реколтата, а заради цената на тока и предстоящото плащане на ТОЛ таксите.\r\nТези фактори са довели до ръст на крайните потребителски цени на преработените храни през юни с 4% на годишна база, посочват анализаторите от БНБ. Най-много - с 10,7 на сто е поскъпването за година при групата \"хляб и зърнени храни\", следвана от \"мляко, млечни продукти и яйца\".  Според БНБ има риск инфлацията у нас да се окаже още по-висока , ако международната цена на петрола се вдигне над прогнозираното. Това ще оскъпи както енергийните продукти у нас, така и стоките и услугите с административно определяни цени, като ток, вода и парно.\r\nДругите заплахи са, ако разходите за труд у нас се вдигнат повече от очакваното и това се прехвърли върху крайните цени на някои услуги, както и увеличаването на потреблението на домакинствата, предупреждава анализът.   БНБ залага още темпът на нарастване на икономиката на България през 2019 г. да възлезе на 3,7%, отбелязвайки ускорение спрямо 2018 г., когато увеличението бе 3,1 на сто.    В анализа си за първото тримесечие БНБ очакваше ръстът да се запази в рамките на миналогодишния. За това ще спомогнат по-голямата заетост, повишените трудови доходи, ниските лихви по кредитите, които ще подкрепят частното потребление.\r\nПрогнозираното подобряване на инвестиционната активност и нарастването на правителственото потребление също ще доведат до нарастване на вътрешното търсене. ", "date": "2019.08.23", "title": "БНБ прогнозира поскъпване на храните и горивата"}
{"url": "https://www.actualno.com/europe/rusija-se-pohvali-s-rekorden-broj-stoletnici-news_801771.html", "text": "      Броят на , които към 1 януари 2019 г. са били на възраст над 100 г., е 20 582 души, което представлява рекорд в статистиката за страната, съобщава вестник „Известия“, като се позовава на данни от Росстат.      Спрямо 2017 г., броят на столетниците в Русия се е увеличил с близо 17%. При това се отбелязва, че броят на хората над 100-годишна възраст се увеличава вече за осма поредна година и през разглеждания период почти се е утроил, допълва агенция Фокус.   По данни на Росстат над 70% от столетниците са жени (14 687 души). ", "date": "2019.08.23", "title": "Русия се похвали с рекорден брой столетници"}
{"url": "https://www.actualno.com/balkani/strelba-v-gyrcija-zaradi-spor-za-mjasto-za-parkirane-news_801952.html", "text": "      42-годишен мъж беше задържан в полицията, след като стрелял по съсед, мъж също на 42 години, и 67-годишната му майка в малкия град Хрисуполи, близо до Кавала в Северна Гърция, след спор за място за паркиране.      Според гръцки медии предполагаемият извършител е използвал ловна пушка, за която има разрешително,  за да стреля по съседа си, когато влязъл в двора, преди да обърне оръжието към майката на вече простреляния, която стояла наблизо.   Между двамата мъже е избухнал спор на мястото, което жертвата е избрала да паркира камиона си, според уебсайта proininews.gr. ", "date": "2019.08.23", "title": "Стрелба в Гърция заради спор за място за паркиране "}
{"url": "https://www.actualno.com/starazagora/bezplaten-transport-za-starozagorci-za-chestvanijata-na-shipka-news_800990.html", "text": "      Безплатен транспорт до връх Шипка  за честванията за 142-рата годишнина от Шипченската епопея е осигурен за старозагорци по инициатива на кмета на Стара Загора Живко Тодоров. Двата автобуса за върха ще тръгнат в 8 часа от паркинга пред Регионална библиотека „Захарий Княжески“. Телефонът за връзка в събота с представител на дружеството „Автобусни и тролейбусни превози“ ЕООД - 0888 66 58 75.      На 24 август се отбелязват годишнината от епичните боеве при връх Шипка и 85-годишнината от откриването на Паметника на Свободата. Програмата за честванията започва в 7:45 часа с панихида в памет на загиналите. Началото на официалната част ще бъде в 12 часа. \r\nТържествата преминават под патронажа на Президента на Република България и  се организират от Областна администрация Габрово със съдействието на Национален\r\nпарк-музей „Шипка-Бузлуджа“, община Габрово, Ротари клуб - Габрово, Регионален исторически музей - Габрово, Регионална библиотека „Априлов - Палаузов“ - Габрово, Художествена галерия „Христо Цокев“ и Държавен архив - Габрово.   ", "date": "2019.08.23", "title": "Безплатен транспорт за старозагорци за честванията на Шипка"}
{"url": "https://www.actualno.com/cars/ford-fiesta-active-iska-da-byde-krosouvyr-test-drajv-news_801290.html", "text": "              На външен вид новата Fiesta Active се различава от стандартния хечбек по детайлите, характерни за кросоувърите. Отпред изпъква новата черна радиаторна решетка, по цялата каросерия има черни защитни панели, като в броните и праговете са добавени и хромирани детайли, подсилващи офроуд визията на модела. Отгоре са добавени черни релси на покрива, а оригиналните 17-инчови или дори 18-инчови джанти се предлагат само за модела Fiesta Active. Има възможност за избор между черен или червен контрастен покрив в зависимост от цвета на каросерията. За нея се предлагат новите свежи цветове, като луксозно жълто, рубинено червено или вълнисто синьо. В сравнение със стандартната Fiesta, новата Fiesta Active има с 18 мм по-голям просвет, който вече достига сериозните 152 мм, а следата е по-широка с 10 мм.    Интериорът на Fiesta Active е готов да посрещне пътници, които се връщат от пикник или риболов с мръсни обувки, с мокри плажни кърпи и пясък. Материалите за тапицерията на салона и седалките на Fiesta Active са тествани в лабораторията на Ford в Дънтън, Великобритания. Покритията на седалките са преминали 60 000 тестови цикъла за устойчивост на износване и издържат на интензивно излагане на ултравиолетово лъчение.     Кожената тапицерия на волана е проверена за устойчивост на слънцезащитни лосиони. Спортните седалки са украсени с цветни шевове, образуващи хоризонтални ленти през средата на облегалките и предлагат лумбална опора за водача и 4-степенно регулиране за шофьора и пътника отпред. В салона на Fiesta Active можете да се насладите на висококачествения звук на първокласната аудиосистема Bang Olufsen. Като опция се предлага и панорамен покрив. Новата Fiesta Active се предлага с богат избор от бензинови и дизелови двигатели на Ford. Моделът може да се оборудва с многократно награждавания 3-цилиндров 1,0-литров бензинов турбомотор EcoBoost, който се предлага в цели четири варианта на мощност с 85, 100, 125 и 140 конски сили. 1,5-литровият турбодизелов двигател TDCi се предлага с 85 к.с. или 120 к.с. Скоростните кутии са 6-степенна механична или 6-степенна автоматична. За всички двигатели е налична технологията Auto Start Stop. Технологията Active Grille Shutter, която автоматично затваря активните щори на решетата и подобрява аеродинамиката, когато радиаторът не изисква въздушно охлаждане, също е налична за всички бензинови двигатели и за малкия турбодизел. Тестваният автомобил Ford Fiesta Active е с 1,0-литров 3-цилиндров бензинов турбодвигател EcoBoost с мощност 125 к.с. и 6-степенна механична скоростна кутия. Моторът не издава 3-цилиндровия си характер с типичната неприятна вибрация. Като цяло двигателят изобщо не се чува в салона. Малкият турбомотор започва да звучи приятно след като се развърти до 3500 об/мин, но дори и при високи скорости никога няма да се досетите, че под капака има само 3 цилиндъра. Максималният въртящ момент от 170 Нм е наличен от 1400 до 4500 об/мин, така че ако държите оборотите в този диапазон, винаги имате на разположение цялата тяга. Спринтът от място до 100 км/ч отнема под 10 секунди. С ръчната скоростна кутия предавките се превключват отчетливо, а Fiesta Active ускорява бързо и лесно. Високата скорост се усеща само когато изпреварвате големи камиони или шофирате във ветровити участъци от пътя. Аеродинамични шумове се появяват в салона само след 140 км/ч.   Окачването на Ford Fiesta Active е настроено специално за шофиране по неравни повърхности. Предните амортисьори са оборудвани със система за хидравлично спиране на отскачането, което изглажда неравностите и трептенията при движение по грапави повърхности и колата вози впечатляващо комфортно. Увеличението на просвета не се е отразило на управлението в сравнение със стандартния хечбек. Допълнителната височина се усеща само при динамично шофиране по обратни завои с изкачвания и спускания, като на прохода „Шипка”, но не и на магистралата и в града. За по-добра стабилност, при Fiesta Active следата е по-широка. Моделът е с по-твърди настройки на окачването, предвидени за шофиране по черни или кални пътища. Задвижването е само на предните колела, но към режимите Normal и Eco е добавен и режим Slippery за шофиране по хлъзгава повърхност, който автоматично регулира тягата и контролира настройките на стабилизиращата програма и системата за контрол на сцеплението при сняг и лед, като намалява буксуването на колелата при потегляне. Освен това се променят и настройките на кормилното управление. Новата Fiesta Active е получила същите разнообразни електронни асистенти за водача, каквито има и в стандартния хечбек на Ford. Той се смята за един от най-модерните технологично модели в класа. Във Fiesta Active всички електронни помощници на водача разчитат на данни от камери, радари и ултразвукови сензори. Те могат да контролират околното пространство на автомобила и да сканират пътя отпред на разстояние до 130 метра. За тези, които харесват Fiesta, но понякога трябва да отидат до вилата по черен път или искат с лекота да излязат от непочистения сняг, новата Fiesta Active е идеален вариант. Цената за колата с увеличен просвет и офроуд пакет е минимум 32 700 лева, което е с около 10% повече от стандартния модел.   Дължина, мм: 4068\r\nШирочина, мм: 1756\r\nВисочина, мм: 1498\r\nМеждуосие, мм: 2493\r\nСобствено тегло, кг: 1166\r\nВместимост на резервоара, л: 42 Тип: 3-цилиндров редови с турбокомпресор\r\nРаботен обем, куб. см: 998\r\nМаксимална мощност, к.с. при об/мин: 125/6000\r\nМаксимален въртящ момент, Нм при об/мин: 170/1400-4500\r\nСкоростна кутия: 6-степенна механична Максимална скорост, км/ч: 195\r\nУскорение от 0-100 км/ч, секунди: 9,9\r\nСреден разход, л/100 км: 4,3\r\nВредни емисии СО2, г/км: 98\r\nЦена на модела, лева с ДДС: 35 700 лева   Дължина, мм: 4140\r\nШирочина, мм: 1760\r\nВисочина, мм: 1520\r\nМеждуосие, мм: 2580\r\nСобствено тегло, кг: 1185\r\nВместимост на резервоара, л: 45 Тип: 3-цилиндров редови с турбокомпресор\r\nРаботен обем, куб. см: 998   Максимална мощност, к.с. при об/мин: 120/6000\r\nМаксимален въртящ момент, Нм при об/мин: 172/1500-4000\r\nСкоростна кутия: 6-степенна механична Максимална скорост, км/ч: 184\r\nУскорение от 0-100 км/ч, секунди: 10,3   Среден разход, л/100 км: 5,0\r\nВредни емисии СО2, г/км: 115\r\nБазова цена на модела, лева с ДДС: 36 986 лева     ", "date": "2019.08.23", "title": "Ford Fiesta Active иска да бъде кросоувър (тест-драйв)"}
{"url": "https://www.actualno.com/business/kzk-se-samosezira-tyrsi-ima-li-monopol-na-svobodnija-pazar-na-elektroenergija-news_801863.html", "text": "      Комисията за защита на конкуренцията следи случващото се с цените на свободния пазар на електроенергия. Това става ясно от разпространено до медиите съобщение, предаде репортер на БГНЕС.      Реакцията на антимонополния орган идва, след като и енергийният  министър влязоха в словесни нападки за енергийния  монопол. От опозиционната партия обявиха, че ще сезират прокуратурата за  енергиен монопол на фирми, близки до бизнесмена Христо Ковачки.   Министър Петкова обяви, че ако БСП, както и всеки гражданин, имат  сигнали за нарушения на борсата – да сезират съответните органи, сред  които КЕВР и КЗК. На въпрос дали може да каже, че в енергетиката има  монопол на дружества, свързани с Христо Ковачки – Петкова заяви, че не  може да твърди подобно нещо.\r\nДнес става ясно, че Комисията вече е изискала информация и данни от над 50 субекта, в това число участници на пазара (производители, търговци, борса, ЕСО и др.). В резултат на мащабното проучване е събрана и се анализира значителен обем информация, което ще позволи на Комисията да идентифицира евентуалните проблеми за конкуренцията в сектора.  \"Предвид изказаните пред обществеността твърдения за наличие на картели и монополно положение, антимонополния орган също разяснява, че картелите са тайни договорки между пазарните участници, чието разкриване е изключително трудно. Именно поради това законът предвижда Комисията да извършва проверки на място, чрез които да бъдат събрани доказателства за наличието на подобни антиконкурентни договорки. В този смисъл разгласяването в публичното пространство на сигналите, с които Комисията е сезирана, възпрепятства ефективното упражняване на правомощията ѝ за разкриване на тайни споразумения, които ограничават конкуренцията.\", се казва в съобщението.\r\nБГНЕС припомня, че за високите цени на тока обърна внимание и бившият изпълнителен директор на НЕК Петър Илиев, според когото за година и половина от България са изнесени 13 млн. мегаватчаса енергия, секторът е субсидиран с над 1 млрд. лева, същевременно изнасяме евтин ток, а у нас остава скъпият. „Направихме свободен пазар, но го направихме толкова свободен, на каквато цена искаш и на когото искаш. По неприятното според мен е, че се застрашава националната сигурност. Спешно трябва да се вземат мерки, че досега се използваше едни милиони да се подаряват на няколко фирми, което застрашава и пазара на енергия в България“, смята Илиев.    ", "date": "2019.08.23", "title": "КЗК се самосезира. Търси има ли монопол на свободния пазар на електроенергия"}
{"url": "https://www.actualno.com/america/roling-stouns-sys-svoja-skala-na-mars-video-news_802079.html", "text": "       НАСА кръсти камък, открит на повърхността на Марс, в чест на американската рок група „Ролинг Стоунс“, съобщава списание „Билборд“.      Новината беше обявена официално от холивудската звезда Робърт Дауни Джуниър преди концерта на групата на стадион \"Роуз Боул\" в Пасадена, щата Калифорния.     Между песните Мик Джагър намери време, за да благодари: „НАСА ни даде това, за което винаги сме мечтали – наша скала /rock в превод от английски \"скала\" – бел.ред./ на Марс. Не мога да повярвам в това\".  \"В продължение на десетилетия музиката на „Ролинг Стоунс“ е имала огромно влияние върху Земята. Сега за групата ще научат и на Марс\", написаха на сайта на НАСА.     ", "date": "2019.08.23", "title": "\"Ролинг Стоунс\" със своя скала на Марс (ВИДЕО)"}
{"url": "https://www.actualno.com/society/blizo-19-mln-lv-i-pone-oshte-4-meseca-ogranicheno-dvijenie-shte-ni-struva-pojaryt-pod-am-struma-news_801093.html", "text": "       Пораженията по конструкцията на АМ \"Струма\" и последиците за гражданите изглеждат много сериозни.       1.86 млн. лева ще струва ремонтът на виадукта на АМ „Струма“ при Дупница, горял на 13 август. Платното за София е укрепено и ще бъде пуснато за движение още днес след 14 часа само за леки автомобили и през уикенда. Това стана ясно след проверката на Георги Терзийски, председател на УС на АПИ в засегнатата отсечка, съобщи БГНЕС.   Решението било взето след като експерти от Института по пътища и мостове към Пътната агенция товароносимостта на съоръжението. Това станало чрез поставени преди два дни датчици, които подават информация за отклонението. За другото платно обаче резултатите не са обнадеждаващи и там тестовете ще продължат.\r\nСериозни са щетите по лентата за Кулата, която ще бъде в ремонт следващите 4 месеца. Ремонтът обаче ще започне едва след като завърши пълното укрепване на платното в посока София. Това означава, че до тогава ще продължи в 10-километровтата отсечка. Както по-рано написа в петък и събота ще е отворено едно платно в посока Гърция, а в неделя и понеделник – в посока София  \"В другата посока поради това, че мостът е по-увреден, е възложено по ЗОП в условията на форсмажор изпълнителят да извърши аварийно-ремонтни работи в рамките на 4 месеца. Нашата амбиция е това да стане много по-бързо, но това е максималния срок\", добави Терзийски. Какви са щетите по моста? Пострадали са 13 колони, 3 греди, 3 трегера от моста съобщи още Георги Терзийски. Това показало обследването на експертите от АПИ.  Под платното в посока София има по-малко щети, за което говорят и пробите.        Цялостният ремонт е на стойност 1 860 000 лв. В момента се напряга скелето, което поддържа конструкцията, след което ще бъдат направени изпитванията с товарни камиони в различни точки, уточни експертът. Приключило ли е почистването на отпадъците под моста? Георги Терзийски инспектира и разчистването на пространството под моста при 62-ри километър на АМ „Струма“ от незаконно струпаната смет в обхвата на магистралата. Предписание на РИОСВ, което трябва да бъде изпълнено до 2 септемви.  Теренът под съоръжението е почистен, но суровините са избутани встрани.\r\n„Отпадъците в района на виадукта са почистени. В момента камионите стоят натоварени и чакаме оказания на контролните органи къде да депонираме. Искам да уточня, че „множеството сигнали“ са само един, подаден от Община Дупница – писмо, изпратено на 4-и април 2018 г., което означава следното: Все едно аз да напиша писмо на общината, че поради проблем на пътя е застрашено тяхно съоръжение и да вземат мерки. Нали се сещате кой е отговорен по Закона за управление на отпадъците“, добави Председателят на УС на АПИ.      АПИ е била предупредена за опасността още през 2018г. Преди дни писа, че сметището, поддържано от фирмата \"Феникс Ресурс\"–Дупница е . Фирмата е била многократно глобявана и вече е с . В същото време , Прокуратурата повдигна две обвинения на собственика й . Обвинението проверява и дали Пътната агенция се е държала адекватно след постъпване на сигнала.\r\nСпоред Терзийски тези отпадъци не са отговорност на Пътната агенция. Той обяви днес, че негови служители, правейки обход, не са установявали наличие на отпадъци под съоръжението. Недобросъвестни граждани също хвърляли отпадъци, подхвърли Терзийски.\r\nЗа да бъде решен проблемът, то с него трябвало да се заемат други институции. АПИ била просто собственик на територията под съоръжението. Ако се докаже, че служители на АПИ са извършили проверка, но не са дали верни данни, то ще последват наказания за тях.\r\n„Проверките на АПИ са перманентни. Последният доклад е от юли. Извършена е проверка, за която ние не сме уведомени. Ние получихме предписание на 20-и август. Под моста чистят единствено служители на АПИ. Ние сме собственици и правим всичко необходимо да изчистим отпадъците и очакваме от контролните органи да окажат къде и как да ги депонираме, тъй като на територията на област Кюстендил няма нито едно депо, в което ние можем да ги депонираме, но това не е отговорност на АПИ.   „Не съм привърженик на взаимоотношенията между институциите през медиите, но достатъчно видях вайкане, неистини и манипулации по отношение на АПИ. Ние просто сме собственик на територията под съоръжението“, категоричен бе Терзийски. Има ли сделка между АПИ и Феникс ООД? „Не мога да кажа дали има сделка между АПИ и собственика на Феникс ООД. Питайте предишното ръководство. Фактът, че АПИ в деня на инцидента подава сигнал до прокуратурата говори за отговорността на нашата институция“, така председателят на управителния съвет на пътната агенция отговори на въпроса на репортер на БГНЕС.\r\nСпоред Терзийски АПИ като собственик (чл. 16) носи отговорност за съоръжението и под него – то да е почистено и да няма отпадъци.\r\n„След като за няколко дни изчистихме тонове боклуци, явно са натрупани. АПИ не може да носи отговорност за всички недобросъвестни действия на фирми и лица. Това тук, което се случва – да от години е, но има институции, които могат да ви отговорят как, с какви разрешения, на какви терени се извършва тази дейност“, оплака се Терзийски. ", "date": "2019.08.23", "title": "Близо 1.9 млн. лв. и поне още 4 месеца ограничено движение ще ни струва пожарът под АМ Струма"}
{"url": "https://www.actualno.com/sciencelogy/novijat-samsung-galaxy-note1010-veche-e-v-tyrgovskata-mreja-na-a1-news_801044.html", "text": "      Двата най-нови флагмана на Samsung – и вече са в търговската мрежа на . Първите устройства вече са при клиенти, които участваха в предварителните продажби, а всички останали имат възможност да закупят Samsung Galaxy Note10 за 52,99 лева на месец или 1 149,99 лева в брой с абонаментен план . При същите условия цената на Samsung Galaxy Note10+ е 62,99 лева на месец или 1 369,99 лева в брой.      Galaxy Note10 притежава 6,3-инчов FHD+ Dynamic AMOLED, а Galaxy Note10+ – 6,8-инчов Quad HD+ Dynamic AMOLED дисплей, който допълва елегантния дизайн на устройството. Спрямо своя предшественик Note10 серията e с по-тънък и лек корпус, който ще се предлага у нас в нов основен цвят – сребърно сияние. Двата модела ще са налични и в цвят черно сияние, допълнен от розово сияние за Galaxy Note10 и бяло сияние за Galaxy Note10+.\r\nGalaxy Note10 идва с тройна основна камера, която включва ултраширокоъгълен 16 MP обектив (f/2.2), широкоъгълен 12 MP обектив (f/1.5 2.4) и 12 MP телеобектив (f/2.1). При Note10+ основната камера е четворна и към вече изброените обективи прибавя ToF сензор, който дава дълбочина на кадрите. И двата модела са оборудвани с 10 MP f/2.2 предна камера.\r\nКамерата на новата серия на Samsung предлага мигновена смяна между обективите и audio zoom, който акцентира върху звука в приближената зона. Потребителите разполагат и с изцяло нови начини за записване на видео с два зрителни ъгъла – ултраширокоъгълен и широкоъгълен. Моделите притежават и функцията „фокус на живо”, която включва четири различни ефекта при записването на видео.  Както и при своите предшественици, новото поколение Note на Samsung се предлага с писалката S Pen, която позволява управление на телефона с 6 жеста. S Pen позволява нов начин за правене на записки, който включва дигитално преобразуване на ръкопис в печатен текст и писане на екрана независимо дали телефонът е включен или изключен. S Pen включва и ново изживяване при писане с различни звукови ефекти, които наподобяват звука при използването на писалка, молив или маркер.\r\nGalaxy Note10 и Note10+ разполагат със свръхбърз процесор Octa-core Exynos 9825 с 7nm AP чипсет с подобрена производителност. Вградената памет е 256 GB, а оперативната е 8 GB при Galaxy Note10 и 12 GB при Galaxy Note10+. Двата модела са оборудвани с интелигентна батерия, като нейният капацитет варира между 3,500 mAh за Galaxy Note10 и 4,300 mAh за Galaxy Note10+. При новите модели Type-C жакът за зареждане играе ролята и на вход за слушалки, които са AKG и са включени в комплекта.       ", "date": "2019.08.23", "title": "Новият Samsung Galaxy Note10|10+ вече е в търговската мрежа на А1"}
{"url": "https://www.actualno.com/plovdiv/izbjagal-ot-turski-zatvor-e-zadyrjan-s-nad-5-kg-narkotici-v-gabrovsko-selo-news_801251.html", "text": "      Един турски гражданин и две жителки на Столипиново бяха задържани на 19 август с около 300 грама хероин в Пловдив. С техния арест, обаче, последват действия, които показват как добрата координация между службите може да даде резултат . Буквално минути, след като пловдивската полиция подава на колегите си в Габрово информация за количества наркотик в габровското село Гиргини и заподозряно лице, екип от габровски криминалисти тръгва на посочения адрес. Пред къщата на заподозрения те го засичат в лек автомобил „Мерцедес”, а последвалите развития навеждат на мисълта, че се е готвел да бяга. На задната седалка на заподозрения, 62 годишен, е открита опаковка с 1 кг кокаин.  Заподозреният, който е съучастник на турския гражданин, задържан в Пловдив, не е оказал съпротива и дори е съдействал на криминалистите да открият останалото количество- 4 700 грама хероин, заровени на 40 см дълбочина в двора на къщата му.      Задържаният Веселин Н., известен в града като Веско Песа, няма криминално минало в България, но през 2014 година е задържан на изхода от Турция на КПП Капъкуле с 11 кг хероин. Осъден е на 9 години затвор, на практика е излежал 4 г. По неофициална информация, все още се води избягал от затвора в съседната ни страна, макар че там нямали сериозна практика да връщат обратно чужденци. Веско Песа е от Враца, но доста години се подвизава в Габрово. Той е строителен предприемач от близкото минало, фалирал, после е един от съдружниците, закупили габроския хлебозавод, който отново е бил доведен до фалит. Предполага се, че с турския гражданин, задържан в Пловдив, са лежали заедно в турски затвор. След арестите в Пловдив турчинът е с обвинение по чл. 354 ал. 1 и е зад решетките, двете столипински фризьорки, задържани при същата акция, са пуснати под гаранция от 3 000 лв всяка. Спрямо задържания в габровското село Гиргини предстои предявяване на обвинение по същия член, но за особено големи количества. По закон може да получи присъда затвор от 5 до 15 години и сериозна глоба. На пазарни цени кокаинът, намерен в колата му, би се продал за 120 000 лв. За цената на хероина се чака анализът на чистото вещество в него.\r\nИнформация за съвместната полицейска акция дадоха на брифинг днес директорите на ОД на МВР- Пловдив ст. комисар Йордан Рогачев и на ОД на МВР-. Пловдив ст. комисар Борислав Муеров. Операцията и досъдебното следствие са под надзора на Окръжна прокуратура- Пловдив. ", "date": "2019.08.23", "title": "Избягал от турски затвор е задържан с над 5 кг наркотици в габровско село"}
{"url": "https://www.actualno.com/europe/v-shvecija-veche-ima-migrantska-partija-iskat-objavjavane-na-isljamofobijata-za-prestyplenie-news_801359.html", "text": "      Шведски политик от турски произход учреди Партия на мигрантите, която е първата по рода си в страната, съобщава \"Дейли сабах\".      По думи на основателя й Микаил Юксел неговата партия ще представлява интересите на мигрантите. Вече е подадено заявление за регистрацията й в изборния орган на скандинавската страна, за да участва в следващите избори.   \"Искаме ислямофобията да бъде обявена за престъпление. Искаме мюсюлманите да бъдат признати като малцинство в Конституцията\", обяви Юксел партийната програма.\r\nЮксел е бивш член на партия \"Център\" и е оглавявал списъка на кандидатите й във втория по големина град в Швеция - Гьотеборг.  Той обаче е бил изключен от нея преди изборите миналата година. Обяснението му е, че е отказал да говори срещу Турция или президента й Ердоган.\r\nПо думи на Юксел противниците на Анкара намират лесно място в политиката в Швеция.    ", "date": "2019.08.23", "title": "В Швеция вече има мигрантска партия, искат обявяване на ислямофобията за престъпление"}
{"url": "https://www.actualno.com/bgfootball/leki-sypernici-chakat-favoritite-na-116-finalite-za-kupata-na-bylgarija-news_801453.html", "text": "      Днес в Национална футболна база „Бояна“ бе изтеглен жребият за втори предварителен кръг и 1/16-финалите за Купата на България, сезон 2019/2020 г.      Първата фаза противопоставя клубове от аматьорските нива срещу съперници от Втора професионална лига, а на 1/16-финалите се включват и отборите от efbet Лига. Фаворитите за трофея чакат леки съперници преди фазата на осминафиналите.\r\nШампионът Лудогорец ще играе с победителя от двойката Севлиево/Нефтохимик. Левски чака спечелилия измежду Лато (Алеково)/Спартак Варна, а ЦСКА – продължилия измежду Марица/Локомотив ГО. Действащият носител на трофея Локомотив (Пд) гостува на Балкан Ботевград.    ", "date": "2019.08.23", "title": "Леки съперници чакат фаворитите на 1/16-финалите за Купата на България "}
{"url": "https://www.actualno.com/showbusiness/izdirvat-tajno-zaveshtanie-na-majkyl-djeksyn-ot-2006-ta-g-news_801106.html", "text": "      Майкъл Джексън има тайно завещание. То било написано през 2006 г. Твърденията са на бившият му мениджър - Реймон Бейн пред \"Индипендънт\".      Ако това се окаже факт, това означава, че завещанието, което е в сила в момента - от 2002 г., вече няма да бъде валидно.   \"В това завещание той подробно описа как трябва да се запази и поддържа неговото наследство. Майкъл го написа пред нотариус и мен\", коментира Бейн.\r\nТя не знае къде се намира документа, но се надява да се появи, може би защото в него част от богатството на Джексън е поверено на Бейн.  \"Всеки, който е познавал Майкъл знае колко методичен, сериозен и точен беше той. Надявам завещанието му от 2006 г. да бъде открито и изпълнено\", допълва Бейн.\r\nСлед смъртта на певеца през 2009 г., по силата на завещанието от 2002 г., с наследството му се разпореждат двама души. Отношенията между тях и семейството на Джексън са обтегнати и се водят дела.   В същото време се намесва и Реймон Бейн, която ги упреква в начина, по който управляват богатството на Джексън. По думите й до момента няма нито едно дарение направено в името на певеца – нещо, което той много би желал.    Пълномощниците на Джексън коментират пред \"Индипендънт\", че \"Реймон Бейн няма право да действа от името на Майкъл Джексън, нито да използва неговото наследство за каквито и да било дарителски кампании или реклама.\" ", "date": "2019.08.23", "title": "Издирват тайно завещание на Майкъл Джексън от 2006-та г."}
{"url": "https://www.actualno.com/society/izdirvat-ranen-ukrainski-turist-v-rajona-na-maliovica-news_801031.html", "text": "      Тече издирвателна акция в района на връх Мальовица, съобщиха от Планинската спасителна служба (ПСС) към Българския червен кръст (БЧК) пред „Фокус“.      Украински гражданин е с травма на крак и ръка. Към него се движат екипи от Боровец. Сформира се и екип от София, за да може да бъде оказана нужната помощ на пострадалия.\r\n„В 7.45 часа получихме съобщение през 112, украински гражданин се намира в района над хижа „Мальовица“ към Еленино езеро, който е с тежки травми на крака, подбедрица фрактура и ръка. Излезнаха веднага отряди от Самоков, шест човека, и от тука тръгна екип с пет души. Аз направих с него конферентна връзка, за да разберем малко подробности, паднал е. Това всичко е на ръка, акция, която, според нас, ще бъде доста тежка“, посочват от ПСС.\r\nОчаква се екипите да откарат пострадалия до най-близкото лечебно заведение.   ", "date": "2019.08.23", "title": "Издирват ранен украински турист в района на Мальовица"}
{"url": "https://www.actualno.com/society/otmeniha-bedstvenoto-polojenie-v-obshtina-svishtov-news_801384.html", "text": "      Отменено е бедственото положение в община Свищов. То беше обявено заради пожара, който обхвана 50 дка от старото сметище на града.      Оказа се обаче, че на място продължава усилената рекултивация и засипване с пръст на тлеещите отпадъци, съобщава БНТ.   Тя се извършва по проект на Министерството на околната среда и водите на стойност над 3 милиона лв.\r\nБорбата с огнената стихия продължи повече от , а жителите на града се бореха с - последица от тлеещите отпадъци.  Ежедневните замервания, които се извършват от Регионалната екоиспекция не показват повишаване на нормите на замърсяване на въздуха над Свищов и околните села.\r\nПричината за огнената стихия все още се изяснява.         ", "date": "2019.08.23", "title": "Отмениха бедственото положение в община Свищов "}
{"url": "https://www.actualno.com/society/nameriha-ukraineca-postradal-kraj-maliovica-news_801321.html", "text": "      Екипите на Планинската спасителна служба са открили украинеца, когото издирваха в района на хижа Мальовица.      Спасителите са при него. Той е в добро общо здраве и скоро ще бъде транспортиран до болницата в Самоков, съобщават от ПСС.   Оказа се, че туристът не се е губил, а сам е подал сигнал с обаждане до телефон 112. Заявил, че е претърпял инцидент и има травми на крака и ръката.   ", "date": "2019.08.23", "title": "Намериха украинеца, пострадал край Мальовица "}
{"url": "https://www.actualno.com/velikotarnovo/severnocentralnoto-dyrjavno-predprijatie-osigurjava-dyrva-za-ogrev-pretyrsva-i-lovuva-za-divi-svine-news_801383.html", "text": "       Продадени са 30 618 пространствени кубически метра дърва за огрев, и предприятието има готовност да осигури още 40 909 пр. куб. м или общо 71 527 дърва за огрев за населението.       припомнят експерти от предприятието. Изгарянето на сухите дърва има и екологичен ефект, тъй като отделят значително по-малко сажди и мръсни газове в атмосферния въздух.\r\nГражданите получават стояща дървесина на корен, остатъци от дървесина и вършина в сечища, както и дървесина от временен горски склад. Цените без ДДС на дървата за огрев варират между 57 лв. за 1 куб. м липа и топола  и 70 лв. за 1 куб. м дъб, цер и ясен. Най-евтини са дървата за огрев от отпадъчна дървесина – между 27 и 48 лв. в зависимост от вида на дървесината.     Местоположението им се знае с точни джипиес координати и ежедневно се извършват проверки на терен и се отчита улова на диви свине. От началото на м. август в капаните на СЦДП са , от които  8 броя в Държавен дивечовъден участък „Буковец” – на територията на ТП ДГС „Буйновци”, 3 броя на територията на ДЛС „Росица” и 31 броя на територията на ТП ДЛС „Воден-Ири Хисар”.  при регламентирания индивидуален лов. на територията на предоставените им ловностопански райони. От СЦДП са категорични, че индивидуалният лов на дива свиня цели ограничаването на популацията и разпространението на заразата. Извършват се и по утвърдени от директорите на териториалните поделения графици, претърсвайки за трупове на умрели животни. Към 20 август осъществените са , а В обхвата на Северноцентралното държавно предприятие са обозначени край огнища на африканска чума по свинете в областите Велико Търново, Русе, Силистра и Разград. Към 20 август, само в област Габрово няма регистриран случаи на заболели диви свине. ", "date": "2019.08.23", "title": "Северноцентралното държавно предприятие осигурява дърва за огрев, претърсва и ловува за диви свине "}
{"url": "https://www.actualno.com/dobrich/kanjat-v-kavarna-na-ognena-fiesta-miden-i-riben-fest-i-retro-rali-news_801397.html", "text": "      Богата културна програма ще забавлява жителите и гостите на Каварна следващите дни. Небето над нос Чиракман ще бъде озарено от светлинни ефекти в съботната вечер. В рамките на огнената фиеста Deep Zone Project ще зарадва почитателите си с вечните хитове и ремикси на златни родни класики, съобщават от общината. На сцената ще излязат Ева Мария (вокал), Danny Dimitroff (китара) и създателят на проекта DJ Dian Solo. Мястото е малката буна, а часът – 21. За посетителите на огненото шоу е осигурен допълнителен транспорт.      Ретро рали ще премине през централната част на Каварна в съботния ден. Очаква се автомобилите да са в морския град в 15:30 ч. До момента участие в него са заявили собствениците на 20 ретро автомобила от Каварна, Варна, Пловдив, София, Бургас, Разград, Русе и Търговище, най-старият е „Триумф“ от 1967 г.    Традиционният рибен и миден фест е от 30 август до 1 септември. Наред с предлаганите кулинарни специалитети от миди и риба, на сцената на площад „Защитата на Каварна“ всяка от трите вечери от 21 ч. ще се качат популярни изпълнители. Първата вечер е концертът „Да пеем заедно“ с Йордан Марков, Драго Драганов, Стефан Диомов и група „5-те сезона“, с участието на балет „Дежа вю“. Почитателите на Панайот Панайотов ще си спомнят хитовете му през втората вечер на феста. А последната вечер ще е шоуто на музикантите от „Ку-Ку бенд“ – Борис Солтарийски, Годжи и Цветан Недялков.   ", "date": "2019.08.23", "title": "Канят в Каварна на огнена фиеста, миден и рибен фест и ретро рали"}
{"url": "https://www.actualno.com/balkani/36-gorski-pojara-samo-za-den-v-gyrcija-news_801406.html", "text": "      Само за ден в Гърция са регистрирани 36 горски пожара. В момента жегите и лекият вятър затрудняват работата на огнеборците и увеличават риска от нови огнища.      В страната остава високо нивото на предупреждение за пожари, особено в района на столицата -  Атика, островите в северната част на Егейско море, Пелопонес, Централна и  Западна Гърция.   Пожарът в Евия, който избухна на 13 август, вече е овладян, но пожарникарите остават на терен. Там разследването работи по две версии, но по-вероятна е тази за .\r\nВ потушаването на пожарите от последния ден са взели участие общо 430 служители на пожарната със 152 коли, един хеликоптер и 6 самолета. Те са били подпомогнати от цистерни с вода, осигурени от засегнатите общини, както и от местни доброволци.   ", "date": "2019.08.23", "title": "36 горски пожара само за ден в Гърция "}
{"url": "https://www.actualno.com/crime/vyzmojno-li-e-martin-trifonov-za-poluchi-dojivotna-prisyda-za-ubijstvoto-na-kristin-news_800474.html", "text": "      \"Никой не може да не изпълни един текст на закона. Когато един сериен или масов убиец си признае престъпленията - то се спасява от доживотната присъда и получава от 20 до 30 г. Нашият живот е съпътстван от много тежки престъпления. България се превърна от държавата на розите в държавата на вампира. Имаме прекалено много и хората с основание казват, че те трябва да се спрат. Има голямо значение, дали престъпникът ще получи 30 г., или доживотен затвор. Трябва да бъдат спрени тези хора, защото не могат да бъдат превъзпитани. В Германия, Франция и Англия има доживотни присъди, въпреки че препоръчват да не се използват. Когато един човек е обладан от силите на злото се вижда колко е опасен по делата му. Един ужасяващ престъпник като Момата заяви, че ако знаеше, че ще получи доживотна присъда е нямало да извърши престъпленията си. Това трябва да е достатъчно, за да не се използва съкратеното съдебно производство.\" Това каза адвокат Марин Марковски в коментар да протестите на хората, които искат доживотна присъда за убиеца  на малката в с. Сотиря в интервю за bTV.      \"Има европейски принцип – равенство на оръжията – каквото има прокуратурата, такова да притежава и защитата. В момента съдебните ни процеси са . Прокуратурата няма функция да решава делата и да казва кой ще остане завинаги в затвора и кой не\", коментира още той по повод предложението за повече правомощия на прокурорите.   \"Законодателят трябва да забрани съкратеното съдебно производство за определен кръг от категория от престъпления. Прокуратурата е страна по делото\", заяви бившият градски прокурор адв. Николай Кокинов. \r\nТой допълни, че законът е такъв какъвто е:  \"Ако се премахне съкратеното съдебно производство по-добре ли ще е близките на жертвите да слушат за страданието им в продължение на няколко години\", попита бившият прокурор.\r\nОт своя страна адв. Марковски заяви, че един процес трябва да бъде бърз, справедлив и да се доближава до истината.\r\n\"Безспорно е, че прокуратурата няма място в защитната линия, законодателят е този, който трябва да каже ще има ли или не облекчения, без да залита на ляво и на дясно\", каза още Кокинов и добави, че не приема искането за повече правомощия за прокуратурата.        Какво е предложението на прокуратурата? Предложението ми е всъщност това съкратено съдебно следствие да се провежда след като се вземе позицията на прокурора. В момента законът е предвидил всяко лице, предадено на съд с внесен обвинителен акт, ако прецени, би могло да направи самопризнания, и да признае всички факти, описани в обстоятелствената част на обвинителния акт, и да се съгласи. И да не се събират обстоятелства за тези доказателства, предлага говорителят на главния прокурор Румяна Арнаудова.\r\n\"Ако самопризнанието се подкрепя изцяло от доказателствения материал, тоест колкото по-качествено си свърши работата един прокурор и събере всички необходими доказателства, толкова повече облекчаваме правното положение на осъденото лице. Защото съдът е длъжен да проведе съкратено съдебно следствие и след като определи наказанието, задължително по силата на наказателния кодекс трябва да го намали с 1/3\", обясни още тя.\r\nСъдът отправя запитване какво е становището на прокурора, но в становището на прокурора, той каквото и да заяви няма каквото и да е правно значение.\r\nНа въпрос, ако се тръгне от случая с Мартин Трифонов, ако той се признае за виновен в съда, това гарантира ли му съкратено производство, отговорът е:      \"Да, гарантира му, защото съдът няма друга правна възможност, просто такава не му е предоставена. Няма да получи наказанието доживотен затвор, защото в Наказателния кодекс е посочено, че дори това да е най-справедливото наказание, съдът е длъжен да го замени с наказание лишаване от свобода от 20 до 30 години. Тоест максимумът който би получил Мартин е 30 години. И в конкретния случай, за който напоследък всички говорим, може би шансът на едно справедливо наказание, което би наложил съдът е във възможността прокурорът да изразява позиция.\r\nЩе можем да изразяваме становища, че въпреки направеното самопризнание, въпреки направената на практика оценка на качеството на извършения прокурорски труд, без съкратено съдебно следствие, ще постигнем по справедлива присъда\", допълни още Арнаудова. ", "date": "2019.08.23", "title": "Възможно ли е Мартин Трифонов за получи доживотна присъда за убийството на Кристин?"}
{"url": "https://www.actualno.com/burgas/pchelari-shte-obmenjat-opit-v-syrceto-na-strandja-planina-news_800926.html", "text": "      Първият ще се проведе на 24 август в Малко Търново. Той е част от Летни културни празници на града.      Районът е известен като . Да присъстват на пчеларския форум обаче са поканени всички производители, без значение какъв вид е тяхната продукция. разговаря с Мария Патронова, директор на дирекция „Култура, образование и спорт“ към община Малко Търново:\r\n“Идеята на събитието е да се съберат пчеларите в Странджа и да обменят опит. Ще има представители от Министерството на земеделието храните и горите, които ще запознаят производителите , как се регистрира пчелин, защо е добре да бъдат земеделски производители и други теми. Но най-важното е да се запознаят и обменят опит помежду си. Въпреки, че съборът е за пчеларите в Странджа, всеки друг е добре дошъл“.  През месец април тази година „Странджанският манов мед“ стана . Той влезе в списъка на Европейския съюз със защитени наименования за произход. разговаря с Иван Георгиев, чийто пчелин е в Странджа от 55 години: “Мановият мед е уникален със своите качества, съдържание и начина, по-който го събират пчелите. Но като всяко ценно нещо има своите фалшификати. Единият от начините да се ориентирате дали е истински е като се постави . С химически молив пробвате да пишете върху меда. Ако моливът остави следа, медът не е чист. Другият отличителен белег на мановият мед е черният му цвят“, казва дългогодишният пчелар. Той предупреждава още, че този уникален продукт , не се захаросва, както става с нектарния мед при ниски температури.\r\nПо време на събора, всеки ще може да си купи от елексира, който ще предлагат различни стопански производители.     По повод Летни културни празници, Мария Патронова добавя, че тази година, те преминават при голям интерес. Градът е пълен с хора, които вече не живеят в Малко Търново, но се врърщат за празниците, събират се родове, съученици, приятели. ", "date": "2019.08.23", "title": "Пчелари ще обменят опит в сърцето на Странджа планина"}
{"url": "https://www.actualno.com/starazagora/hiljadi-se-sybirat-za-xiv-sybor-bogorodichna-stypka-na-starozagorskite-bani-news_801235.html", "text": "       Над 4000 участници - любители на българския бит и култура се събират на 24 и 25 август на Старозагорските бани за XIV Национален тракийски фолклорен събор „Богородична стъпка“.      Програмата започва в 9 часа на 24 август, а от 11 часа е официалното откриване. Участниците ще се представят на две сцени в парка на курорта през целия ден. Гала концертът на Фолклорен ансамбъл „Тракия“ - Пловдив, и Общинския фолклорен ансамбъл „Загоре“ - Стара Загора е от 19 часа. В 21 часа ще започне демонстрацията на нестинарски танц. В неделя от 9 часа продължават изявите на участниците на двете сцени, а в 16 часа ще бъдат обявени отличените участници в събора.\r\nЖурито, което ще оценява изпълнителите, е в състав: академик Крум Георгиев, академик Кирил Тодоров, доц. д-р Веселка Тончева, доц. д-р Валентина Райчева, Христо Иванов и Ангел Чакъров. Ще бъдат връчени плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на община Стара Загора, Наградата на Тракийско дружество „Одринска епопея“ и Наградата на Младежкото тракийско дружество.  \r\nВ съпътстващата програма на събора ще има детски творчески работилници „Съхранено с любов - сътворено с талант“, в къта за приложни изкуства те ще могат да изработят дървени лъжици, стомни, както и да обличат и рисуват бутилка. Ще могат да се забавляват и с разучаването на игрите „Пускам, пускам кърпа“, „Криеница“, „Сляпа баба“ и др. В Селския двор ще покажат живата традиция „Добра среща“, самодейни състави ще  посрещат гости на раздумки с билков чай и ръжено кафе, ще има демонстрация на традиционни тракийски гозби и на автентични народни носии.  В изложбата „Свещените места на България“ на доц. Алексей Стоев и проф. Пенка Стоева ще бъде представена Астрономическа обсерватория „Юрий Гагарин“, в „Хубост българска“ - фотографии на Елена Тилова. В \"Хоро на мегдана\" оркестри и танцови школи ще покажат фолклорни танци от всички краища на страната. В традиционната Улица на занаятите майстори ще предлагат стоката си, а за желаещите да посетят природния феномен „Богородична стъпка“ организаторите осигуряват безплатен превоз, тръгващ от центъра на Старозагорските бани. \r\nОрганизатори на събора са община Стара Загора, Съюзът на Тракийските дружества в България, Тракийско дружество „Одринска епопея“ - Стара Загора, кметството на Старозагорските минерални бани, Обществото за фолклор и Народно читалище „Христо Ботев 1952“ - Старозагорски бани.\r\nВъв връзка с провеждането на събора „Богородична стъпка“ община Стара Загора уведомява жителите и гостите на града, че на 24 и 25 август за осигуряването на максимална безопасност и комфорт на всички присъстващи на събитието автобусите до с. Старозагорски бани и околните села  ще се движат само по околовръстния път на курорта - през хотелската част. Автобусите, обслужващи линии с номера 9, 91 и 92 ще спират на спирки: „Армира“ - „Мини Марица-изток“ - „Старозагорски бани-поща“ - „Старозагорски бани-обсерватория“ и ще обръщат на разклона за село Сулица.    В събота, 24 август, ще има осигурен допълнителен курс с час на тръгване 22 часа от Старозагорски бани – център, който ще мине и през обиколния маршрут. Участниците и гостите на празника могат да ползват действащите автобусни линии до с. Старозагорски бани, съгласно утвърдените  маршрутни разписания. Разписанието на линиите за двата дни . ", "date": "2019.08.23", "title": "Хиляди се събират за XIV събор „Богородична стъпка“ на Старозагорските бани"}
{"url": "https://www.actualno.com/ruse/za-poreden-pyt-smeniha-imeto-na-sportnata-zala-v-ruse-news_801223.html", "text": "      Откритата преди 4 години нова спортна зала в Русе премина през поредния „възродителен“ процес, след като изпълнителният директор на „Арена Русе“ АД Любомир Христов и изпълнителният директор на „ОЗК Застраховане” Александър Личев подписаха спонсорски договор, с който застрахователната компания дава името си на „Арена Русе” и тя вече се казва „ОЗК Арена Русе“. Документът бе подписан в присъствието на министъра на младежта и спорта Красен Кралев.      Контрактът е за 3 години, като фирмата ще подпомага издръжката на съоръжението със 180 000 лв. годишно. Освен това залата ще заплаща с 30% по-малко за отопление, тъй като „ОЗК Застраховане” е собственик на ТЕЦ - Русе.\r\n„ОЗК Застраховане” е избрана за генерален спонсор след среща между трите големи застрахователи в България – „ОЗК Застраховане”, „Булстрад” и „Лев Инс”.\r\nПредишният спонсор на спортното съоръжение „Монбат” е предоставял финансиране от 80 000 лв. годишно. „Монбат” също остава рекламодател на залата, като сумата, която ще предоставя е на стойност 36 000 лв.  Спортната зала в Русе е една от най-модерните и функционално ориентирани съоръжения в България за провеждането на международни, национални и регионални спортни и развлекателни събития. Капацитетът на залата е 5000 души, като към нея има и 1100 паркоместа. Функционалността на Арената дава възможност за поддържане на динамичен и добре оптимизиран календар от разнообразни събития.\r\n„ОЗК Застраховане” има реализирано подобно партньорство с Община Бургас, където подпомага поддръжката на „Парк Арена ОЗК” Бургас, който се превърна в любимо място и средище за жителите и гостите на морския град, които обичат спорта. ", "date": "2019.08.23", "title": "За пореден път смениха името на спортната зала в Русе"}
{"url": "https://www.actualno.com/sciencelogy/mark-zukyrbyrg-prodade-akcii-na-facebook-za-269-miliona-dolara-news_799822.html", "text": "      Съоснователят и изпълнителен директор на е продал 1.6 милиона акции на компанията на стойност 296 милиона долара през август. След прекъсване на продажбите през април, общият брой на продадените акции за тази година е 2,9 милиона на стойност над 526 милиона долара.      Зукърбърг все още притежава над 375 милиона акции във Facebook с текуща стойност от над 68 милиарда долара, което го прави петият най-богат човек в света, според Форбс. Преди него се нареждат Джеф Безос, Бил Гейтс, Бернар Арно и Уорън Бъфет.   35-годишният Зукърбърг редовно продава части от своето богатство във Facebook, за да финансира инициативата „Чан Зукърбърг“, благотворителната организация, която управлява със съпругата си Присила Чан. Организацията финансира програми в областта на науката и образованието, както и социални въпроси, фокусирани върху реформата на наказателното правосъдие, достъпността на жилищата и реформата на имиграцията.\r\nПродажбите на акции на Зукърбърг са част от план 10b5-1 - правило, установено от Комисията за ценни книжа и борси, което позволява на инсайдерите на публичните дружества да продават предварително определено количество акции в определени периоди от време, съобщи CNBC. Зукърбърг също запазва контрола върху големите решения на компанията, дори след като продаде значителна част от своя дял, предаде БГНЕС.  Размерът на продадените от Зукърбърг акции все още е далеч от този през миналата година, когато изпълнителният директор на Facebook продаде близо 28,9 милиона акции за повече от 5,3 милиарда долара. В края на 2017 г. Зукърбърг заяви, че планира да продаде до 75 милиона акции на стойност над 12 милиарда долара. ", "date": "2019.08.23", "title": "Марк Зукърбърг продаде акции на Facebook за 269 милиона долара  "}
{"url": "https://www.actualno.com/europe/rusija-s-400-sa-svalili-misheni-letjashti-sys-skorost-poveche-ot-2000-kmch-news_801657.html", "text": "      Зенитно-ракетните системи са свалили осем мишени, имитиращи крилати ракети, летящи със скорост повече от 2000 км/ч на учения на полигона Ашулук (Астраханска област). Това се казва в съобщение на Западния военен окръг, разпространено в петък, предава ТАСС.      „Съединенията на ПВО са отразили ракетен удар на условен въздушен противник, в качеството на който са били свръхзвуковите ракети-мишени „Фаворит“, които имат скоростни и маневрени характеристики на съвременни крилати ракети. В резултат от въздушния бой, всички осем въздушни мишени, летящи със скорост повече от 2000 км/ч, са били унищожени“, се отбелязва в съобщението.   С-400 са отработили също отразяване на ракетен авиационен удар, но вече с помощта на електронни изстрелвания. На последния етап от маневрите зенитните артилеристи ще извършат комбиниран марш на разстояние 2000 км до мястото на постоянна дислокация в Ленинградска област, предаде агенция Фокус.\r\nС-400 „Триумф“ (SA-21 Growler , според кодификацията на НАТО) е руска зенитно-ракетна система с голям и среден обсег. Предназначена е за поразяване на въздушни цели в условията на интензивно огнево и радиоелектронно противодействие. Разработени са в НПО „Алмаз“ в средата на 80-те години, а генералният им конструктор е Александър Лемански.  Системата е приета на въоръжение на 28 април 2007 година. Държавната програма за въоръжаване предвижда да се закупят до 56 дивизиона С-400 до 2020 година, което ще позволи да бъдат превъоръжени 28 зенитно-ракетни полка в двудивизионен състав. Към момента в Русия са разположени 53 дивизиона С-400 в състава на 23 полка и два учебни центъра. ", "date": "2019.08.23", "title": "Русия: С-400 са свалили мишени, летящи със скорост повече от 2000 км/ч"}
{"url": "https://www.actualno.com/asenovgrad/sysedsko-otmyshtenie-myj-i-jena-narjazaha-pejki-sled-zabelejka-snimki-news_798219.html", "text": "       Ситуацията се разиграла на 21.08.19 г. около 21:30 ч. пред блок №1 в квартал \"Изток\" в Асеновград. Мъж и жена от същата жилищна сграда били забелязани от съседи да унищожават с лост и трион четирите пейки, поставени наблизо, сигнализираха читатели на .          Импровизираната беседка била създадена преди около пет години от жители на блока. Те събрали пари и със собствен труд си обособили място, на което да посядат, за да отдъхват на сянка в летните жеги. Направили си четири пейки и една маса от бетон. Вечерта на 21-ви август извършителите на деянието - Калина Пехливанова и нейният приятел Стефан - излезли и унищожили съоръженията.   Предполага се, че това е ответна реакция на забележка на съседи, отправена им по-рано, казват свидетели на случилото се. Хората от квартала недоволствали, че когато Калина извежда кучето си, то се изхожда пред входа на блока, като собственичката му не почиства след него. На същото място ежедневно играят много деца от квартала.  В знак на отмъщение тя и мъжът, с когото живее, решили да унищожат кътчето за отдих, на което се събират останалите жители на блока. В същата нощ те били забелязани от съсед, който ги попитал какво правят. В отговор Калина посочила, че \"тези пейки нямат място тук\". Хората са сигнализирали полицията в Асеновград с жалба и събрани подписи. Молбата им е \"вандалщината да бъде наказана и двамата извършители да възстановят пейките\". Към момента все още се очаква реакция от органите на реда.    ", "date": "2019.08.23", "title": "Съседско отмъщение: мъж и жена нарязаха пейки след забележка (СНИМКИ)"}
{"url": "https://www.actualno.com/climate/5-fakta-za-amazonskata-djungla-news_798019.html", "text": "      Амазонка е най-голямата тропическа гора в света, обхващаща 5,5 милиона квадратни километра, екологично съкровище, застрашено от масово обезлесяване и горски пожари.       Светилище на биоразнообразието Басейнът на Амазонка, простиращ се на 7,4 милиона квадратни километра, обхваща близо 40 процента от Латинска Америка и е на територията на  девет държави: Боливия, Бразилия, Колумбия, Еквадор, Френска Гвиана, Гвиана, Перу, Суринам и Венецуела. Около 60 процента от Амазонка е в Бразилия.\r\nАмазонската джунгла, от която 2,1 милиона кв. км е защитена зона, е дом огромно биологично разнообразие, което е уникално в света.  Една четвърт от видовете на Земята са открити там, а именно 30 000 вида растения, 2500 риби, 1500 птици, 500 бозайници, 550 влечуги и 2,5 милиона насекоми, според организацията на Договора за сътрудничество в Амазонка (ACTO).\r\nПрез последните 20 години там са открити 2200 нови вида растения и гръбначни животни. „Дробове на земята“     В Амазонка се намират една трета от първичните гори в света, а река Амазонка и нейните притоци осигуряват 20 процента от прясната вода на Земята.\r\nАмазонка е най-голямата река в света и - по някои изчисления, откакто са извършени нови изследвания през 2007 г. - най-дългата, течаща на 6 900 километра.\r\nГората действа като въглеродна гъба, абсорбираща повече въглероден диоксид, отколкото отделя кислород, и съхранява от 90 до 140 милиарда тона въглероден диоксид, което спомага за регулирането на глобалното глобално затопляне, според Световния фонд за дивата природа (WWF).\r\nНо обезлесяването намалява този капацитет за усвояване. 420 племена    Амазонка е населена от поне 11 000 години и днес наброява 34 милиона души, от които две трети живеят в градове.\r\nБлизо три милиона са индианците, които са членове на около 420 различни племена, около 60 от които живеят в пълна изолация, според ACTO. Индианците в Амазонка говорят 86 езика и 650 диалекта.\r\nНай-голямото племе е Тикуна, наброяващ около 40 000 души, които живеят в Бразилия, Перу и Колумбия, според Survival International.\r\nБразилският индиански вожд от племето Каяпо, Раони Метуктире, е водещият участник в кампанията срещу обезлесяването в Амазонка и обикаля света в продължение на три десетилетия, призовавайки за запазване на гората и нейното коренно население.    Манаус, столицата на Амазонка Манаус е столицата на щата Амазонас, най-големия в Бразилия и обхващащ 1,5 милиона кв.км.\r\nОснован от португалците през 1669 г. на брега на Рио Негро, близо до мястото, където се влива в река Амазонка, Манаус има население от 1,8 милиона души.\r\nСлед бързо разрастване в края на 19 век поради търговията с каучук, градът преминава през голям упадък, продължил до създаването на зона за свободна търговия през 1967година.\r\nМанаус сега живее главно от индустриалния си сектор, внася резервни части и изнася крайни продукти, по-специално електронно оборудване.   След Сао Пауло и Рио де Жанейро, Манаус е третият основен икономически център на Бразилия, припомня БГНЕС. Масово обезлесяване Почти 20 процента от гората на Амазонка е изчезнала през последния половин век според WWF и обезлесяването се ускорява.\r\nСлед като президентът на Бразилия Жаир Болсонаро пое властта в началото на 2019 г., процентът на обезлесяване до юли стана близо четири пъти по-висок, отколкото година по-рано, според сателитна система, известна като DETER, която се използва от Националния институт за космически изследвания (INPE).\r\nСпоред INPE, който проследява ясното изсичане на тропическите гори, около 2554 кв. км от гората на Амазонка са били изсечени през юли, което е 278 процента повече отколкото преди година.   Основните причини за обезлесяването са соята и животновъдството, изграждането на водноелектрически язовири и пътища, добивната промишленост и горските пожари.\r\nОсвен с богатото си биоразнообразие, Амазонка е богата на минерални ресурси, включително злато, мед, тантал, желязна руда, никел и манган.\r\nСега части от гората са погълнати от пожари.\r\nДанните от INPE показват, че близо 73 000 горски пожара са били регистрирани в Бразилия между януари и август - най-високият брой от 2013 година насам. Повечето от тях са били в Амазонка.\r\nЗа сравнение, през първите осем месеца на 2018 година те са били 39 759. ", "date": "2019.08.23", "title": "5 факта за Амазонската джунгла "}
{"url": "https://www.actualno.com/curious/doktor-kuin-lechitelkata-i-syli-se-sybraha-snimka-news_796498.html", "text": "      Минаха 21 години, откакто за последно гледахме Джейн Сиймор и Джо  Ландо заедно на екран*. Главните герои от сериала \"Доктор Куин  Лечителката\", който беше хит през 90-те, отново се събраха.      Актрисата качи тяхна обща снимка в Instagram, заснета в Малибу, Калифорния. \"Лято със Съли!\", написа звездата в социалната мрежа. Кадърът на доктор Микаела Куин и Съли, както ги помним от тв   поредицата, разбираемо събра много положителни коментари. 57-годишният   актьор вече няма дълга коса, а прошарена, докато Сиймор изглежда  невероятно  за своите 68 години.   В средата на юли актрисата сподели снимка, на която с гордост позира по бански и впечатлява с прекрасна фигура. Преди време тя сподели, че не спазва диети, а дължи младежкия си външен вид на редовното спортуване. Тя  ходи три пъти в седмица на фитнес, играе тенис и голф, а също така  плува. Когато пътува, обича да ходи бързо и да прави лицеви опори.\r\n \"Просто искам да бъда здрава колкото се може по-дълго. Никакви  диети! Мразя да си забранявам неща. Ако ми се яде паста, просто хапвам  половината порция\", категорична е звездата.\r\n* Сериалът \"Доктор Куин Лечителката\" се излъчваше от 1993 до 1998 година.     ", "date": "2019.08.23", "title": "Доктор Куин Лечителката и Съли се събраха (СНИМКА)"}
{"url": "https://www.actualno.com/curious/luboven-horoskop-za-tozi-uikend-news_800685.html", "text": "       Овен       През този уикенд Овните ще усетят колко много могат да разчитат на любимия човек и каква подкрепа имат в негово лице. Бъдете спокойни, защото каквото и да ви мъчи, половинката ще се погрижи за вас. Телец Телците също ще се чувстват обичани, а може би и ще получат някакви изненади. Любовта е във въздуха и сега е моментът да се отдадете на повече интимност.   Близнаци За съжаление, голяма част от Близнаците ще усещат връзката си в коловоз,сякаш й липсва тръпката. Може би усещането не е съвсем реално, особено ако сте били емоционално дистанцирани през последните дни. Рак     С партньора ви няма да изпитвате никакви трудности по отношение на комуникацията и изразяването на любовта си един към друг. Ще искате да направите нещо хубаво, което ще остане спомен за дълго време. Лъв На Лъвовете определено ще им липсва романтика. Явно е дошло време за важни решения, като например има ли бъдеще тази връзка.  ", "date": "2019.08.23", "title": "ЛЮБОВЕН хороскоп за този уикенд"}
{"url": "https://www.actualno.com/health/kak-da-se-otyrvem-gybichkite-pod-noktite-na-krakata-news_800710.html", "text": "               Какво представляват гъбичките под ноктите на краката Един от първите признаци на гъбички под ноктите е появата на бели или жълти петна по нокътната плочка. Постепенно, с развитието на болестта, настъпва промяна в структурата на нокътя. Той става по-дебел, може да променя формата или да се разпада.  Факт е, че нокътят е отлична хранителна среда за гъбичката настанала се под него. Тя отделя вещества, разтваря кератин и се храни с получените отпадъци.\r\nГъбичната инфекция прави ноктите грозни. Това ограничава възможността да ходим с отворени обувки, често ни кара да крием ръцете си, а когато сменяме дрехи, дори да прикриваме краката си.\r\nОпасността от гъбичната инфекция е в това, че прогресира бързо. Ако гъбичките под ноктите на краката бъдат подценени и не се лекуват, след известно време рушат целия нокът.    Причинителите на онихомикозата са много силни алергени. Те могат да променят чувствителността на организма и да причинят различни видове алергични реакции. Какво правят гъбичките под ноктите на краката? Гъбичките по ноктите са често срещано заболяване. Те са голяма огромна микроорганизми, наброяващи близо 70 хиляди различни вида. Значителна част, от тях са патогенни за хората. Умението на гъбична инфекция да оцелява в различни условия е и в това, че към нея човешкият организъм не може да изгради имунитет. Следователно, от нея се заразяваме неограничен брой пъти. Онихомикозата и народните средства Ако съпоставим традиционната медицина с лекарствата от аптеките, първата ще бъде много по-евтина.   Ефектът от народните средства, обаче също не отстъпва и не бива да се подценява. При него почти няма странични ефекти. Предимството на методите за домашно лечение е най-добрата комбинация от цена и качество, в сравнение с някои фармацевтични продукти. Гъбички на ноктите на краката – превенция За да се отървете успешно от гъбичките по краката, е задължително да се спазват определени правила.\r\nПревантивните мерки и добрата хигиена ще предотвратят последващата им поява.\r\nНеобходимо е ежедневно да се мият заразените участъци. Редовно да се сменят чорапите и най-вече да се използват само отделни кърпи, инструменти за маникюр и обувки. Гъбички на ноктите на краката – лечение Преди, каквото и да било лечение, се препоръчва да се премахнат възможно най-много области от нокътя, които са повредени. Ето и някои от най-популярните начини за това как да се отървем от гъбичките по краката: Лечение с оцет Повишената киселинността има пагубен ефект над гъбичките. Терапевтичният ефект е, както в обикновения трапезен оцет, така и в естествения ябълков. Сред преобладаващия брой народни рецепти се препоръчва използване на втория.\r\nЗа да приготви лечебна вана, трябва да вземете 500 мл трапезен оцет и да смесите с три литра гореща вода. Краката трябва да се задушат за петнадесет минути. Резултатът може да се подобри, като се поставят напоени с оцет чорапи, за времето докато трае съня.\r\nЗа компреси се използва ябълков оцет, без примеси или същия оцет с растително масло, в пропорции едно към едно. Тази смес се нанася, върху тензух и се натрива в засегнатата област с пластир. За да избегнете изгаряния на тъканите, е важно да нанесете с тампон и марля само, върху нокътната плочка. Лечение с терапевтичен мехлем За втория метод е необходимо да изсипете сурово яйце в оцет за седем дни. След като черупката се разтвори се добавя масло към консистенция, подобно на майонеза. Такъв мехлем се прилага ежедневно, а това ще направи нокътя мек и ще помогне за по-лесно отстраняване на заразените участъци. Лечение на йод Йодът е достъпен антисептик, който се среща в почти всеки шкаф за лекарства. Лечебният ефект на йода се свежда до способността му да разруши връзката на протеините.\r\nЗа целта се прави терапевтична вана от три литра вода и един флакон с йод. Краката трябва да се напарят за десет минути, след което се подсушават и натриват с антибактериален мехлем. Благодарение на този метод се наблюдава подобрение още при първата процедура.\r\nПри двата варианта лечение с ябълков оцет и лечение с йод, терапията трябва да продължи над 3 седмици.\r\nВажно е, да се вземат под внимание и някои характеристики. Йодът, например предизвиква алергия. Може да се бори само с определени видове гъбички и боядисва нокът в ярко жълто. На последното му свойство трябва да се обърне внимание, когато предстои да се носят отворени обувки.    Лечение със сода Содата често се използва за различни цели в ежедневието. Тя се справя добре и с гъбични заболявания. Съществуват два начина за прилагането й:\r\nПри първия метод се добавят 2 с. лъжици сода и малко течен сапун към два литра топла вода. По този начин краката се потапят за тридесет минути, след което се почистват от меките заразени зони.\r\nВторият метод е да добавите половин чаша сода към литър вода. ¼ чаша оцет и водороден пероксид към същия разтвор. Краката трябва да се киснат поне тридесет минути.\r\nЛечебната паста се приготвя, чрез малко количество вода към содата. След това нокътят се третира с тази смес, като отгоре се добави и лимонов сок.\r\nСодата се различава от оцета и йода по това, че няма абсолютно никакви странични ефекти и не причинява изгаряния.    Лечение на гъбички със сапун за пране Сапунът приготвен у дома е отличен помощник при лечението на онихомикозата. Той има противогъбично свойство, поради което много често се използва във вани. В състава си съдържа брезов катран. Последният го прави най-сигурният и чист продукт.\r\nТрябва да разтриете краката си с пяната на сапуна, за около двадесет минути. След тази процедура нокътната плочка се накисва и става мека. Така ще е възможно да премахнете засегнатите области, без проблеми и да обработите пръстите с пемза. След това трябва да избършете пръстите с кърпа и да намажете с крем срещу гъбички. Сутрин изплакнете краката с хладна вода, намажете с катран и изчакайте, докато абсорбира. Този метод се прилага за поне 2 седмици.        Предпазни мерки за безопасност Част от терапията с гъбички под ноктите на краката е хигиената. На първо място, дерматолозите съветват да се изхвърлят всички стари чорапи и обувки, в които гъбичките са се настанили от години.\r\nАко съжалявате за чифт скъпи нови ботуши, те могат да бъдат обеззаразени с фармацевтични препарати или с помощта на оцетна есенция. За целта се поставя напоен обилно парцал в дъното на обувката. Така се оставя в продължение на два дни. Самата обувка е по-добре да се постави в плик от найлон и да се завърже здраво.\r\nЧорапите също са добре да се подменят с нови. В крайни случаи старите чорапи трябва да се изварят в много гореща вода и да се гладят с ютия. Успоредно с това е необходимо да дезинфекцира инструментите, с които се обработвате ноктите - пили, ножици, ноторезачки.\r\nСпазвайки тези прости, на пръв поглед правила ще подобрите значително състоянието на своите крака. Така ще върнете свежестта за по-дълго. ", "date": "2019.08.23", "title": "Как да се отървем гъбичките под ноктите на краката"}
{"url": "https://www.actualno.com/crime/prokuraturata-otnovo-razsekreti-danni-sreshtu-tad-grup-i-gi-dade-na-mediite-news_801930.html", "text": "      Прокуратурата публикува нови доказателства , установени от разследващите, за обвинените в тероризъм след хакер Кристиан Бойков и шефът му Иван Тодоров.      \" Въпреки прозрачността се разпространяват неверни твърдения, които целят злепоставяне на магистрати \", аргументират разсекретяването на доказателствата от прокуратурата.\r\nДелото е срещу компанията „Тад груп”, а обвинените за източването на данните на 5 милиона българи от системата на НАП са трима. Решението на магистратите е взето след множество запитвания.\r\nРазследващите до момента съобщиха, че са налични данни за сериозни престъпления, включително опит за дестабилизация на държавата и правителството и всяване на хаос в обществото.  Обвинените по делото са шефът на „Тад груп” Иван Тодоров, търговският директор Георги Янков и служителят Кристиян Бойков.   Действието на спецпрокуратурата идва по-малко от месец, след като прокурор Евгения Станкова обяви, че делото ще се гледа при закрити врата, за да не бъдат разгласявани данни, които да всяват допълнително социално напрежение и паника в обществото.\r\nТогава Станков бе категорична, че каквито и въпроси да й бъдат задавани те са обект на засекретяване, тъй като касаят националната сигурност и тя няма да може да отговоря на тях.    В крайна сметка доказателства продължават да бъдат изнасяни по официалния ред .           Новите разговори сочат, че извършителите са знаели точно какво правят и в деянието им има умисъл. Специализираната прокуратура предоставя допълнителна информация, пише в новото съобщение по повод доказателствата.   На 08.08.2019 г. в проведено съдебно заседание Апелативният специализиран наказателен съд взе спрямо обвиняемия Иван Тодоров най-тежката мярка за неотклонение - \"задържане под стража\".\r\nСъдът се запозна с представените от Апелативната специализирана прокуратура нови доказателства във връзка с извършената хакерска атака срещу НАП. Той и останалите двама души са обвинение в тероризъм.\r\nДо настоящия момент Специализираната прокуратура на два пъти , като тези доказателства са разгласени след разрешение на наблюдаващия прокурор, както и след като същите са били предмет на съдебно обсъждане.\r\nПрипомняме, че от НАП и правителството потвърдиха, че „Информационно обслужване“ никога досега не е подлагала на одит системата на НАП, за да се установят превантивно пропуските в сигурността. Въпреки това директорът на НАП Галя Димитрова не пое никаква отговорност за безпрецедентния теч в НАП, който беше отразен в големите международни медии, а бяха уволнени двама чиновника на ниско ниво.\r\nПредстои Комисията за защита на личните данни да обяви каква ще е глобата за НАП. Максималната сума може да бъде до 20 млн. лв ., но по неофициална информация ще е само 4 млн. лв. ", "date": "2019.08.23", "title": "Прокуратурата отново разсекрети данни срещу \"Тад груп\" и ги даде на медиите"}
{"url": "https://www.actualno.com/blagoevgrad/otkrivaneto-na-bansko-opera-fest-2019-premina-po-noti-news_800548.html", "text": "      Десетият юбилей на фестивала на класиката в музиката събра на площада в Банско стотици ценители на оперното изкуство. И като подарък за „дете”, израснало под грижите на организаторите от Община Банско, Кемпински Хотел Гранд Арена Банско и Монте Мюзик, първото представление бе насочено към вниманието на малките зрители.       Софийска филхармония и детска музикално-образователна програма Фортисимо Фамилия, представиха пред най – взискателната публика, концертът “Вивалди и Малкия Ото”. И за да бъде празникът още по-хубав, на сцената имаше и много специални гости. Малкия Ото бе поверен на обичания актьор Герасим Георгиев-Геро, а знаменитият цигулар, виртуозно изигран от Юлиан Вергов.    пожела от сцената тази \"рожба\" на любовта на Банско към музиката, да продължи стремително да се развива и да следва своя път в града ни още много години напред.     ", "date": "2019.08.23", "title": "Откриването на Банско Опера Фест 2019 премина „по ноти”"}
{"url": "https://www.actualno.com/chronicles/armenija-objavjava-svojata-nezavisimost-ot-sssr-news_796744.html", "text": "      Армения е древна страна от Югозападна Азия, но политически и културно тя е приемана като част от Европа.      Граничи с Турция на запад, Грузия на север. Има общи граници и с Азербайджан на изток и с Иран на юг. Столицата ѝ е Ереван. От 1922 до 1991 г. страната е в СССР като съставна част от Закавказката съветска федеративна социалистическа република и после като съюзна Арменска съветска социалистическа република. Площта ѝ е 29 743 км², от които 28 342 км² суша и 1401 км² водна площ.   Армения е първата държава, която приема християнството като официална религия (301 г.). Последното Арменско царство (1050 – 1375 г.) обхваща земи, които днес се намират в югоизточна Турция. Персия, Византия, арабите, монголите и турците господстват на нейна територия до 19 век. През 1820 г. част от историческа Армения, намираща се под персийско владичество, е присъединена към Русия. През периода 1918 – 1920 г. Армения е независима република. В края на 1920 г., Турция завладява Западна Армения, а Червената армия окупира Източна Армения. Последната е присъединена към образуваната на 12 март 1922 г. Задкавказката съветска федеративна социалистическа република, която е една от основателките на Съветския съюз (30 декември 1922 г.). На 5 декември 1936 Задкавказката СФСР е разформирована и е образувана Арменската съветска социалистическа република. През 1991 г., Арменската ССР обявява независимостта си от СССР. ", "date": "2019.08.23", "title": "Армения обявява своята независимост от СССР"}
{"url": "https://www.actualno.com/viewpoint/azbuchnik-na-bylgarskija-haos-burokracija-news_786756.html", "text": "      Хаосът на така наречения Преход у нас е в голяма степен хаос на бюрокрацията. За всеобщ потрес тя е повече от 430 000 души, почти толкова, колкото беше по времето на социализма, когато държавата беше всичко и над всичко. Да не забравяме – и партията БКП. Тогава говорехме за една партия – една държава. А сега говорим за една мафия – една държава. Следователно може да се направи изводът, че българският чиновник взема парите си от нашите джобове, за да работи, волно или неволно, за българската олигархия и българската мафия.      Днес в България, за да получиш работа в държавната администрация, особено ако тази работа е престижна и добре заплатена, се изискват препоръки. Съвсем като по времето на бай Тошо – бяха задължителни препоръките от БКП. Днес – от ГЕРБ. Което е едно и също, като се има предвид, че лидерът на ГЕРБ и премиер на страната още не е върнал своята партийна книжка като член на БКП. На практика държавният чиновник е правоверен служител на партията, която го е препоръчала. Ето защо, когато говорим за бюрокрация в България, в наши дни, трябва да имаме предвид \"партокрация\".\r\nПодобен подход води до занижени изисквания към професионалните качества на кандидата. От гледна точка на партията /ГЕРБ/, която крепи мафиотизираното управление, не е толкова важно какво е качеството на работата на един чиновник, а неговата лоялност – по време на избори най-вече, но също и при обслужване на обръчите от фирми, залепени за управлението. Затова и некомпетентните чиновници, наречени закачливо от фолклора \"калинки\" по името на бившия изпълнителен директор на Държавен фонд \"Земеделие\" Калина Илиева и нейната фалшива диплома от Висшия институт по техника и икономика в Берлин, се множат. Не само множат. Но се и възпроизвеждат. Един некомпетентен началник не се стреми да назначи знаещи и можещи, а обратното - такива, които знаят и могат по-малко от него. Умният, знаещ и почтен администратор е лош администратор. Точка. Колкото си по-некадърен и верен на ГЕРБ, толкова си по-надежден. Точка.\r\nЕто защо, когато говорим за хаоса в страната ни, на първо място трябва да имаме предвид онзи хаос, който създава родната бюрокрация-партокрация.  Безметежният живот на българските чиновници е смущаван само по време, когато настъпват козметични промени в управлението и различните министерства сменят \"концесионерите\" си. Особено активни тези смени са в Министерство на икономиката и на земеделието. В зависимост от това дали концесията в дадения момент е на партия \"Атака\" или пряко на Делян Пеевски, с едра ръка се сменят цели дирекции, отдели, хора и прочие. Целта е една – да има пълен контрол върху усвояване на средствата по европейските програми от онзи концесионер, който е в момента силен, защото от него пък се очаква да се отчита нагоре по веригата, да отделя пари за неспирните избори и прочие.\r\nЗа да могат по-лесно да бъдат елиминирани неправилните кандидати, се произвеждат противоречиви закони. Непрестанно, много, на килограм. Така хем има закон, хем има прозрачност, хем всичко е в ръцете на администратора.\r\nИ всичко това се случва на фона на непрекъснатото говорене за намаляване на администрацията и законите. Само че говоренето е едно, а правенето нещо съвсем друго.    Знаете ли, че в Холандия, която е два пъти по-голяма от България, има всичко на всичко малко повече от 20 000 души държавна администрация?!\r\nДа ни е честито!  ...    ", "date": "2019.08.23", "title": "Азбучник на българския хаос: БЮРОКРАЦИЯ"}
{"url": "https://www.actualno.com/europe/aleksej-navalni-izleze-ot-aresta-news_800670.html", "text": "      Руският опозиционен лидер Алексей Навални тази сутрин бе пуснат от затвора, където бе в продължение на 30 дни. Това съобщи неговият адвокат Кира Ярамиш в Туитър.      Съдът в Москва вчера отказа искането на директора на затвора Навални да остане още 18 часа в ареста.   Припомняме, че миналия месец Навални бе осъден на 30 дни затвор поради организирането на \"неразрешен протест в Москва на опозицията\".\r\nТой беше освободен от ареста, заради престой в московска болница, а впоследстви   Неговата говорителка Кира Ярмиш в неделя заяви, че той е на лечение след \"тежка алергична реакция\".\r\nЛичният му лекар Анастасия Василиева, след посещението си в болница при Навални, по-късно сподели във Facebook, че той страда от подути клепачи и многобройни абсцеси по врата, гърба, торса и лактите. ", "date": "2019.08.23", "title": "Алексей Навални излезе от ареста "}
{"url": "https://www.actualno.com/politics/novini-ili-novini-kartinata-na-pechata-za-23-avgust-news_797471.html", "text": "      В последния работен ден екипът на ви представя прегледа на печата за днешния 23 август.       Водеща новина в изданието е свързана с твърдението, че от една година АПИ и екослужбите знаят за незаконните сметища и въпреки това не са предприели нищо. Друг акцент е оскъпяването на ремонта в в столицата.   Вестникът обръща внимание на хирургичната интервенция, която претърпя актьорът  Изданието обръща внимание и на планинския поход, организиран от президента на България . Водеща новина на броя са рекордните в София. Оказва се, че 60% от абонатите ще доплащат на Топлофикация. Изданието представя и интервю със зам.-кмета на София Дончо Барбалов, който обещава, че бусчета ще возят до метрото през 5 мин.     Инцидент с две деца на вълнолома в „Аспарухово“ завърши благополучно, благодарение на намесата на млад мъж, който ги спасил. Според разказ на очевидеца Емил Георгиев, децата се оплели в незаконно поставени рибарски мрежи и започнали да се давят, съобщава изданието. Вестникът информира и че 100%-ов мониторинг на земеделските площи ще бъде въведен у нас още преди да бъде влезе в сила в Европейския съюз. От кампанията за 2021 г. ще бъде въведено наблюдение на стопанствата чрез сателитни снимки, правени чрез европейската система \"Коперник\", които ще показват използването на площите на територията на цялата страна. ", "date": "2019.08.23", "title": "Новини или Novini - картината на печата за 23 август "}
{"url": "https://www.actualno.com/lovech/zapochna-poreden-remont-na-vodoprovodnata-mreja-v-teteven-news_800615.html", "text": "      В Тетевен стартира още един мащабен проект: „Реконструкция на вътрешна водопроводна мрежа в обхвата на квартали № 33, 24, 21, 19, 14, 13, 12, 10, 5 и част от 3 – гр. Тетевен“ на стойност 1 200 000 лв. Изпълнението на проекта обхваща ул. ,,Емил Марков“ ниска и висока зона, както и прилежащите улици към нея.      Ще бъде подменена изцяло водопроводната мрежа, като подмяната на водопроводните отклонения към абонатите ще бъде до водомерен възел. След реконструкцията на водопровода, ще бъдат положени нови бордюри, тротоари и асфалтова настилка.     , посети откриването на строителната площадка и каза, че ремонтът е от крайна необходимост, тъй като водопроводната мрежа на територията на града е остаряла и амортизирана и се характеризира с чести аварии. Тя добави, че екипът ѝ работи постоянно в тази насока и следи за нови възможности за кандидатстване за отпускане на средства за подмяна на водопроводната мрежа и в други квартали.   ", "date": "2019.08.23", "title": "Започна пореден ремонт на водопроводната мрежа в Тетевен"}
{"url": "https://www.actualno.com/society/proshtavame-se-s-jorj-ganchev-news_797440.html", "text": "      В столичната църква „Света София“ ще се състои поклонението пред политика Жорж Ганчев.      Известният общественик и политик  бе роден през 1939 година. Няколко пъти е бил кандидат за президент, бил е и народен представител, основател и председател на Българския бизнес блок), български и британски фехтовач (състезател и треньор), британски и американски театрален и кинодеец (актьор, режисьор, сценарист, драматург, продуцент), американски и български писател.   След 10 ноември 1989 година участва в учредяването на СДС. През 1990 година основава партията Български бизнес блок (Бизнесблок, БББ) и остава неин първи председател до 1996 година.\r\nУчаства в президентските избори през 1992 година, получава 17% от гласовете, което го нарежда на 3-то място сред кандидатите на първия тур.  Депутат е в 37-ото и 38-ото народно събрание. В парламента е председател на парламентарната група на Бизнесблока (1995 – 2001), оглавявал е парламентарната Комисия за радио, телевизия и съобщения.\r\nПредседател е на Националното патриотично обединение (НПО), учредено през 2004 г. НПО участва в новата Коалиция на розата, която на парламентарните избори през 2005 г. не успява да събере 4 от гласовете, за да бъде представена в парламента.   На президентските избори през 2016 г. се кандидатира за президент от Християн-социалния съюз, заедно с Кольо Парамов.     ", "date": "2019.08.23", "title": "Прощаваме се с Жорж Ганчев "}
{"url": "https://www.actualno.com/silistra/v-tutrakan-zapochna-18-jat-mejdunaroden-konkurs-rechni-noti-news_800748.html", "text": "      Kметът на община Тутракан д-р Димитър Стефанов oткри XVIII-я международен конкурс за изпълнители „Речни ноти”. Директорът на конкурса Доротея Бальовска покани на сцената всички, които през годините са помагали при подготовката и провеждането му и им благодари.        Яница Русева, възпитаничка на вокалния педагог Доротея Бальовска, поздрави със свое изпълнение участниците и публиката.  Домакините на конкурса и този път бяха чудесно представени от ВГ \"Слънчева усмивка\"!   ", "date": "2019.08.23", "title": "В Тутракан започна 18-ят международен конкурс \"Речни ноти\""}
{"url": "https://www.actualno.com/analysis/vladimir-putin-osnovava-nova-dyrjava-news_796937.html", "text": "      Тези дни руските държавни медии и хилядите платени тролове в социалните мрежи имат доста работа. По повод 80-годишнината от Пакта между Хитлер и Сталин и от началото на Втората световна война руската държава поде масивна медийна кампания (включително чрез профилите в социалните медии на своите дипломатически представителства) в стила на старата съветска традиция „А вие защо биете негрите?\". Тази традиция се пробужда за нов живот под управлението на Кампанията се опитва да убеди руснаците, че всичките злощастия през 1939 година са дело на Запада, че поляците и балтийците, които тогава станаха жертва на агресия, всъщност са точно толкова лоши, колкото и окупаторите, защото са играели свои собствени игрички с нацистите. Навремето съветската пропагандна теза гласеше: „Сталин беше принуден от обстоятелствата да сключи сделка с Хитлер\". Днес на нейно място се настанява една едва ли не бурна радост от резултатите от този пакт, най-вече окупацията на Полша, извършена заедно с Германия през септември 1939 година, и последвалата съветска окупация на Литва, Латвия и Естония през лятото на 1940 година. Това пише Константин Егерт за .          Путин отлично знае, че това са изключително деликатни и болезнени въпроси за хората в Средна Европа и в балтийските държави. И въпреки това продължава в същия стил, като допълнително оскърбява тези хора и довежда до точката на замръзване и без това хладните междудържавни отношения. Освен всичко друго, той ревизира политиката на своите предшественици Михаил Горбачов и Борис Елцин, които за пръв път предпазливо заговориха за отговорността на СССР и осъдиха действията на Сталин. Една финансирана от Кремъл пропагандна институция - Институтът за външнополитически проучвания и инициативи, издаде неотдавна книга под заглавие „Антихитлеровата коалиция: формулата на провала\", в която вината за избухването на Втората световна война се приписва на Франция и Великобритания. В книгата за пръв път - и в ярки цветове - се публикува и снимка на тайния протокол към Пакта, гарнирана с обилни благодарности към Архива на руското външно министерство. Нека да припомним, че в продължение на отричаше да притежава този протокол. Тъй че такава публикация явно е възможна единствено по изричното нареждане на Путин.\r\nОткакто Русия анексира Крим и нахлу в Източна Украйна, действията на редовно биват сравнявани с тези на Сталин. А той явно е решил да поддържа този свой имидж. Което понякога изглежда като същинска гротеска. За това негово решение има три причини.  Първо, той продължава да облъчва руснаците със собствената си версия за руската история и идентичност. В тази патриотична версия държавната власт винаги е права, независимо дали се въплъщава от царя, от Генералния секретар или от президента. И най-свят дълг на всеки поданик е без никакви уговорки да приема всички решения на този авторитет и с готовност да изпълнява всички негови заповеди. Втората световна война, в която хората от Съветския съюз дадоха огромни и героични жертви, през последните пет години служи като грандиозно пропагандно оправдание за новата политика на Путин да изолира „крепостта Русия\". Цинизмът и агресията на Сталин се възпяват като „прагматична защита на националните интереси\", а това обслужва същата цел, особено във времена, в които - според допитванията - руската публика вече се тревожи повече от икономическите и социалните проблеми, отколкото от задграничните авантюри.\r\nВторо, решението на Путин има за цел да плаши Запада. „Казвате, че съм лош, а? Е добре, аз съм дори по-лош от това, което си представяте!\". Това е типичното послание на един изолиран авторитарен управник, чиято главна грижа е да не изглежда „слаб\", независимо дали в очите на домашната публика или пред чужденците. Путин се стреми да контролира наратива и да изглежда като човек, който не следва ничии други правила, освен своите собствени.        И трето, Владимир Путин вече мисли за 2024 година, когато възнамерява да остане еднолично начело на Русия - независимо че официално трябва да сдаде поста като президент. Разбира се, не е изключено конституцията да бъде променена и да се премахнат ограниченията за преизбиране на президента, но такава стъпка няма да изглежда никак добре. Руският лидер обича неочакваните и сензационни решения като „Кримското чудо\" през 2014 година - тоест, анексирането на полуострова. Тъй че новият му план може би е насочен към основаването на „нова\" държава, в която да влязат създадените и финансирани от Москва сепаратистки „републики\" в Източна Украйна - план, който активно се обмисля в Москва. Това ще позволи на силния човек в Кремъл да предложи нова конституция и да превърти часовника на президентските мандати. Напомняйки на своите съграждани, че и Сталин е сторил същото, той може да ги подготви за аналогични свои действия в бъдеще. Лично за мен посланието на Путин е съвсем еднозначно: „Правили сме го и преди, можем пак да го направим\".\r\nДали наистина ще го направи? ", "date": "2019.08.23", "title": "Владимир Путин основава нова държава?"}
{"url": "https://www.actualno.com/society/polezno-bylgarskite-pensioneri-v-turcija-da-deklarirat-che-sa-jivi-do-27-avgust-news_800477.html", "text": "      Важен срок за подаване на заявление към НОИ се удължава. Българските граждани, които получават български пенсии в Турция, могат да подадат декларация, че са живи до 27 август.      Тези граждани по споразумения между двете държави, са задължени да декларират през българските власти това два пъти годишно - през месеците януари и юли на съответната календарна година. В тези месеци трябва да се явяват лично пред официален орган в Република Турция за заверка на декларацията за живот.   След заверката оригиналът на документа се изпраща до Националния осигурителен институт (НОИ) у нас и пенсията не се спира.\r\nСроковете за получаване на тези домкументи в България са съответно до 10 февруари - за първото полугодие и до 10 август - за второто. Реално сега се удължава именно срокът за второто полугодие.  Ако бъде спряна пенсията, тя може да бъде възобновена. Трябва просто да се подаде подобна декларация, заверена от официални органи на Република България в Турция. Такива са: посланиците и консулите на Република България в Република Турция, турският Институт за социално осигуряване или други длъжностни лица, определени от турското вътрешно законодателство - община, кметство, областна управа, нотариус и т.н. на декларацията за живот е достъпна на интернет страницата на НОИ в рубрика „За потребителя“/„Формуляри“/„Формуляри и образци по регламенти“/ „Образци на декларация за продължаване изплащането на български пенсии на лица, живеещи в други държави“.    ", "date": "2019.08.23", "title": "Полезно: Българските пенсионери в Турция да декларират, че са живи до 27 август "}
{"url": "https://www.actualno.com/education/zapochva-kandidat-studentskata-v-natfiz-news_797462.html", "text": "      На 23 август НАТФИЗ „Кр. Сарафов“ дава старт на кандидатстудентска кампания, която ще определи първокурсниците в 71-та учебна академична година, съобщиха от академията.      От 23 август ще се приемат заявленията на кандидат-студентите. Какъв ще бъде броя на подалите документи и колко кандидати ще се съревновават за всяка свободна позиция, ще може да се определи едва след последния ден – 28 август.   Двата факултета „Сценични изкуства“ и „Екранни изкуства“ ще приемат 220 първокурсници в 27 бакалавърски и магистърски програми на двата факултета „Сценични изкуства“ и „Екранни изкуства“.\r\nБакалавърските програми са: Актьорство за драматичен театър, Актьорство за куклен театър, Театър на движението – Танцов театър, Режисура за драматичен театър, Режисура за куклен театър, Сценография, Театрознание и театрален мениджмънт, Театрална продукция, Филмова и телевизионна режисура, Филмово и телевизионно операторство, Филмов и телевизионен монтаж, Филмов и телевизионен звук, Филмово и телевизионно продуцентство, Филмов и телевизионен дизайн, Фотография, Анимация, Драматургия, Екранни изследвания и журналистика.  Възможностите за магистратури са: Мениджмънт в сценичните изкуства и индустрии, Театрално изкуство, Публична реч, Мениджмънт в екранните изкуства, Филмово и телевизионно изкуство, Естетика на приложната фотография, Образователен и терапевтичен куклен театър, Екранна режисура, Режисура в сценичните изкуства.\r\nРъководители на І курс в специалности Актьорство за драматичен театър ще бъдат проф. д-р Атанас Атанасов и проф. Иван Добчев, проф. Иван Добчев ще поеме и първокурсниците в Режисура за драматичен театър. Доц. д-р Константин Каракостов ще води клас Актьорство за куклен театър, а проф. Румен Рачев ще води Режисура за куклен театър, доц. д-р Мира Каланова – Сценография, проф. д-р Петя Цветкова ще ръководи Театър на движението – Танцов театър проф. д.н. Камелия Николова – Театрознание и театрален мениджмънт.   Проф. д-р Станислав Семерджиев, проф. д-р Дочо Боджаков, проф. д-р Светослав Овчаров, проф. д.н. Мая Димитрова, доц. д-р Красимир Андонов, д-р Ема Константинова, доц. д-р Емил Рашев, доц. д-р Елена Тренчева, доц. Росица Илиева, доц. д-р Нина Алтъпармакова и доц. д-р Господин Неделчев ще водят основните дисциплини във факултет „Екранни изкуства“.     ", "date": "2019.08.23", "title": "Започва кандидат-студентската в НАТФИЗ "}
{"url": "https://www.actualno.com/europe/rusija-puska-potencialen-chernobil-na-led-news_799673.html", "text": "      Русия ще пусне първия в света плаващ ядрен реактор и ще го изпрати на епично пътешествие през Арктика в на 23 август, въпреки че еколозите предупреждават за , съобщи АФП.      Натоварен с ядрено гориво, „Академик Ломоносов“ ще напусне арктическото пристанище Мурманск, за да започне плаването си на 5000 километра до североизточен Сибир.\r\nРуската ядрена агенция „Росатом“ заяви, че реакторът е по-проста алтернатива на изграждането на конвенционална централа на земята, която е замръзнала през цялата година, и възнамерява да продава такива реактори в чужбина.\r\nНо екологичните групи отдавна предупреждават за опасностите на проекта, като го наричат потенциален и \"ядрен \"Титаник\"“.     Смъртоносна експлозия този месец на полигон за военни изпитания далеч на север, причини скок на радиацията, и предизвика допълнителни опасения.\r\nОчаква се пътуването на реактора да продължи между четири и шест седмици, в зависимост от метеорологичните условия и количеството лед по пътя.\r\nРаботата по 144-метровия „Академик Ломоносов“ започна в Санкт Петербург през 2006 г. Когато пристигне в Певек, град с население от  5000 души в сибирския регион Чукотка, той ще замени местна ядрена централа и затворен въглидобивен завод.    Предстои да влезе в експлоатация до края на годината, като основно обслужва петролните платформи в региона, докато Русия развива експлоатацията на въглеводороди в Арктика.\r\nРашид Алимов, ръководител на енергийния сектор на Грийнпийс Русия, заяви, че екологичните групи са критични към идеята за плаващ реактор от 90-те години.   \"Всяка ядрена централа произвежда радиоактивни отпадъци и може да има авария, но „Академик Ломоносов“ е допълнително уязвим от бури\", каза той за АФП.\r\nРеакторът е теглен от други кораби, което прави сблъсък по време на буря по-вероятен, каза той.\r\nТъй като Росатом планира да съхранява отработено гориво на борда, Алимов заяви, че \"всяка авария, свързана с това гориво, може да има сериозно влияние върху крехката среда на Арктика\".   Той добави, че няма \"инфраструктура за ядрено пречистване\" в региона.\r\nГлобалното затопляне и топящият се лед направи Североизточния проход - който свързва Атлантическия океан с Тихия океан по протежение на северното крайбрежие на Русия - по-достъпен.   „Академик Ломоносов“ тежи 21 000 тона и разполага с два реактора с капацитет 35 мегавата всеки, близък до този на използваните от ядрени ледоразбивачи.Той има екипаж от 69 души и пътува със скорост от 3,5 до 4,5 възела.\r\nАлимов заяви, че проектът е пропусната възможност, тъй като Чукотка, регион, по-голям от Тексас, населен само с 50 000 души, \"има огромен потенциал за развитие на вятърна енергия\".\r\n\"Плаваща атомна електроцентрала е твърде рисков и твърде скъп начин за производство на електроенергия\", каза той. която се стреми да се превъплъти в мрачен пазар, разработва по-малки, по-евтини реактори, за да привлече нови клиенти.\r\nТе следват примерите на подводници, ледоразбивачи и самолетоносачи, които отдавна използват ядрена енергия и са предназначени за изолирани райони с малко инфраструктура. ", "date": "2019.08.23", "title": "Русия пуска потенциален \"Чернобил на лед\""}
{"url": "https://www.actualno.com/sofia/v-s-myrchaevo-se-nalaga-spirane-na-vodopodavaneto-news_796756.html", "text": "      На 23 август 2019 г. (петък) във връзка с подмяна на сградно водопроводно отклонение на ул. „Цар Симеон“ с. Мърчаево се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Зюмбюл“ и ул. „Сините камъни“.      При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Симеон“ до училището.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .  “Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.        ", "date": "2019.08.23", "title": "В с. Мърчаево се налага спиране на водоподаването "}
{"url": "https://www.actualno.com/curious/vikingite-spasiteli-na-irlandskata-civilizacija-news_797439.html", "text": "      Учени от университета в Белфаст открили, че появата на викингите в Ирландия спасила местната цивилизация от изчезване, съобщава сайтът Phys.org.      По-рано се е смятало, че броят на жителите на острова се е увеличавал постепенно с годините. , обаче, използвали нов алгоритъм за оценка на популацията по археологически находки. Оказало се, че ако викингите не са се преселили в Ирландия, загубата сред местното население щяла да е по-голяма.   Според учените, намаляването броя на населението около 700 година от новата ера може да е свързано с война, глад, чума или политическа криза. Викингите се заселили на острова през Х век по време на упадъка на местната култура. Те се оказали по-успешни, отколкото коренните ирландци в периода на разцвета си.\r\nПрез май учени от университета в Упсала, Швеция, откриха следи от човешка ДНК, които преди 10 хиляди години първи са се заселили в Скандинавия. Заключенията са, че са предци да други скандинавски народи, включително на викингите.   ", "date": "2019.08.23", "title": "Викингите – спасители на ирландската цивилизация "}
{"url": "https://www.actualno.com/vraza/kino-pod-zvezdite-vyv-vrachanskija-balkan-news_796981.html", "text": "      Кино под звездите ще се проведе тази събота - . Мястото на прожекцията ще бъде на амфитетрално разположената сцена на комплекса.      Първата прожекция е    За всеки, който желае да посети прожекцията, атракционното влакче ще извозва зрителите на лятното кино.\r\nНачалната спирка на влакчето е от площад „Македония“  в 19:30 ч. В обратна посока ще  се отпътува за града в 22:15 ч.  Цените на билетите в двете посоки са: възрастни - 8 лв.; ученици, студенти и пенсионери - 6 лв.; деца от 4 до 7 г. - 4 лв.\r\n Организаторите на транспорта до лятното кино, Общинско предприятие „Спорт и туризъм“, напомнят на пътниците да съхраняват касовия бон за обратно връщане с превозното средство.        ", "date": "2019.08.23", "title": "Кино под звездите  във Врачанския балкан"}
{"url": "https://www.actualno.com/society/api-shte-inspektira-kolonite-na-mosta-na-am-struma-news_797438.html", "text": "      Председателят на Управителния съвет на Агенция „Пътна инфраструктура“ Георги Терзийски ще провери работата по разчистването на пространството под моста при 62-ри километър на АМ „Струма“ от незаконно струпаната смет в обхвата на магистралата, съобщиха от АПИ. Междувременно община Дупница спешно търси варианти как да премахне сметището под магистралата.      Под „Струма“ има камара от боклуци, намираща се само на метри от сметището, което се запали и причини щети на магистралата.   За улеснение на трафика, от 14 ч. петък до 20 ч. в събота включително, превозните средства над 12 тона, пътуващи към Кулата, ще бъдат пренасочвани от АМ „Струма“ към Е-79 при пътен възел „Долна Диканя“.\r\nПри пътен възел „Бобошево“ тежкотоварните камиони отново ще продължават пътуването си по автомагистралата. Обходният маршрут за всички останали превозни средства е от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно.  В петък изтича срокът, в който директорите на всичките 27 областни пътни управления в страната трябва да представят на УС на АПИ доклади за извършените от тях обходи на всички съоръжения за наличие на нерегламентирано използване на пространството под съоръженията и прилежащия сервитут. Обобщените резултати от проверките ще бъдат представени в началото на следващата седмица. ", "date": "2019.08.23", "title": "АПИ ще инспектира колоните на моста на АМ Струма "}
{"url": "https://www.actualno.com/celebrate/sv-sveshtenomychenik-irinej-news_691266.html", "text": "      Св. свещеномъченик Ириней, епископ Лионски - родом от Смирна, ученик на св. Поликарп Смирненски, проповядвал за Христа и пазил вярата от еретици.      След мъчения бил посечен с меч в 210 година при царуването на Септимий Север.     ", "date": "2019.08.23", "title": "Св. свещеномъченик Ириней"}
{"url": "https://www.actualno.com/america/pytnici-postradaha-pri-avarijno-kacane-na-samolet-v-havaj-news_800130.html", "text": "      Седем пътници пострадаха при аварийно кацане на самолет на Hawaiian Airlines в Хонолулу, Хавай, съобщи Hawaii News Now.      Airbus 321 извършвал полет от Калифорния за Хавайските острови. На борда му били 184 пътници и 7-членен на екипажа, предаде БГНЕС.   20 минути преди кацането е настъпило задимяване в салона и в товарното отделение на лайнера. След кацането, пътниците били евакуирани с помощта на аварийни рампи.\r\nГоворител на авиокомпанията каза, че пет възрастни и две деца, са откарани в болници със симптоми, свързани с вдишването на дим. По предварителни данни състоянието им не е животозастрашаващо.  Не е открит източник на дим или източник на запалване. ", "date": "2019.08.23", "title": "Пътници пострадаха при аварийно кацане на самолет в Хавай "}
{"url": "https://www.actualno.com/america/sasht-podozirat-kitaj-i-rusija-v-narushavane-na-moratoriuma-za-jadreni-opiti-news_797290.html", "text": "      Държавният департамент на САЩ смята, че Русия не спазва, а Китай вероятно не спазва мораториума за провеждане на . Такава е оценката в публикувания от ведомството доклад за спазване на международните споразумения в областта на контрола над въоръженията, неразпространението и разоръжаването, предаде БГНЕС.      Русия и Китай неведнъж са отхвърляли подобни обвинения.   „Възможно е Китай през 2018 година да е направил няколко опита или експеримента, свързани с … Характерът на тези опити предизвиква безпокойство относно спазването на мораториума от страна на Китай”, пише в документа. В него е записано, че допълнителна информация за такива опити е приложена в секретната версия на доклада.\r\nПо отношение на Русия Държавният департамент повтаря разузнавателна информация на САЩ от юни, че страната не се придържа към стандарта за „нулева мощност”.  Съединените щати смятат, че Русия не спазва мораториума върху ядрените опити, в съответствие с американския стандарт за „нулева мощност”, е записано в доклада. САЩ смятат, че Русия е провела , съдържащо ядрена сила.\r\nСпоред експертната оценка, тези опити ще позволят на Русия да подобри потенциала си в областта на ядрените оръжия. В същото време САЩ са се отказали от предимството, като поддържат стандарт „нулева мощност”.   Договорът за всеобща забрана на ядрените опити е подписан през 1996 година, но не е ратифициран от редица държави, в това число САЩ и Китай. Държавите, разполагащи с ядрено оръжие, доброволно се задължават да не провеждат опити с тях. САЩ поддържат собствен стандарт на „нулева мощност”, който не е международно признат, но по който оценяват политиката на други страни.     ", "date": "2019.08.23", "title": "САЩ подозират Китай и Русия в нарушаване на мораториума за ядрени опити "}
{"url": "https://www.actualno.com/europe/politico-bylgarija-iska-kluchovija-resor-zemedelie-v-novata-ek-news_800235.html", "text": "      България иска да получи ресор в бъдещата Европейска комисия, се казва в статия на Politico. Той трябва да бъде поверен на Мария Габриел, която в момента е еврокомисар за цифровата икономика и общество.      „Имаме интерес от портфейла земеделие“. Това е заявил български представител пред изданието.   Дипломатът е заявил още, че не може да потвърди със сигурност, че страната ни ще го получи, но въпросът се обсъжда от българския премиер Бойко Борисов и следващия председател на ЕК Урсула фон дер Лайен, информира БГНЕС.\r\nЗемеделието е ключов ресор, той разполага с едни от най-големите средства за разпределение и често земеделските въпроси са предизвиквали люти спорове в рамките на общността.  В момента еврокомисарят по земеделие е от Ирландия. Това е Фил Хоган, който е номиниран от Дъблин и за новия състав на комисията. По неофициална информация „Зеленият остров“ иска да получи портфейл „Търговия“ или да запази сегашния си пост.\r\nРепортер на БГНЕС припомня, че миналия месец Мария Габриел беше одобрена от Министерски съвет за официален кандидат на нашата страна за следващата комисия.   Преди нея представител на страната ни беше която по време на първия кабинет „Борисов“ отговаряше за реакцията при кризи от 2009 до 2014 г., а след това за отговорния ресор „Бюджет и човешки ресурси“ /2014-2016 г./. Сега тя е кандидат на ЕС за важния пост на директор на Международния валутен фонд. Заради нея фондът дори промени условието си, според което бъдещият директор не може да бъде на 65-годишна възраст при избирането си.    Първият български еврокомисар беше Меглена Кунева /2007-2009 г./, която в комисията „Барозу“ се занимаваше със защитата на потребителите. България имаше и един неуспешен опит за излъчване на еврокомисар. Това беше кандидатурата на външния министър Румяна Желева, която се бореше за поста, който след това беше зает от Георгиева. ", "date": "2019.08.23", "title": "Politico: България иска ключовия ресор \"Земеделие\" в новата ЕК "}
{"url": "https://www.actualno.com/actualno/fandykova-edna-neuspjala-rusalka-news_800939.html", "text": "      Мъжът, съпругът, бащата прекара 24 часа в ареста за вандализъм, защото откърти прословутите \"акулски перки\" по ул. \"Граф Игнатиев\". Това се случва, след като жена му получава наранявания, както много други преди нея.      Какво излиза: двете преместени \"перки\" са вандализъм, а няколко месечен транспортен хаос, превишаване на всички срокове, некачествено изпълнение, материали със съмнително качество и безумно изпълнение, родили фразата \"Хубаво е, но не е готово\" - е политика на Столична община. Толкова обширна, че законът не я лови. И така вдъхновяващо ненаказана, че вечният кмет Фандъкова се реши да се пробва пак. И вероятно ще успее, пази Боже (но той в кошара не вкарва).\r\nАлександър Рогачев, който реагира афектирано (нещо напълно нормално, след като любим човек е пострадал), постъпи достойно, като заяви, че деянието му е с цел да \"събуди заспалото гражданско общество\". Дни след случая \"перките\" бяха подменени с колчета. Какво означава това, че действително е имало нужда от подобна постъпка, за да се действа. Со кротце не ставало, не и в Софийско.\r\nНа 21 август от Столична община не изпратиха представител, който да застане редом с мъжа на пострадалата жена в репортажа на Нова телевизия, но пък се похвалиха, че пускат електронни тротинетки. Не зная дали сте карали тротинетка, но няма да ви е лесно, ако решите да го правите в София. Опасявам се, че от кметството изобщо не са преценили какви са препятствията за придвижване с тротинетка в столицата, като неравностите по тротоарите, например. Освен ако не целят повишаване на донорските ситуации, защото докато се друсаш с в София, като нищо може да ти изпадне някой бъбрек.  Съзнавате ли безграничния цинизъм на това да се наказват пострадали от многомесечния вандализъм на управлението на Столична община, която превърна София в една безкрайна разкопка за търсене на \"видим резултат\"?\r\nИдват избори. Мислете с главата си. Ако остане здрава такава след преминаването по \"Графа\", а и тротинетки има вече. Може пък идеята е да се редуцира броят на здравите глави, за да може Фандъкова да се хвали сред себеподобни с видимите си резултати и да си ръкопляскат дружно.\r\nЕдинственият видим резултат от действията и бездействията на кметицата ни е, че нервите на софиянци не издържат. Някои ги избива на \"вандализъм\", аз като по-романтична се чудя дали няма връзка между пролятата кръв на софиянци и ограничителите, наподобяващи перки на акули. Акула - акула, като не може да е русалка, никога неуспяла да спечели любовта на столичани.    Понеже всичко се поняса по-лесно с чувство за хумор, а управленските решения на СО отдавна са виц, ето един и от нас:\r\n\"-Г-жо кмет, още един човек падна върху перките...\r\n-Да пада.\"   ", "date": "2019.08.23", "title": "Фандъкова - една неуспяла русалка"}
{"url": "https://www.actualno.com/society/prognoza-za-vremeto-23-avgust-petyk-news_797116.html", "text": "      Днес ще е слънчево, след обяд, главно над планинските райони с незначителна купеста облачност. Ще духа слаб, в източната половина от страната и в Дунавската равнина до умерен североизточен вятър. Горещо време с максимални температури между 32° и 37°. Атмосферното налягане е и ще се задържи малко по-високо от средното за август. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).      Над Черноморието ще е слънчево. Ще духа умерен, временно и силен север-североизточен вятър. Максимални температури на въздуха: 29°-33°. Температурата на морската вода е 26°-27°. Вълнението на морето ще бъде 3-4 бала.   Над планините ще е слънчево, след обяд с незначителна купеста облачност. Ще духа слаб до умерен североизточен вятър. Максимална температура на височина 1200 метра около 26°, на 2000 метра – около 16°.\r\nПрез следващите дни ще остане предимно слънчево, около и след пладне в низините - горещо. Преобладаващите максимални температури ще са между 32° и 37°. Ще духа слаб, в Северна и Източна България умерен вятър от изток-североизток. В следобедните часове през почивните дни и в понеделник над планините и планинските райони ще има временни увеличения на облачността, но вероятността за валежи е много малка.   ", "date": "2019.08.23", "title": "Прогноза за времето - 23 август (петък)"}
{"url": "https://www.actualno.com/america/brazilija-njama-resursi-da-se-bori-s-gorskite-pojari-v-amazonskata-djungla-news_797623.html", "text": "      Президентът на Бразилия Жаир Болсонаро призна, че правителството му няма ресурси, за да се справи с рекордния брой пожари в . Той отново повтори, че неправителствени организации са подпалили пожарите умишлено, но каза, че няма доказателства за твърдението си. Правителството е започнало разследване на причините за огъня, предаде БГНЕС.      На отговор на въпрос на журналист, Болсонаро заяви, че правителството не може да накара министерството да изпрати 40 пожарникари, за да се борят с огъня. „40 души за един пожар? Нямаме ресурси. Това е хаос“, заяви държавният глава.   Природозащитници обвиняват правителството на Бразилия за бедствието в джунглата. Според тях, президентът Болсонаро е окуражавал сечта от страна на бракониери и фермери, което е довело до обезлесяване. ", "date": "2019.08.23", "title": "Бразилия няма ресурси да се бори с горските пожари в Амазонската джунгла "}
{"url": "https://www.actualno.com/society/zaglavija-v-britanskata-presa-plashat-turistite-opasna-li-e-legionerskata-bolest-news_800608.html", "text": "              писа за публикацията от 21 август. До днес в британската преса се появи и втори смъртен случай от същия хотел в Слънчев бряг и отново след заразяване с легионерска болест.    Колко опасна и заразна е тази болест? Може ли бактерията легионела да причини смърт? Легионелата е бактерия, която живее в застояла вода – климатици, непочистени басейни, батериите на чешми. Заболяването започва с висока температура, главоболие и мускулни болки. В последствие може да се появи и затруднение при дишането. Симптомите се появяват до 10 дни след заразяването. Бактерията реално може да се зароди във водната инсталация на всеки дом, особено в големи блокове, ако дълго не сме я ползвали. Това обясни пред НОВА тв проф. Тодор Кантарджиев, директор на Националния център по заразни и паразитни болести.  Националния център по здравеопазване предупреждава всяко лято за тази бактерия. Болестта се среща по-често в хотели, чиито стаи не се ползват.\r\n\"Когато температурите са високи, а студената вода във водопровода не е достатъчно студена и топлата не е достатъчно гореща, при една температура от 22 до 34 градуса се размножават тези микроорганизими. Става когато е застояла водата, защото инсталацията не е ползвана 5-6 дни.\", заяви проф. Кантарджиев.\r\nМит е, че бактерията може да се разпространи чрез съвременните климатици. Първите взривове на болестта са били от климатици на водна основа, сега обаче не е така.       \"Нашите климатици вкъщи и в хотелите са безопасни по отношение на легионелата\", обясни проф. Кантарджиев. Колко смъртоносна е болестта? Около 7,5% е смъртността при една тежка лятна пневмония. Това напрактика е легионелна пневмония обясни специалистът. В Европейския съюз за 2018 година са регистрирани 11 343 болни от легионерска болест, 700 от тях са починали.\r\nСпоред проф. Тодор Кантарджиев, публикациите в британските медии са прибързани. 1976 г. е бил първият случай във Филаделфия, САЩ. Една година по-късно вече е бил открит микроба. Тогава България е била една от първите страни в Европа, която е доказала наличието на бактерията във външни езера, в застояла вода във Велинградско. Съвети от специалиста       Особено ако се връщате след дълга почивка (над 5 дни) през лятото – трябва да пуснете няколко минути водата да се изтече, без да присъствате в банята или край течащата вода.\r\n„Съветвам хората, когато се връщат от море, да източват водата няколко минути и да не присъстват в помещението. 5 минути да се изтече водата, да си пуснал вентилацията в банята или да си отворил помещение и едва след това да влезеш да си вземеш душ или да използваш водата.“, обясни Кантарджиев.\r\nВлизайки директно да вземеш душ след завръщане, рискуваш да вдишаш от тези бактерии.\r\nСпоред проф. Кантарджиев реално тежките лятната пневмония реално е легионелна пневмония. Те трябва да се лекуват с тетрациклин и макролиди, обясни експертът. ", "date": "2019.08.23", "title": "Заглавия в британската преса, плашат туристите. Опасна ли е легионерската болест?"}
{"url": "https://www.actualno.com/society/kzp-taksuvaneto-na-klienti-za-toaletna-e-nezakonno-zavedenie-otnasja-1000-lv-globa-news_800974.html", "text": "      Таксуването на клиенти за ползването на тоалетна е незаконно и заведението, което го е направило, ще плати глоба.      Това заяви пред Нова телевизия председателят на Комисията за защита на потребителите Димитър Маргаритов.   По негови думи санкцията ще е най-малко 1000 лева за това, че тоалетната не може да се ползва от клиентите безплатно.\r\nОтносно таксата \"зареждане на телефон\" Маргаритов посочи, че тя е законна, щом е обявено като услуга, така че всеки може да отиде във въпросното заведение и само да си зареди телефона, като така вече се води клиент.  \"Като цяло българският туристически продукт никак не е лош. Въпросът е, че понякога с инцидентни неща, които влизат в общественото внимание, създаваме впечатлението, че все нещо куца, нещо не е наред\", обобщи председателят на КЗП.\r\nОтносно инцидента със скъсаното въже на парашут на \"Каваците\" Маргаритов поясни, че КЗП има отношение по случая дотолкова, доколкото всички условия по предоставянето на услугата трябва да са представени на вниманието на потребителите.   Той коментира и тежкия инцидент в аквапарк в Приморско, при който един младеж загина. Маргаритов увери, че са извършени проверки дали има информационни табели и според него до злополучната развръзка се е стигнало заради неспазване на правилата.     ", "date": "2019.08.23", "title": "КЗП: Таксуването на клиенти за тоалетна е незаконно, заведение отнася 1000 лв. глоба"}
{"url": "https://www.actualno.com/africa/petima-zaginali-i-desetki-raneni-na-rap-koncert-v-aljir-vsyshtnost-govorim-za-protestivideo-news_802033.html", "text": "       Петима младежи бяха убити, а десетки ранени при блъсканица за по-добри места на рап концерт в алжирската столица.      Инцидентът се случил  в четвъртък вечерта, когато феновете се струпали пред  вход на стадиона „Август-20“, където трябваше да бъде концерта на рапъра Соолкинг.   29-годишният певец спечели огромен брой фенове в северноафриканската страна, песента му \"La Liberte\" (Свобода) се превръща в основата на антиправителствените протести, които ще влязат в седмия им месец в петък.   Капитан Насим Бернауи от звеното за гражданска защита каза за АФП, цитирана от БГНЕС, че има пет жертви на инцидента: \"Две млади момичета на 19 и 22 години и три момчета на възраст 13, 21 и 16 години.\"\r\nДесетки хора са леко ранени, каза Бернауи, 86 от които са получили лекарска помощ на място, а други 32 били откарани в болница.\r\nОсем други бяха прехвърлени в болница Мустафа Пача в Алжир в критично състояние, добави той.       Според агенция APS концертът се е състоял, но началото било забавено с 30 минути заради случилото се.\r\nАлжирският журналист Акрам Харийф съобщава, че хиляди фенове на рапъра започнали да се стичат пред стадиона още в ранния следобед. Алжирски медии съобщават, че около 30 000 души са присъствали на концерта. Проблемът е дошъл поради факта, че имало само четири входа за влизане на публиката на стадиона. Това предизвикало струпване. Поради натиска на тълпата отзад хора започнали да падат и станала белята.  Соолкинг,  чието име е Абдерауф Дераджи, изгря миналата година и трябваше да изнесе само един концерт в родината си Алжир.\r\nТой посвети песента \"La Liberte\" на протестиращите, участвали в месеците антиправителствени демонстрации и тя можеше да бъде чута  по улиците по време на митинги.        Алжирците започнаха безпрецедентното протестно движение през февруари, първоначално срещу намерението на президента ветеран Абделазиз Бутефлика да търси пети мандат.\r\nВъпреки че Бутефлика се отказа, протестите продължават и всеки петък има митинги срещу управлението на страната. ", "date": "2019.08.23", "title": "Петима загинали и десетки ранени на рап концерт в Алжир. Всъщност говорим за протести!(ВИДЕО)"}
{"url": "https://www.actualno.com/curious/dneven-horoskop-za-24-avgust-news_802172.html", "text": "             Днес рискувате да те отдалечите от хората. Прекаленото самовглъбяване сега няма да е полезно за вас. Днес се подгответе за голяма почивка. Жегите са изсмукали силите ви - имате нужда от много вода - отвътре и отвън.   Днес не се шегувайте прекалено остро с останалите. Някоя от шегите ви може да засегне болно място, което да зараства дълго време.     Това е ден, в който ще ви кажат не много приятни неща. Помислете преди да реагирате. Може би има някаква истина в думите, които ще чуете. Днес ще блестите по-силно от слънцето. Не забравяйте, че скромността има и своите добри страни. Ако я приложите ще сте неотразими. Днес не се подавайте на стереотипите. Ако няма какво да губите опитайте се да разсъждавате по-разкрепостено и разширете границите си.   Днес не поставяйте под съмнение важността на почтеността. Така, каквото и да се случи вие ще знаете, че сте постъпили почтено. Днес не бъдете прекалено придирчиви към ситуацията. Все пак и вие имате участие в нея. Помислете какво още бихте могли да дадете от себе си. Много вероятно е днес от една обикновена среща да се роди едно прекрасно приятелство. Бъдете искрени и покажете, че сте надежден партньор.    Днес не се опитвайте да предсказвате бъдещето. Далновидността ви ще ви изневери. Засега не предприемайте активни дейности. Днес бъдете на ниво. Не позволявайте на никой да ви критикува или оценявай. Покажете ясно, че сте против. Очаква ви ден, наситен с много събития. Правете всичко спокойно и търсете наслада във всяко действие. ", "date": "2019.08.23", "title": "Дневен хороскоп за 24 август"}
{"url": "https://www.actualno.com/asia/turcija-syzdava-institut-za-izkustven-intelekt-news_800804.html", "text": "      Турция планира да създаде първия си Институт за изкуствен интелект (AI), да разработи пътна карта и да действа като мост между частния сектор и публичната политика. Това заяви министърът на науката и промишлеността Мустафа Варанк, предаде БГНЕС.      По време на срещата в Берлин на бизнес експерти, изследователи и учени от Турция и Германия, той каза, че институтът ще функционира в рамките на Съвета за научни и технологични изследвания (TUBITAK) - национална агенция на Турция, която играе водеща роля в създаването на наука и технологична култура в страната.   Еднодневната конференция в Берлин е посветена на проучването на възможностите за обмен в сферата на изкуствения интелект между двете страни, съобщава ТРТ.\r\nТурският министър отбеляза, че новият клон на компютърните науки, който има за цел да създаде интелигентни машини, ще внесе принос от 16 трилиона долара за световната икономика.  \"Това ще доведе до нови модели на растеж, нови работни места, растеж на производителността и тежки условия на конкуренция\", добави той.\r\nМустафа Варанк заяви, че светът е на прага на революция, която ще наложи отново да се напишат икономически теории.   Той отбеляза, че новият институт не само ще подкрепя иновациите, но и ще създаде експертна работна сила.     ", "date": "2019.08.23", "title": "Турция създава Институт за изкуствен интелект "}
{"url": "https://www.actualno.com/cite/bylgarija-se-prevyrna-ot-dyrjavata-na-rozite-v-dyrjavata-na-vampira-news_800492.html", "text": "       \"България се превърна от държавата на розите в държавата на вампира. \" Това каза адв. Марин Марковски в интервю за bTV в коментар за жестокото убийство в с. Сотиря.       ", "date": "2019.08.23", "title": "България се превърна от държавата на розите в държавата на вампира"}
{"url": "https://www.actualno.com/asia/irlandija-bolsonaro-ima-oruelska-pozicija-za-pojarite-v-amazonija-news_801884.html", "text": "      Ирландия може да гласува за блокиране на търговска сделка между държавите от ЕС и Южна Америка, ако не успее да ограничи рекордни пожари, опустошили Амазония, заяви премиерът Лео Варадкар.      „Много съм загрижен, че тази година са наблюдавани рекордни нива на унищожаване на гори на Амазония от пожар“, гласи негово изявление.   \"Няма как Ирландия да гласува за Споразумението за свободна търговия между ЕС и Меркосур, ако Бразилия не спази своите екологични ангажименти.\"\r\nВарадкар добави, че Ирландия \"ще следи отблизо действията на Бразилия в областта на околната среда\" през следващите две години преди ратифицирането на споразумението с Меркосур от Европейския съюз.  След като влезе в сила, то ще обхване пазари със  780 милиона потребители, представляващи една четвърт от глобалния брутен вътрешен продукт.\r\nИрландския премиер критикува \"оруелската\" позиция на бразилския президент Жаир Болсонаро, че хвърля вината за пожарите върху групите за екологична кампания и .\r\nБолсонаро също така твърди, че активистките групировки разпалват \"екологична психоза\" в опит да навредят на икономическите интереси на Бразилия.       Официални данни сочат за  близо 73 000 горски пожари в Бразилия през първите осем месеца на годината - най-високият брой за всяка година от 2013 г.\r\nПо-голямата част от пожарите са били в Амазонка, пише БГНЕС.\r\nЕкологичните експерти казват, че пожарите са съпътствали б обезлесяването в района на Амазонка, вървящо бързо.\r\nСпоред данни на Националния институт за космически изследвания (INPE), процесът на обезлесяване се е увеличил многократно през този юли в сравнение със същия месец на 2018 година.\r\nПредупреждението на Варадкар дойде, когато и други световни лидери изразиха опасения относно пожарите. Вижте още по темата .       ", "date": "2019.08.23", "title": "Ирландия: Болсонаро има „оруелска“ позиция за пожарите в Амазония "}
{"url": "https://www.actualno.com/asia/youtube-e-sprjal-210-kanala-sreshtu-protestite-v-honkong-news_799016.html", "text": "      YouTube обяви, че е спрял 210 канала, които изглежда били част от координирана кампания за влияние срещу , съобщи АФП.      Мярката, предприета от притежаваната от Google платформа дойде тази седмица, след като Twitter и Facebook обвиниха китайското правителство, че подкрепя кампания в социалните медии, за да дискредитира движението за демокрация в Хонконг с цел да предизвика политически раздори в града, предаде БГНЕС.\r\n„Деактивирахме 210 канала в YouTube, когато открихме, че се държат координирано, докато качват видеоклипове, свързани с продължаващите протести в Хонконг“, казва Шейн Хънтли от групата за анализ на заплахите за сигурността на Google в онлайн публикация.   \"Това откритие беше в съответствие с последните наблюдения и действия, свързани с Китай, обявени от Facebook и Twitter.\"  Twitter и Facebook обявиха в понеделник, че са спрели близо 1000 активни акаунта, свързани с кампания за координирано влияние, докато Twitter заяви, че е спрял около 200 000 акаунта.\r\n\"Тези акаунти умишлено и конкретно се опитваха да предизвикат политически раздори в Хонконг, включително подкопавайки легитимността и политическите позиции на протестното движение\", обяви Twitter за активните акаунти, които са били закрити.\r\nFacebook заяви, че някои публикации от затворените акаунти сравняват протестиращите в Хонконг с бойците от групата на ИДИЛ, определят ги като „хлебарки“ и твърдят, че планират да убиват хора с помощта на прашки.    Хонконг, полуавтомонен южен китайски град и един от най-важните финансови центрове в света, е в хватката на безпрецедентна политическа криза, в рамките на която милиони хора излязоха по улиците с искане за по-големи свободи.   Китайското управление предупреди, че е готово да използва сила, за да потуши близо тримесечните размирици и оприличи протестиращите на„терористи“.\r\nПекин обаче привидно до голяма степен е оставил градските лидери и полицията да се опитат да разрешат кризата.\r\nЗад кулисите онлайн обаче, китайското правителство се стреми да разклати общественото мнение за Хонконг, според Twitter и Facebook.\r\n\"Ние разкриваме значителна държавна информационна операция, фокусирана върху ситуацията в Хонконг, по-специално върху протестното движение и техните призиви за политическа промяна\", заяви Twitter.   В изявлението на социалната мрежа се казва още, че са спрени 936 акаунта с произход от Китай, които разпространяват дезинформация.   „Въз основа на интензивните ни разследвания имаме надеждни доказателства в подкрепа на факта, че това е координирана държавна операция“, заяви Twitter.\r\nTwitter и Facebook са забранени в Китай, част от така наречената \"Велика защитна стена\" на цензурата на правителството.\r\nПоради забраните, много от фалшивите акаунти са достъпни с помощта на \"виртуални частни мрежи\", които дават измамна картина за местоположението на потребителя, съобщи Twitter. Въпреки това, някои акаунти имат достъп до Twitter от конкретни деблокирани IP адреси с произход от континентален Китай“, се казва в съобщението.\r\nFacebook заяви, че е действал по съвет от Twitter, премахвайки седем страници, три групи и пет акаунта във Facebook, които имали около 15 500 последователи.\r\nВъпреки че хората, които стоят зад тази дейност, се опитаха да прикрият самоличността си, нашето разследване намери връзки с лица, свързани с китайското правителство“, заяви Facebook. ", "date": "2019.08.23", "title": "YouTube е спрял 210 канала срещу протестите в Хонконг "}
{"url": "https://www.actualno.com/curious/divi-syshtestva-po-viasat-nature-treska-za-nefrit-po-viasat-explore-prez-septemvri-news_802373.html", "text": "       Научете най-интересното, което ще гледаме през септември, по Viasat Nature и Viasat Explore.       Диви същества с Доминик Монахан Започва всяка седмица от понеделник, 2 септември, в 22:00 ч.\r\nСезон: 2  Брой епизоди: 10 x 60 мин.\r\nОригинално заглавие: Wild Things With Dominic Monaghan\r\nАктьорът и любител на дивата природа повежда зрителите на вълнуващо приключение до най-отдалечените кътчета на земното кълбо в търсене на най-невероятните, неуловими и екзотични животни на планетата. Всеки епизод е интимно, изпълнено с екшън приключение, което го изпраща до най-екстремните места, за да проследи или да опознае отблизо някои от най-редките и опасни животни на планетата.    Решен да сподели страстта си към страховити и често неразбрани насекоми, влечуги и животни, той разчита на помощ от местните жители и ескпертите, за да открие всичко за тях. Доминик е научил още в детството си как да се грижи и да уважава дивите същества и обширните му познания, съчетани със заразителен ентусиазъм, правят поредицата изключително интересна.  Експедиция Европа Започва от неделя, 1 септември, в 20:05 ч.\r\nБрой епизоди: 2 x 60 мин.   Оригинално заглавие: Expedition Europe\r\nГодина: 2018\r\nИсторията на европейския континент от дивото шотландско крайбрежие до необятната планина Урал.\r\nПрисъединете се към приключението на геолога Колин Диви и вземете участие в завладяващото пътешествие през естествената история на мистериозния континент. Колин изследва тайните на природата и как древните събития са създавали уникални природни паметници в продължение на милиони години. За нас това е пътуване във времето към зараждането на континента и разкриване на тайните на спиращите дъха пейзажи из цяла Европа.  Неопитомената Румъния Започва от неделя, 1 септември, в 21:00 ч.\r\nБрой епизоди: 2 x 45 мин.\r\nОригинално заглавие: Untamed Romania\r\nГодина: 2018\r\nУникална територия, която е дом на зашеметяваща дива природа, цъфти в сърцето на Европа. Огромни планини, древни лесове и обширни влажни зони осигуряват местообитание на много от емблематичните животни на континента.\r\nОт гористите склонове на Карпатите до водите на делтата на р. Дунав, по тези земи сезоните диктуват съдби. Присъединете се към нас на пътешествие, което показва една година от живота на разнообразните растения и животни в Румъния.\r\nОткрийте как издържат свирепата зима, за да достигнат до разцъфтяващата пролет и да се справят с опасностите на родителството през изобилното лято и как стягат запаси през есента, за да се подготвят за новия кръговрат.  Добре дошли в \"Неопитомената Румъния\".   Треска за нефрит Започва от понеделник, 2 септември, всеки ден в 20:25\r\nСезон: 5 Брой епизоди: 14 x 30 мин.\r\nОригинално заглавие: Jade Fever\r\nГодина: 2019\r\nЗа семейство Бънс въпросът е на живот и смърт - или ще открият нефрит Клас А, или това ще е краят им като търсачи на нефрит. Клаудия се надява, че баща ѝ Стив - ветеран в търсенето на нефрит, ще ѝ осигури успеха, за който мечтае, но три поколения от семейството ѝ, работещи рамо до рамо, се оказват предизвикателство. Всеки знак за възможна находка на нефрит дава на Клаудия и екипа ѝ надеждата, че това ще бъде най-успешната им година, но опасни пътища, необичайни пролетни снежни бури и бушуващи горски пожари заплашват да провалят сезона им.\r\nСлед като изкопават няколко ями, Клаудия е уверена, че са на път да открият огромно находище и оказва натиск върху екипа си да продължат работата, когато настъпва зимата. Робин ѝ оказва съпротива, молейки я да се оттеглят, преди да е станало твърде късно...  Риболовна зона Всеки петък и събота вечер от петък, 6 септември, в 22:00 ч.\r\nНасладете се на риболова по Viasat Explore с всичките ви любими поредици, които ще ви хванат на въдицата с незабравими риболовни радости и несгоди.  ", "date": "2019.08.23", "title": "Диви същества по Viasat Nature, Треска за нефрит - по Viasat Explore през септември   "}
{"url": "https://www.actualno.com/crime/ujasyt-v-negovan-govori-myjyt-otkril-chast-ot-telata-na-jertvite-news_803640.html", "text": "      В събота Иван отива за риба на водоема в Негован. Придружава го приятелката му. Не са сами край водата, за риба са дошли още хора. Привечер мъжът се натъква на зловещата находка.      „Само един череп видях и това беше на брега. На човек, то си личи. звъннах на полицията”, спомня си пред bTV Иван. Въпреки че не е единствен свидетел, само Иван изчаква полицаите на мястото, защото всички си тръгнали след обаждането в МВР, разказва той и допълва, че на водоема е имало рибари и от село Негован, но всички са напуснали мястото след подаването на сигнала.   Засега само три сигнала от граждани са постъпили в полицията, а проверката им не е дала резултат. Преди ден разследващите пуснаха снимки на дрехите на жертвите с молба, ако някой ги разпознае, да подаде сигнал.\r\nМеждувременно част от назначените експертизи са готови. Ясно е засега, че убитите не са били роднини. Възможно е обаче да са съпруг и съпруга, смятат криминалистите. Tърсенето е насочено основно в райони близки до Негован. Проверява се за невзети пенсии, както и неплатени от месеци домашни сметки.   ", "date": "2019.08.23", "title": "Ужасът в Негован: Говори мъжът, открил част от телата на жертвите"}
{"url": "https://www.actualno.com/america/trus-ot-5-po-rihter-v-kalifornija-news_798367.html", "text": "      Земетресение със сила 5 по Рихтер разтърси централната част на щата Калифорния.      Трусът е бил регистриран в 23 часа и 49 минути българско време на дълбочина 2 км под земната повърхност, предава БГНЕС.   Епицентърът му е бил на 212 километра северно от Лос Анжелис с население 3 793 000 души.\r\nДо момента няма информация за жертви, пострадали и нанесени материални щети.   ", "date": "2019.08.23", "title": "Трус от 5 по Рихтер в Калифорния "}
{"url": "https://www.actualno.com/velikotarnovo/pametnata-plocha-na-hram-sv-nikolaj-vyv-veliko-tyrnovo-e-restavrirana-news_802276.html", "text": "      Кметът на Велико Търново Даниел Панов съобщи чрез а, че паметната плоча на храм „Св. Николай“ е почистена и реставрирана. Храмът на отец Славчо е един от най-почитаните в града и се намира в старинния търновски квартал „Варуша“.       Повод за възстановителното дело е 140 годишнината от проведените в храма след Освобождението първи неофициални заседания на народните представители, влезли в състава на Учредителното събрание. По-късно, това събрание изработва и приема най-демократичната за времето си Търновска конституция.\r\nИнициативата е част от програмата за отбелязване на 140-годишнината от историческото  събитие с най-важно значение за българската държавност след Освобождението, а именно    ", "date": "2019.08.23", "title": "Паметната плоча на храм „Св. Николай“ във Велико Търново е реставрирана"}
{"url": "https://www.actualno.com/society/zapochva-likvidacijata-na-olimpik-kfn-poe-angajiment-kym-bylgarskite-potrebiteli-news_802270.html", "text": "       Започва ликвидацията на \"Olympic Insurance Co. Ltd\" - кипърското дружество, което извършваше дейност на територията на  Република България чрез „Застрахователна компания Олимпик - клон  България”. Решението за откриване на производството е публикувано в официалния вестник на Република Кипър, съобщават от Комисията за финансов надзор /КФН/.      Ликвидацията на \"Олимпик\" беше обявена с решение на Районния съд на Никозия на 30 юли. Първите проблеми с фалиралото  застрахователно дружество „Олимпик” са засечени още преди три години -  през 2015 г. от Кипърската сметна палата.     избухна миналият август. Застрахователното дружество остави близо 200 хил.  шофьори в България без полици “Гражданска отговорност”. Решението на съда в Никозия дойде  близо година след обявяването в несъстоятелност и след проточване на  делата повече от 11 месеца. Скандалът дори предизвика към страната ни от ЕС в ресор \"Застраховане\".\r\nДружеството е лицензирано по законите на Република Кипър да извършва застрахователна дейност, като за надзора на дейността му отговорна институция е Надзорният орган върху застраховането на Република Кипър. Клонът на компанията в България е част от фирмата и също подлежи на надзор от властите в държавата, в която е седаличеши на фирмата.  Затова процедурата по обявяване на ликвидация и реалното изпълнение беше забавена.   Каква е процедурата и кой я ръководи? Яснота още . Като процедура производството по ликвидация на застрахователна компания „Олимпик“ се урежда изцяло съгласно националното право на Република Кипър и е в изключителните правомощия на назначените ликвидатори от кипърския съд. Надзорните органи на другите държави членки в Европейския съюз, каквато е и България, нямат правомощия или друга правна възможност за пряка намеса в производството по ликвидацията на кипърския застраховател. Комисията за финансов надзор се ангажира да поддържа активна комуникация с Кипърския надзор , за да може да съдейства за разрешаване на възникващите въпроси, относно защитата на засегнатите лица в България. Това включва и своевременното публично оповестяване на всяка важна информация, свързана с действията, които надзорният орган върху застраховането на Република Кипър или назначените ликвидатори на „Olympic Insurance Co. Ltd“ предприемат, както и произтичащите от това последствия за българските граждани, кредитори на застрахователното дружество.       За тази цел, от името на председателя на Комисията за финансов надзор Бойко Атанасов, миналата седмица бе изпратено писмо до кипърския надзорен орган , отговорен за застраховането, с копие до Министерство на финансите на Република Кипър и до българския посланик в Република Кипър . В писмото се поставят въпроси, касаещи интереса и правата на българските потребители като: какъв ще бъде срокът, в който съгласно кипърското право лицата, които имат претенции трябва да ги предявят пред ликвидаторите; как ще бъдат обработвани претенциите по-нататък и в частност как ще бъдат информирани кредиторите дали техните претенции са били приети или оспорени от ликвидаторите; каква правна защита е налице за кредитор в случай че ликвидаторите оспорят претенцията му и др. След официалната публикация на решението за ликвидация, актуална информация за всички заинтересовани страни, както и за самия процес на ликвидацията, ще се публикува на следните адреси: , , .       ", "date": "2019.08.23", "title": "Започва ликвидацията на \"Олимпик\", КФН пое ангажимент към българските потребители"}
{"url": "https://www.actualno.com/pleven/plevenski-lekari-spasiha-jivota-na-rodilka-i-bebeto-j-sys-slojna-dvojna-operacija-news_802501.html", "text": "      Със сложна двойна операция хирурзи от плевенската Университетска болница „Св. Марина” спасиха живота на родилка с рак на шийката на матката и живота на бебето й. Първата част на хирургичната интервенция – секцио, е извършена от екип на д-р Пепо Партенов. Втората част - отстраняване на шийката на матката, матката и лимфна дисекция, е направена от екипа на чл.-кор. проф. д-р Григор Горчев и проф. д-р Славчо Томов, съобщиха от болницата.      Щастливата майка на здраво момченце е на 24 г. и е от Пловдив. Това е първата й бременност. Туморът на шийката на матката й е установен при рутинен преглед по време на женска консултация. Наложило се да бъде взета биопсия и изследванията показали, че заболяването е злокачествено. Пациентката постъпила за лечение в УМБАЛ „Света Марина“ – Плевен при проф. д-р Славчо Томов. Тя била категорична, че не желае бременността й да бъде прекъсвана. След клинично обсъждане с проф. Горчев се взема решение жената да бъде подложена на сложно двуетапно лечение.\r\nМладата жена прекарва остатъка от бременността си при пълен покой и под постоянно наблюдение до второто й постъпване в плевенската болница, за да бъде извършена специална подготовка за втория етап от лечението й. Той включва сложното и прецизно извършване на двойна операция – секцио и радикална хистеректомия.\r\n„За щастие, в този случай, ракът на шийката на матката е диагностициран в ранен стадий. Но все по-често имаме много млади нераждали пациентки, при които карциномът на маточната шийка не е открит навреме, което води до непълноценност да се реализират като майки и ниска преживяемост в дългосрочен план. Затова, мога да определя качествената профилактика и диагностиката от опитен онкогинеколог като първостепенни фактори за женското здраве“, коментира на интернет страницата на болницата проф. д-р Григор Горчев.   ", "date": "2019.08.23", "title": "Плевенски лекари спасиха живота на родилка и бебето й със сложна двойна операция"}
{"url": "https://www.actualno.com/society/goljama-avarija-ostavi-devin-bez-tok-news_803767.html", "text": "      Почти целият град Девин е без електрозахранване. Токът е спрял преди 21 часа тази вечер и до момента електричеството не е възстановено.      След обаждане на националния телефонен номер на EVN става ясно, че аварията е обхванала три квартала в града. От електроразпределителното дружество уверяват, че техниците на компанията работят по възстановяване на електрозахранването.\r\nВ 22 часа електрозахранването беше възстановено. ", "date": "2019.08.23", "title": "Голяма авария остави Девин без ток"}
{"url": "https://www.actualno.com/balkani/albanija-zabrani-vnosa-na-blizo-400-tona-meso-news_802316.html", "text": "      Албанската Агенция за контрол на храните забрани вноса на общо 387,1 тона месо от Бразилия, Косово, Канада и Кипър.      Причината - при инспекция е установено, че месото е опасно за консумация. Проверките са били направени на пристанище Дуръс.   Според агенцията в мометна 234,5 тона месо са върнати в страната на произход, а други 152,6 тона са в процес на връщане.\r\n\"Върнати са пет пратки от 107,24 тона свинско месо с произход от Бразилия, две с тегло около 53 тона с крайно местоназначение Косово, както и 74,946 тона свинско месо с произход  Канада. Останалите, в процес на връщане, са свинско и телешко и раменни филета с произход от Бразилия и Кипър“, се казва в съобщение на Агенцията по храните.  Агенцията също така посочва, че пратките не са имали ветеринарен сертификат като основен документ за безопасност на продукта и сертификати за анализ и е установено наличието на рактопамин, нерегистриран и забранен ветеринарномедицински продукт за употреба в Албания и ЕС. ", "date": "2019.08.23", "title": "Албания забрани вноса на близо 400 тона месо "}
{"url": "https://www.actualno.com/balkani/trima-sydii-reshiha-janeva-ostava-v-aresta-news_800129.html", "text": "      Наказателният съд в Скопие остави в ареста Катица Янева - бившият ръководител на Специалната прокуратура в Република Северна Македония. Тримата съдии от Наказателния съд са били единодушни срещу жалбата й. Така тя ще остане в ареста през следващите 30 дни.      Преди два дни Янева беше задържана по искане на Прокуратурата, която й повдигна обвинение по аферата \"Рекет\". Ако нейната вина бъде доказана тя може да получи най-малко  три години затвор. В момента Янева се намира в ареста на затвора в  \"Шутка\".   Вчера бившият специален прокурор на Северна Македония присъства на погребението на майка си, която почина в деня на ареста на Янева.\r\nБившият магистрат е обвинена в злоупотреба с власт при аферата \"Рекет\" с цел облагодетелстване. Главният прокурор на страната Йовевски съобщи, че Катица Янева е влияела върху освобождаването и връщането на паспорта на обвиняем, а след това е предложила смекчаващи обстоятелства на обвиняемия по делото „Империя“ и превръщането му в свидетел.   избухна с огромна сила в Северна Македония и дори се заговори за падане на правителството на Зоран Заев.\r\nСтава дума за Йордан /Орце/ Камчев, който беше предложен и за почетен консул на страната ни миналата година. Той беше сред най-приближените на клана на Никола Груевски – Сашо Миялков, които в продължение на 10 години управляваха Македония контролирайки всеки един аспект от живота в страната, пише БГНЕС. Наред с многото си бизнеси Орце, както е известен Камчев, контролираше медии, провеждащи активна в угода на Груевски, който избяга в багажника на автомобил и в момента се укрива в . Вижте повече за това кой е Камчев    Камчев заедно с бившия премиер Груевски и бившия директор на службата за сигурност Миялков освен за пране на пари, са разследвани още за злоупотреба с власт и организирана престъпна група. Олигархът също така е разследван за незаконно финансиране на партията на Груевски с над 250 хиляди евро. Камчев и бившият шеф на службите бяха арестувани от македонските власти през ноември 2018 г. и пуснати под домашен арест малко преди нова година.    Македонският премиер Зоран Заев заяви, че \"всички, които са нарушили закона или са извършили престъпление, трябва да понесят отговорност, независимо от тяхното положение\". ", "date": "2019.08.23", "title": "Трима съдии решиха: Янева остава в ареста"}
{"url": "https://www.actualno.com/plovdiv/obnovenata-zona-na-hylm-bunardjika-v-plovdiv-istinski-oazis-za-malki-i-golemi-snimki-news_802062.html", "text": "      Обновената зона на хълм Бунарджика в Пловдив се превърна за кратко време в любимо място за малки и големи. Пространството около акведуктите тънеше в тъмнина и мизерия, но огромен проект я върна отново към живота.       След реконструкцията бяха напълно възстановени уникалните акведукти, които се сдобиха и с прекрасно художествено осветление. Беше възстановено и познатото в миналото като езерото с мечката водно огледало под тях. Фонтанът тук се сдоби с прекрасно осветление и възможност на по-късен етап водните струи да бъдат синхронизирани с музика. Комбинацията от цветове за художественото осветление предлага избор от 64 000 варианта. Коритото на езерото пък е облицовано със сиенитни плочки и е в съответствие с околната среда на тепето. От общината ремонтираха и едни от малкото в света каменни пързалки, на които сега се радват малчуганите. Така завърши първият етап от проекта.   В бъдеще се предвижда да бъдат изградени още кътове за отдих, информационни табели за животинския и растителния свят, както и други детски площадки. Планирано е също така до върха да се движи влакче, а най-горе да има туристически информационен център и кафене. След ремонта пространството е изпълнено с родители и малки деца, които се забавляват от сутрин до вечер. На разположение на децата освен уникалните каменни пързалки има още батут, детска площадка и иновационни игри.     Хълм Бунарджика е вторият по височина в Пловдив като се извисява на впечатляващите 108 метра. Официалното му име е Хълм на освободителите, което обаче се използва рядко. Хълмът е популярен и като Альоша заради огромната статуя на съветски войник на върха. Заради спорния паметник, останал като наследство от комунизма, периодично в Пловдив се развихря дебат дали той да бъде премахнат. Тук, в подножието на върха, се намира и Паметникът на победата при Пловдив, посветен на руския цар Александър II и на войските освободили града през януари 1878-ма година. Това е първият паметник в България, посветен на Руско-турската освободителна война. Именно на него на 3-ти март всяка година се отбелязва Освобождението на България. На хълм Бунарджика се намира и паметникът на Васил Левски. ", "date": "2019.08.23", "title": "Обновената зона на хълм Бунарджика в Пловдив - истински оазис за малки и големи (СНИМКИ)"}
{"url": "https://www.actualno.com/society/novinite-naj-vajnoto-za-denja-23-avgust-news_802771.html", "text": "      Редакционният екип на ви представя най-важните новини за изминалия ден, 23 август.       Поскъпване на храните и горивата прогнозира Българската народна банка (БНБ). В анализа си Централната банка очаква 2,6% инфлация в края на 2019 г. заради международните цени на петрола и на храните в евро. Данните показват още, че заради по-слабата очаквана реколта хлябът ще поскъпне.   Над половин милион лева пенсии са под запор. По данни на НОИ пенсиите на 4794 пенсионери за над 620 хиляди лева са били запорирани заради неплатени сметки за ток, вода и парно, дългове към данъчните или банки, съобщава NOVA. Най-много са запорираните пенсии в София, на второ място по възрастни длъжници се нарежда Перник. Следват длъжниците в Пловдив. Прокуратурата публикува нови доказателства, установени от разследващите, за обвинените в тероризъм след атаката срещу НАП хакер Кристиан Бойков и шефът му Иван Тодоров. \"Въпреки прозрачността се разпространяват неверни твърдения, които целят злепоставяне на магистрати\", аргументират разсекретяването на доказателствата от прокуратурата.     За пръв път след 40-годишно прекъсване в България бе открита нова мина. „Дънди Прешъс Металс“ разкри пред обществото рудника „Ада тепе“ в Крумовград и обогатителната фабрика – инвестиция за 164 млн. долара, която отвори стотици високоплатени работни места и съживи местната икономика. „Дайте ни схема да подпомогнем туризма в частта за чартърните полети“. Това заяви премиерът Бойко Борисов при посещението си в Албена за откриването на най-голямата многофункционална конгресна зала в региона, в която са инвестирани 5 милиона лева.    Започва ликвидацията на \"Olympic Insurance Co. Ltd\" - кипърското дружество, което извършваше дейност на територията на Република България чрез „Застрахователна компания Олимпик - клон България”. Решението за откриване на производството е публикувано в официалния вестник на Република Кипър, съобщават от Комисията за финансов надзор /КФН/. Пораженията по конструкцията на АМ \"Струма\" и последиците за гражданите изглеждат много сериозни. 1.86 млн. лева ще струва ремонтът на виадукта на АМ „Струма“ при Дупница, горял на 13 август. Платното за София е укрепено и ще бъде пуснато за движение още днес след 14 часа само за леки автомобили и през уикенда. Това стана ясно след проверката на Георги Терзийски, председател на УС на АПИ в засегнатата отсечка. Бившият македонски премиер и лидер на ВМРО-ДПМНЕ Никола Груевски открито се конфронтираше с България и последователно се сближаваше с партията на Слободан Милошевич. Неговият наследник Християн Мицкоски продължава тази линия. Това анализира обширен анализ на македонското списание \"Фокус\". Освен важните и сериозни новини, всеки ден по света и у нас се случват впечатляващи абсурди, когато трябва да бъдем всъщност много сериозни. Actualno.com събра абсурдните новини от изминалата седмица, защото иронията и сарказмът са част от живота ни и покрай тях се прокрадват много значими събития, заслужаващи внимание. ", "date": "2019.08.23", "title": "Новините: Най-важното за деня, 23 август"}
