{"url": "https://www.actualno.com/volleyball/konstantinov-v-nacionalnija-da-ti-ea-majkata-e-kato-dobyr-den-news_692222.html", "text": "        \"Да, изпуснах си нервите и му теглих една майна\", каза Константинов, който по време на състезателната си кариера бе капитан на отбора, а след това бе назначен за старши треньор.\r\nПламен Константинов обясни, че той е треньор на мъжки отбор и ругатните там са всекидневие. \"Ако бях седнал неговите да ги броя, включително на тренировка? Да ти ... майката и на майка ти ... са като добър ден. Това е мъжки национален отбор\", подчерта треньорът.\r\nСкандалът е станал в четвъртия гейм на мача с Белгия в събота във Варна, а историята беше разказана от Владислав Иванов пред Нова телевизия.      Либерото призна, че е отказал да влезе в игра, което в отборните спортове обикновено се наказва с изгонване от отбора.\r\nСпоред треньора акцентът на скандала е върху отказа на Владислав Иванов да влезе в игра, а не върху ругатните. Константинов обясни, че няма какво повече да се обяснява с Иванов.    \"Няма какво да се изглажда, теглихме си по една майна и толкова, кво има да се изглажда, това са мъжки неща. Неприятно е на момчетата (останалите играчи), защото той е нужен\", допълни треньорът.", "date": "2018.08.28", "title": "Константинов: В националния \"да ти е*а майката\" е като \"добър ден\""}
{"url": "https://www.actualno.com/society/anton-donchev-v-trejs-sym-no-njamam-otnoshenie-kym-stroitelstvoto-news_692189.html", "text": "  Авторът на \"Време разделно\" Антон Дончев коментира странното обстоятелство, че е част от надзорния съвет на \"Трейс\" - фирмата, която отговаряше за ремонта на пътя, където катастрофира автобусът край Своге и загинаха 17 души.     „Да, в надзорния съвет на „Трейс гръп” съм. Но обвиненията към фирмата не се отнасят за мен, просто  защото не се занимавам със строителната част и нямам отношение към нея\", заяви Дончев пред който в момента е в чужбина.\r\n„Аз се занимавам в компанията с връзките с обществеността, със спазване на законите, с възпитанието на кадрите.   Освен това към „Трейс груп” ръководя и една фондация, имаме големи планове в областта на културата”, обясни Дончев ангажиментите си.  „Кой българин може да приема равнодушно тази трагедия, това е ужасно. Но не съм запознат на какво основание се обвинява фирмата, не съм вътре в случая, има органи, които се занимават с проблема”, коментира още писателят.\r\nВ последните няколко дни във Facebook се надигна вълна от недоволство относно обстоятелството, че Дончев взема ръководна функция в строителната фирма.", "date": "2018.08.28", "title": "Антон Дончев: В \"Трейс\" съм, но нямам отношение към строителството"}
{"url": "https://www.actualno.com/crime/dva-vlaka-blysnaha-kola-na-prelez-ima-zaginal-news_692231.html", "text": "  Лек автомобил, преминал неправомерно прелез със задействана сигнализация, е ударен от два влака в село Михайлово, между Стара Загора и Чирпан, предаде кореспондентът на БГНЕС за региона.     Инцидентът стана днес, около 17 часа, на прелез с редовно задействана сигнализация. Автомобилът, управляван от 82-годишен мъж от село Михайлово, е направил опит за преминаване въпреки сигнализацията. В това време преминават успоредно два влака.   Лекият автомобил е ударен последовател от единия влак, после от другия. Възрастният шофьор е загинал.\r\nИнцидентът се случва само на 200 метра от дома на възрастния мъж. Човекът е бил сам в автомобила си \"Опел Астра\".  На място има полицейски екипи. Движението на влакове в района е спряно. Случаят се разследва.    ", "date": "2018.08.28", "title": "Два влака блъснаха кола на прелез, има загинал"}
{"url": "https://www.actualno.com/society/api-startira-obshtestvenite-porychki-za-platnoto-za-sofija-na-am-struma-prez-kresnenskoto-defile-news_692229.html", "text": "  Агенция „Пътна инфраструктура“ стартира обществените поръчки за определяне на изпълнител за проектиране и строителство на платното за София на автомагистрала „Струма“, в участъка Кресна - Крупник. Това е платно в посока Кулата - София, което ще преминава източно от Кресненското дефиле по ново трасе. Дължината на отсечката е 23,6 км. Ще бъдат изградени 7 тунела, 21 виадукта, 4 пътни възела, 12 надлези и подлези. Това съобщиха от пресцентъра на Агенция \"Пътна инфраструктура\".     Индикативната стойност на поръчката е 875,3 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.   Обществената поръчка е в две обособени позиции, тъй като участъкът е разделен на два лота, за да може на обекта да се работи едновременно и проектът да завърши в срока на оперативната програма - до 2023 г.\r\nВ лот 3.2.1 - с дължина 13,2 км, е отсечката от лявото платно на автомагистралата от км 375+860 до км 389+100 и прилежащите пътни връзки. Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% ще бъде направена и трета лента за товарните автомобили. Достъпът до трасето ще бъде осигурено през 3 пътни възли:  • Пътен възел „Полето“ при км 379+470, който ще осигурява достъпа от посока Кулата до селата Брежани и Полето, както и включване в автомагистралата в посока София.\r\n• Пътен възел „Мечкул“ при км 384+230, който ще осигурява достъпа от посока Кулата до селата Мечкул и Брежани, както и включване в автомагистралата в посока София.   • Пътен възел „Стара Кресна“ при км 387+620, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.    В този участъка ще бъдат построени 3 тунела - „Симитли“ /с дължина 211 м/, „Ракитна“ /1 135 м/ и „Стара Кресна“ /1 052 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 броя надлези и подлези.\r\nИндикативната стойност на лот 3.2.1 e 444 796 305 лв. без ДДС.\r\nВ лот 3.2.2 - с дължина 10,4 км, е участъкът от лявото платно на автомагистралата от км 389+100 до км 399+500. В този лот е включен и обходния път на Кресна, който е 5,5 км (от км 396+137 до км 401+691). Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% е предвидена трета лента за товарните автомобили. При обходния път на Кресна ще бъде изградена площадка за краткотраен отдих, която ще бъде с електричество, вода и канализация. От площадката ще има и връзка с населеното място Кресна.   В участъка ще бъдат изградени 4 тунела - „Тисата“ /с дължина 171 м/, „Света Неделя“ /1,3 км/, тунел „Кресна 1“ /358 м/ и „Кресна 2“ /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел „Кресна“ - при км 401+640, ще се осигурява достъпа в посока Кулата, София, път I-1.\r\nИндикативната стойност за изпълнение на обществената поръчка за лот 3.2.2 е 430 525 209 лв. без ДДС.   И на двата лота трафикът ще се регулира чрез Интелигентни транспортни системи и системи за наблюдение – пътни станции за засичане на трафика, за видеонаблюдение, метеорологично наблюдение и др.\r\nСрокът за изпълнение на всяка от обществените поръчки е 1556 дни и включва времето за проектиране и строителство.   Кандидатите за проектиране и изграждане на лот 3.2.1 могат да подават офертите си до 17,30 ч. на 8 ноември 2018 г., а за лот 3.2.2 до 17,30 ч. на 15 ноември 2018 г.", "date": "2018.08.28", "title": "АПИ стартира обществените поръчки за платното за София на АМ „Струма“ през Кресненското дефиле"}
{"url": "https://www.actualno.com/sofia/ovcha-kupel-ostava-bez-topla-voda-news_692227.html", "text": "  Поради планов ремонт на „Булгартрансгаз” ЕАД ще бъде спряно подаването на природен газ към част от топлоизточниците на София.     За периода от 07.00 часа на 29 август до 07.00 часа на 31 август без топлата вода ще бъдат абонатите от квартал „Овча купел“ от 1-ва до 6-та част включително, информират от „Топлофикация София”.   Екипите на дружеството ще използват посочения период, за да извършат планови ремонти във всички райони на „Овча купел”. Целта е да се минимизират неудобствата за клиентите и да не се налага повторно спиране на топлата вода в тези райони.\r\nВ останалите квартали, които се захранват от ОЦ „Земляне”, топлата вода няма да бъде спряна в посочения период. Инженерите на „Топлофикация София” ЕАД предприеха необходимите технически решения и това ще даде възможност тези квартали да бъдат прехвърлени към алтернативни топлоизточници.  От дружеството припомнят на клиентите от кварталите „Красна поляна“ – 1, 2 и 3 част, „Западен парк“, „Гевгелийски“, „Разсадника“, „Илинден“ и „Сердика“, че няма промяна в първоначално обявените дати за извършване на профилактика от 27 август до 31 август.   От „Топлофикация София” уверяват, че ще бъдат положени максимални усилия дейностите да бъдат изпълнени в рамките на посочения срок. Дружеството има пълна готовност да пусне топлата вода веднага след приключването на ремонтните работи на „Булгартрансгаз”.", "date": "2018.08.28", "title": "„Овча купел” остава без топла вода"}
{"url": "https://www.actualno.com/smolyan/stai-za-shtadjashto-izslushvane-na-deca-otkriha-v-smoljan-i-haskovo-news_692232.html", "text": "  Децата, жертви и свидетели на престъпления в Хасково и Смолян, ще бъдат изслушвани в специални оборудвани помещения, наречени „сини стаи“.     „Работата с деца, независимо дали те са жертва на престъпление, пострадали, свидетели или са извършили някакво правонарушение е изключително деликатна“, заяви заместник-министърът на правосъдието Евгени Стоянов в Смолян.\r\n“Синята стая е извън сградата на съда с оглед изискванията за т. нар. щадящо правосъдие. Годишно в Окръжния и Районния съд в Смолян се изслушват над 100 деца по различни дела. Досегашната практика за изслушване е или в съдебната зала, или в стаята на съответния съдия. Това водеше до редица затруднения. Децата се притесняват от самата обстановка, а когато се изслушва в стаята на съдията, страните са възпрепятствани и не могат да задават въпроси“, обясни председателят на Районния съд в Смолян Петър Маргаритов.\r\nВ Смолян двете помещения са с отделни входове. Едното е предназначено за страните, а синята стая е за детето, с което ще разговаря психолог. Изградена е аудио и и видеовръзка между стаите, отделени с венецианско стъкло.  “В хасковския съдебен район 148 деца в риск са настанени при приемни родители и спрямо тях е променена марката за закрила от 2017 г. до сега. От тях 27 са участвали в производства по промяна и лишаване от родителски права и по брачни производства, а 7 малолетни и непълнолетни са били жертви на домашно насилие. Тази статистика показва ясно необходимостта от функционирането на „синя стая“ тук“, каза председателят на Окръжния съд в Хасково Миглена Тянкова.  Тя уточни, че стаята ще се ползва не само от органите на съдебната власт, а и от разследващите органи и институциите, работещи с деца в риск.\r\nЗам.-министърът съобщи, че специалните стаи за работа с деца са изградени и оборудвани от Министерството на правосъдието с финансовата подкрепа на  Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца”. Помещенията са предоставени безвъзмездно от общините Хасково и Смолян.\r\nОкръжните съдилища ще организират и координират ползването им от всички институции, които работят с деца.       При откриването на синята стая в Смолян кметът на Общината Николай Мелемов подчерта, че днешното събитие е един добър пример за взаимодействие между институциите.\r\nПрез последните 2 години и половина са изградени общо 8 „сини стаи“ в страната - във Варна, Плевен, Козлодуй, Враца, Хасково, Смолян, Добрич и Разград. В последната група са Силистра, Ловеч, Търговище и Кърджали.\r\nНа двете церемонии присъстваха съдии и прокурори от Хасково и Смолян, представители на Областните дирекции на МВР, на дирекциите „Социално подпомагане“, на отделите „Закрила на детето“, местните комисии за борба с противообществени прояви на малолетни и непълнолетни, социални работници и др.\r\nСъдия Маргаритов обясни, че в българските процесуални закони действа принципът за устност и непосредственост. Тоест, ако едно дете бъде разпитано в хода на досъдебното производство от досъдебния разследващ орган, няма начин разпитът да приключи дотам, ако страните не дадат своето съгласие.   „Ако една страна иска да разпита детето в хода на съдебното производство, съдът няма възможност да откаже с мотив, че детето е разпитвано в „синя стая“ в хода на досъдебното производство. Целта е такава, че детето да няма среща със страните, с прокурорите. Възможно е разпитът да приключи с един разговор с психолога“, допълни той.  По думите му допуска се възможност и в хода на самото съдебно производство детето да бъде разпитано в „синя стая“.   По време на разпит имат право да присъстват всички страни в съответното производство - прокурор, защитник, обвиняем.\r\n„И няма проблем тези хора да останат съвсем незабелязани от детето. По всички дела, по които е допустим разпит на дете, може да се ползва синята стая - за домашно насилие, разводи, по наказателни производства“, посочи председателят на Районния съд.\r\nВ Смолян бе проведен демонстрационен разпит на 7-годишно момиче от дипломиран психолог. Когато журналисти попитаха дали имат разрешение да снимат детето, съдия Маргаритов каза: „Разрешено е, това е моето дете“.", "date": "2018.08.28", "title": "Стаи за щадящо изслушване на деца откриха в Смолян и Хасково"}
{"url": "https://www.actualno.com/yambol/edna-treta-ot-zrelostnicite-v-jambolska-oblast-ne-se-javiha-na-matura-news_692225.html", "text": "   Следващата възможност е през май месец догодина.     160 зрелостници от Ямболска област са със слаби оценки и днес трябваше да се явят на поправителен изпит, съобщи началникът на Регионалното управление на образованието в Ямбол Красимир Стоилов:   \"От 160 допуснати, 58 не се явиха и изпит полагат 102-ма зрелостници. Нямаме анулирани работи. Не са ясни причините на неявяването на зрелостниците“, коментира Стоилов.\r\nПредстои поправителната сесия и за завършилите 7-и клас. На нея трябва да се явят 92-ма ученици, които са получили слаби оценки и в момента не могат да кандидатстват в гимназиите.  Непопълнените бройки в паралелките за 8-и клас са 153.   ", "date": "2018.08.28", "title": "Една трета от зрелостниците в Ямболска област не се явиха на матура"}
{"url": "https://www.actualno.com/burgas/dimityr-nikolov-predlaga-jabarnika-v-burgas-da-stane-kato-ploshtad-jeni-pateva-news_692183.html", "text": "  Кметът Димитър Николов изказва благодарност на всички общински съветници, подкрепили днес предложението му за промяна предназначението на легендарния имот в идеалния център на града (често наричан от бургазлии \"жабарника\") от \"градски универсален магазин\" на \"пространство с обществени функции\". Това дава една висока степен на сигурност, че там няма да се построи поредният мол, а нещо общоприемливо и полезно за хората от всички възрасти.     \"Моето лично мнение е, че трябва да е хибрид, подобен на площад \"Жени Патева\" - за него досега сме получавали само положителни оценки. Той се нарича площад, но е повече парк. Бургазлии повече го харесват такъв, зелен, отколкото бетониран и покрит с плочки. Трябва да е място, където и децата да могат да играят, и възрастните да поседнат. Може би там няма да пречи на никого един туристически информационен център\", каза кметът Димитър Николов.   Докато се стигне до решението как да изглежда в бъдеще сегашната дупка до площад \"Тройката\", на Община Бургас й предстоят още съдебни битки, каквито тя води вече 10 години. Но нейната позиция става все по-силна, за което много помага и днешното решение на местния парламент.\r\nКметът Димитър Николов пое ангажимент, каквото и решение да бъде взето по този казус, то да е след широко обсъждане и внимателно разглеждане на всички полезни предложения.  ", "date": "2018.08.28", "title": "Димитър Николов предлага \"Жабарника\" в Бургас да стане като площад \"Жени Патева\""}
{"url": "https://www.actualno.com/business/nad-52-mln-sa-chujdite-turisti-u-nas-za-perioda-januari-uli-2018-g-rystyt-e-69-news_692224.html", "text": "  5 265 367 чуждестранни туристи са посетили страната ни в периода януари-юли на 2018 г. Така за седемте месеца от годината се отбелязва ръст от 6,9% спрямо същия период на 2017 г., показват данните на Националния статистически институт.     Само през миналия месец общият брой туристически посещения на чужденци в България е възлизал на 1 620 576, което е увеличение от 2,7% в сравнение с юли 2017 г. През шестия и седмия месец на годината общо 2 828 973 чуждестранни туристи са избрали България за своята почивка. В първите два летни месеца - юни и юли, чуждите туристи у нас нарастват с 3,6 на сто в сравнение със същия период на миналата година.   Данните са доказателство, че туризмът се развива устойчиво, а България е предпочитана дестинация, която предлага качествен продукт на разумни цени. За нас е много важно чуждите туристи да остават доволни и да се връщат отново за следващите си ваканции, коментира министърът на туризма Николина Ангелкова.\r\nКласацията за входящ туризъм за седемте месеца на 2018 г. се оглавява от Румъния с 769 811 визити и 27,7 на сто увеличение спрямо същия период на миналата година. Втора позиция заема Гърция с 628 957 посещения, а на трето място се нарежда Германия, откъдето са дошли 435 992 туристи.  Значителни ръстове се отбелязват на повечето от пазарите, включени в топ 50 на класацията, в сравнение с първите 7 месеца на 2017 г. Гостите от Великобритания са с 17,5% повече, от Израел се отбелязва 26,5% ръст, от Украйна – 24,3 на сто увеличение. От САЩ ръстът е с 13,6 на сто, а от Испания и Норвегия чуждестранните посещения нарастват съответно с 21,8% и 47,4%.   ", "date": "2018.08.28", "title": "Над 5,2 млн. са чуждите туристи у нас за периода януари-юли 2018 г., ръстът е 6,9% "}
{"url": "https://www.actualno.com/society/sled-zaplahata-za-protest-veterinarite-poluchavat-85-mln-lv-news_692226.html", "text": "        Управителният съвет на Държавен фонд \"Земеделие\" (ДФЗ) решил да се платят 8.544 млн. лв. на частнопрактикуващите ветеринарни лекари за извършената дейност, съобщи Министерството на земеделието, храните и горите във вторник.\r\nТова става само ден, след като ветеринарите съобщиха, че са изпратили отворено писмо до премиера Бойко Борисов с молба да съдейства за решаването на проблема. Те заплашиха, че ако не получат дължимите им средства до края на август излизат на национален протест.\r\nСумата от над 8.5 млн. лв. се предоставят на ветеринарните лекари по схемата \"Помощ за компенсиране разходите на земеделски стопани, свързани с изпълнение на мерките по Държавната профилактична програма и Програмата за надзор и ликвидиране на болести по животните\".  Размерът им е определен според постъпило предложение в Министерство на земеделието от изпълнителния директор на Българската агенция по безопасност на храните д-р Дамян Илиев на 1 август.\r\nСредствата се разпределят по следните направления:                   Управителният съвет на фонд \"Земеделие\" е взел решение и да разпредели 700 000 лв. по схемата \"Помощ за компенсиране на щетите по земеделските култури, причинени от неблагоприятни климатични условия – измръзване през зимата и пролетта на 2018 г.\".\r\nПомощта е за трайни насаждения – бадеми, кайсии, сливи, праскови и нектарини, череши, за които има констативни протоколи за 100% пропаднали площи.\r\nПодадените заявления са за 4979.61 дка, което означава, че земеделските производители ще получат средно по 140 лв. на декар. Компенсират се до 80% от действителните разходи за отглеждане на дадената култура през съответната стопанска година.", "date": "2018.08.28", "title": "След заплахата за протест ветеринарите получават 8.5 млн. лв."}
{"url": "https://www.actualno.com/society/novinite-naj-vajnoto-za-denja-28-avgust-news_692207.html", "text": "  Редакционният екип на ви представя най-важните новини за изминалия ден, 28 август.      На 27 август УС на АПИ взима решение за отремонтиране за тяхна сметка на участъци, които са компрометирани по трасето. Изключение е участъкът на пътното произшествие, в който се водят процесуално-следствени действия. Това каза на брифинг регионалният министър Николай Нанков.    Лидерът на БСП Корнелия Нинова поиска оставката на премиера Бойко Борисов и цялото правителство заради катастрофата в Своге при която загинаха 17 души, сривът с Търговския регистър и фалита на застрахователя \"Олимпик\". \"Има ли смелост премиерът Борисов да каже, че строи пътища и магистрали, за да загиват по тях - трябва политическа отговорност\", каза Нинова на пресконференция в централата на партията.     Започна проверка на фирмата партньор на \"Трейс груп\" за трагичния инцидент в Искърското дефиле край Своге. Сочената за партньор фирма е \"Мега-инвест холд ЕООД\" в Дупница, съобщава БНТ. Здравното министерство вчера пусна обществената поръчка за изграждане на Национална здравна система. Тя е на стойност 4 125 000 лв. без ДДС. Агенция „Пътна инфраструктура“ стартира обществените поръчки за определяне на изпълнител за проектиране и строителство на платното за София на автомагистрала „Струма“, в участъка Кресна - Крупник. Това е платно в посока Кулата - София, което ще преминава източно от Кресненското дефиле по ново трасе. Дължината на отсечката е 23,6 км. Ще бъдат изградени 7 тунела, 21 виадукта, 4 пътни възела, 12 надлези и подлези. Това съобщиха от пресцентъра на Агенция \"Пътна инфраструктура\".    Лек автомобил, преминал неправомерно прелез със задействана сигнализация, е ударен от два влака в село Михайлово, между Стара Загора и Чирпан, предаде кореспондентът на БГНЕС за региона.  Апелативният съд уважи протеста на Окръжната прокуратура във Варна срещу определение на Варненския окръжен съд и прекрати наказателното дело за наводнението в кв. \"Аспарухово\", взело 13 жертви. Областните управители да поемат управлението на ремонтите и поддръжката на републиканската пътна мрежа, както и да носят отговорност за възникнали инциденти по тях, защото сега отговорността се размива. Промяната ще бъде обсъдена на коалиционен съвет в следващите дни. Това каза на пресконференция областният управител на Софийска област Илиан Тодоров. \"Не може Царя да бъде единственият човек в България, който да няма собственост. Ако се стигне до там държавата да вземе двореца „Врана” и да напъди Царя от неговия дом, скоро там ще бъде резиденция на някои от тези хора, които икономисват от асфалта, или на някой от олигарсите, а мотивът ще бъде, че държавата няма пари да го стопанисва.\" Това каза бившият депутат от НДСВ и бивш областен управител Олимпи Кътев в интервю за bTV. Излизането на Великобритания от Европейския съюз без договор за по-нататъшно сътрудничество няма да бъде краят на света. Това заяви британският премиер Тереза Мей преди обиколката си в редица африкански държави, предаде БГНЕС. Шофьорът на катастрофиралия край Своге автобус Григор Григоров тази сутрин е бил изписан от болница „Царица Йоанна - ИСУЛ“, предаде БНР. Министерството на образованието и науката е наложило три наказания заради грешката в първото класиране през юли за приема на ученици след седми клас в четири гимназии в София. Това потвърдиха от МОН.", "date": "2018.08.28", "title": "Новините: Най-важното за деня, 28 август"}
{"url": "https://www.actualno.com/europe/130-rusnacheta-blokirani-u-nas-se-vyrnaha-u-doma-news_692248.html", "text": "  Над 130 руски деца, дошли на почивка в България, бяха превозени до страната си без никакво забавяне след намесата на Министерството на туризма на България, Федералната агенция по туризъм на Русия, посолството на България в Москва и Генералното консулство на Русия във Варна.     Това стана възможно след разговор между министър Николина Ангелкова и ръководителя на руския туризъм Олег Сафонов, които са в непрекъснат диалог.\r\nОбратният полет на децата бе поет от „Ной Травел“- консолидатор на полети, който е с регистрация в България.   Веднага, след като българската страна бе информирана за ситуацията, със съдействието на министър Ангелкова и Олег Сафонов бяха проведени няколко срещи – с българското посолство в Москва и във Федералната агенция по туризъм на Русия, както и в Генералното консулство на Русия във Варна.  У нас остава група от още 24 деца, за които е поет ангажимент да бъдат превозени на 31 август, когато изтича почивката им.\r\nПроблемът възникна, след като руският туроператор „Турово“, който е продавал самолетни билети на организирани и индивидуални пътници, внезапно изпада в невъзможност да осигури полета за връщане, независимо че билетите им са били платени.   Според информация от „Турово“ у нас има още руски граждани, за които е в сила казусът с обратния полет. Данните, давани от руския туроператор, показват, че голяма част от тези хора не са организирани туристи с туристически пакети, а са купили само самолетни билети от „Турово“.    В съобщение на Федералната агенция по туризъм на Русия се казва: „Към днешния ден „Турово“ не е предоставила на Росстуризъм информация какво количество билети са реализирани от нея за самостоятелни туристи и каква е бройката на хората с пакетни турове. Ако билетът е бил продаден като част от общ туристически продукт, отговорността пред туристите за превоза носи туроператорът, направил тура чрез „Турово“. Ако пътникът е купувал билетите самостоятелно, отговорността носи тази компания, която е получила парите и го е информирала, че билетът е резервиран и платен“, уточняват от Федералната агенция по туризъм на Русия.\r\nНа последната среща в консулството във Варна са били разгледани варианти за споразумение между двата контрагента, а собственичката на „Турово“ е заявила, че ще търси начини руските граждани да бъдат превозени. За срещата има протокол, подписан от всички страни, информираха от българското министерство на туризма.", "date": "2018.08.28", "title": "130 русначета, блокирани у нас, се върнаха у дома"}
{"url": "https://www.actualno.com/europe/merkel-za-sybitijata-v-kemnic-omrazata-njama-mjasto-po-ulicite-na-germanija-news_692230.html", "text": "  Канцлерът на ФРГ Ангела Меркел осъди крайнодесните протести в източногерманския град Кемниц, предава \"Фокус\".     „Това, което видяхме е нещо, което няма място в една конституционна демокрация. Имаме видео записи, които показват хора, които преследват други хора, хаотични събирания и омраза по улиците, това няма нищо общо с правовата държава“, категорична бе Меркел пред журналисти.   В неделя в Кемниц бяха проведени спонтанни протести, след като 35-годишен германец бе намушкан с нож в скандал с участието на мигранти.", "date": "2018.08.28", "title": "Меркел за събитията в Кемниц: Омразата няма място по улиците на Германия"}
{"url": "https://www.actualno.com/politics/nankov-api-shte-otremontira-uchastyka-ot-katastrofata-kraj-svoge-news_692228.html", "text": "   Това каза на брифинг регионалният министър в отговор на въпрос ще бъдат ли предприети спешни мерки за ремонт на участъка, в който стана тежката катастрофа край Своге, предаде„Фокус“.     „След разрешение на водещите разследването органи, ще започне отремонтирането и на този участък“, обяви той. „След изтичането на гаранционния срок 15 август, който беше даден на фирмата, да си отстрани дефектите по целия пътен участък, на 20 август от АПИ са информирали, че изпълнителят отказва да си изпълни ангажименти. , обясни регионалният министър. „Откакто съм министър това е първият случай, в който фирма не иска да си изпълни задълженията по гаранция по договор“, коментира Николай Нанков. , заяви той.   Припомняме, че днес (28 август) шофьорът на катастрофиралия край Своге автобус Григор Григоров от болница „Царица Йоанна - ИСУЛ“, предаде БНР. Той е бил откаран в ареста на Националната следствена служба и утре ще бъде изправен пред Софийския окръжен съд по искането на прокуратурата да бъде задържан за постоянно под стража. Григоров е обвинен за причиняване на смърт по непредпазливост на 17 души и нанасяне на телесни повреди на други 21 ранени.\r\nСпоред прокуратурата, една от причините за тежкия инцидент в събота вечерта е, че той шофирал с 13 км/ч повече от разрешената за участъка скорост. Другата линия, по която работят разследващите, е състоянието на самия път. От вчера се изземва документация , свързана с неговата рехабилитация от различни държавни институции и от фирмата - изпълнител \"Трейс груп\".  ", "date": "2018.08.28", "title": "Нанков: АПИ ще отремонтира участъка от катастрофата край Своге"}
{"url": "https://www.actualno.com/scene/sled-furora-s-nevjastata-ansambyl-rodopa-gotvi-2-novi-spektakyla-news_692235.html", "text": "  След фурора, който постигна с „Невястата“ в продължение на два сезона и гледан от над 15 000 души, ансамбъл „Родопа“ готви два нови спектакъла. Това стана ясно днес при откриването на 58-мия творчески сезон на фолклорната формация.     Първият за тази година спектакъл е озаглавен „Родопски песни и свирни“ и се очаква той да е готов в края на септември или началото на октомври. Той ще представи познатите ни родопски изпълнения, но представени по много по-атрактивен, съвременен начин, заяви пред журналисти главният художествен ръководител на ансамбъла Адриян Петров, който е и зам.-областен управител.   Следващата изненада по думите му ще е спектакълът \"Нощта на фолклора\", с който смятат да надградят постигнатото от \"Невястата\" в творчески план.\r\n„Поставили сме си амбициозната цел през този творчески сезон да посетим повече от 25 населени места в страната. За „Нощ на фолклора“ подготвяме една палитра от всичко българско с родопски акценти, която ще бъде „разказана“ по много интересен начин. Действието се развива в един музей, в който героите оживяват - с изпълнения от всички фолклорни области. Отново ще има лоши и добри герои“, обясни Петров.  Днес той заедно със зам.-кмета на Смолян Марин Захариев даде началото на новия творчески сезон на една формация, оставила трайна диря във фолклорното изкуство на страната.   „Изпратихме един доста активен творчески сезон, доста противоречив със своите възходи и падения. На добър час за поредната изкачена голяма планина в развитието на ансамбъла и в неговото популяризиране. Дано и този път да намерим точната вакса, с която да нарисуваме онази прекрасна картина, която нашата публика иска да види. Тази година ще дадем много по-голяма възможност на солистите за изява“, подчерта Адриян Петров.\r\nАнсамбълът подготвя документи за участие в международния фолклорен фестивал във Филипион – Гърция, който ще се проведе догодина между юли и август месец.    Той съобщи, че през лятото в сградата на театъра са инвестирани повече от 20 000 лева, инвестициите продължават с ремонт на балетната зала, ще се поправи и покривът.   Предстои ансамбъл \"Родопа\" да се сдобие с нов автобус, средствата за който са дарени от местни предприемачи.", "date": "2018.08.28", "title": "След фурора с „Невястата“ ансамбъл „Родопа“ готви 2 нови спектакъла"}
{"url": "https://www.actualno.com/curious/5-byrzi-trika-za-spravjane-s-mahmurluka-news_692174.html", "text": "        Обаче винаги ни притеснява утрешния ден, в който ще ни боли глава и ще трябва отново да пием хапчета, за да се почувстваме добре. Алкохолът предизвиква множество химически реакции в тялото, които определно водят до неприятни симптоми.\r\nИма някои храни и напитки, които биха могли да заменят хапчетата сутрин след лудо парти. Ето кои са те: – след прием на алкохол тялото се обезводнява и трябва да приемете колкото се може повече течности. Някои хора дори имат диария след препиване и в този случай течностите ще свършат добра работа. Трябва да хидратирате тялото си колкото може повече, за да се възстанови баланса на електролитите. Преди лягане си сложете шише с вода до вас и пийнете преди да заспите.      – пийнете портокалов фреш например, за да можете да заредите тялото си с витамини и да можете да станете от леглото след тежката вечер. Хапнете банан или киви, за да си набавите желязо. След напиване плодовете са много важна част от възстановяването, защото съдържат множество витамини, които биха могли да ви помогнат да се вдигнете от леглото. – бабиният начин за справяне с махмурлука е топла супа, която ще облекчи стомаха ви и ще го успокои. Тя също ще повиши защитните сили на организма и би могла да ви помогне със справянето с махмурлука. – доказано е, че мазна закуска също би могла да помогне при главоболие след препиване. Например, можете да си изпържите яйца с бекон, които според някои специалисти помагат. Според други биха помогнали филиики с мед. Просто хапнете нещо, което обичате , но не в големи количества,  защото е възможно да започне да ви се гади, което определено не е нужно в такъв момент.        – доста хора мислят, че кафето би могло да им помогне след препиване, но не винаги е така. То свива кръвоносните съдове и може и да ви помогне, но може и да влоши състоянието ви. Ако всеки ден се събуждате с чаша кафе в ръка,  си направете по-малка доза и вижте как ще се почувствате. Ако се чувствате добре, можете да пийнете още малко. А ако сте от хората, които не приемат кофеин ежедневно, по-добре ще е да избегнете сутрешното кафе, когато имате махмурлук.", "date": "2018.08.28", "title": "5 бързи трика за справяне с махмурлука "}
{"url": "https://www.actualno.com/education/ivajlo-dichev-vissheto-obrazovanie-u-nas-se-dviji-po-inercija-news_692242.html", "text": "  Недостигът на студенти е нещо като български евъргрийн. Тази година дори първият във всички класации Софийски университет не успява да запълни 850 места след трето класиране. При връчени 45 хиляди зрелостни свидетелства в страната предлаганите места във висшите училища са 46 хиляди. Въпреки спада в търсенето, продължава да се увеличава предлагането; например останалата с най-много незаети места бакалавърска програма „Религията в Европа“ стартирала през 2016; миналата година пък Русенският университет откри чисто нов филиал във Видин. Наскоро имаше разни смехотворни лотарии към записването, само и само да се привлекат клиенти.     В държавните висши учебни заведения „парите следват студента“, ето защо никой няма интерес да предявява каквито и да било изисквания; младежите напускат сами по разни свои причини, а който е решил да остане непременно, бива избутван до финала. Няма сила, която да промени това положение по една проста причина: висшето образование е поминък за хиляди избиратели и колчем се ограничат някакви бройки, тутакси ще избухнат протести. Кой сериозен популист ще се занимава с реформи при това положение?   Откъм студентите, решили да останат тук, основният мотив не е рейтингът на университета, а по-скоро това къде ще могат да изкарат евтино следването. Животът в големия град е скъп, на повечето се налага да работят (на цял работен ден, по мои наблюдения), а като ще е така – защо да не идеш направо в Германия; там поне общежитието ще е общежитие, столът – стол. Този мотив кара някои местни общности да се борят за висши училища и филиали, защото така поне децата остават у дома и не плащат наем, хранят се добре, пък и родителите им хвърлят по едно око. Това обезсмисля един важен аспект от висшето образование, което е свързано с откъсване от дома, пренасяне в друг, духовен свят. Тази работа предполага кампуси – отделени от града пространства, където учиш и общуваш без да мислиш за битови неща. Но кампуси у нас скоро няма да има; преди време от високо място отговориха на нашия факултет, който искаше да направи кампус на 4-ти километър: „Тук има много интереси“.   Обезсмислянето на висшето образование върви по различни линии. В медиите непрекъснато се обругава тъпоумието на университетските преподаватели, в което ги надминават може би само лекарите, обявявани редовно за убийци. Толкова ли лошо е нашето висше образование? Разбира се, несравнимо е с Харвард, но несравним е и капиталът, носещ приходи на този университет, който сега възлиза на близо 40 милиарда долара (почти колкото БВП на държавата ни). Водещите ни университети обаче са на нивото на второ- и треторазрядните световни, в каквито много от децата ни решават да заминат. Т.е. въпросът не е само в качеството на обучението.\r\nАко все още има някакво висше образование, то се движи по инерция, защото заплатите на учителите вече надминаха тези в СУ и едно училище често има много по-добро оборудване от нас, които все още се разправяме за това дали има тоалетна хартия. Това, в което драматично се разминаваме, е разбирането, че университетът – както показва етимологията на думата – е място на универсалното знание, не национално-идеологическа институция. От самото си възникване в средновековието тези места (Болоня, Прага, Париж...) събират хора от цяла Европа - и студенти, и преподаватели – омесват се, навлизат в универсалните неща, после отпътуват по страните си.   В нашите университети много рядко ще видите гост-преподавател; фондовете на министерството рядко предвиждат пари за това, пък и учебната програма трябва да се нагажда към гостите, а това създава дискомфорт на администрацията. А откъде-накъде ще си даваме нашите асове на чужди, как ще си запълваме хорариума?    Нека да си го кажем: езикът на науката не е българският, особено когато става дума за икономика, компютри, ядрена физика.Трябва значи решително да завием съм двуезично образование (през споменатото Средновековие наука се е правела само на латински, а не на народните италиански, френски, бохемски говори). А нали си представяте какъв вой ще предизвика това откъм национал-популистите? Ако си дадем ясна сметка, че науката не е национална, ще трябва да тръгнем към все по-тясно сътрудничество със световни университети, които да рецензират работата ни. Това, че сега сами се оценяваме, е леко абсурдно (Шуменският университет анализира работата на Русенския, Софийския акредитира приятелите си в Пловдивския, експерт от съседната катедра точкува и проект по НИС...). Да не ви казвам как текат конкурсите в тази наша уютна провинция, където няма двама души в една сфера, които да не се познават…   Демографията е днес повод за всестранна национална депресия. Да, университетите ни загиват, защото се раждат малко деца и населението застарява. Как се справят чуждите ни колеги с този проблем, който съществува във всички развити страни? Привличат чуждестранни студенти. Висшето образование днес се е превърнало в гигантска, силно конкурентна индустрия, където трябва да хвърлим всички сили, ако искаме да запазим няколкото си водещи висши училища. Представата, че ще си правим национална наука за собствените деца, евентуално да излъжем някое македонче – е пълен анахронизъм. Една глобалната преориентация би била свързана с различни неща. Например ще трябва да преодолеем надигналия се расизъм в обществото ни, да сме готови да приемаме черни, жълти, шарени хора, които да обогатяват обществото ни, както става в големите университетски центрове по света.\r\nЗащото тези хора по-късно ще стават наши „посланици“ в страните си. Да помислим за условията, при които чуждите студенти ще дойдат тук – защото следването е не само учене, но и житейски, културен опит (пак темата с хартията в тоалетните). Когато се развива една индустрия, трябва да се концентрират усилията върху няколко продаваеми дисциплини, защото сме малки и не може да правим еднакво добре всичко. Тук обаче редовно се разгаря яростна борба и в последна сметка държавата решава да дава на всеки по малко и да ги оставя сами да се боричкат. В резултат – нито една научна специалност, в която да сме прилично видими.   Накрая за прословутия бизнес, за когото трябвало да подготвяме кадри. Как си го представяте – заявки за едни специалисти, които ще трябват след 4 години? А наясно ли сме какво ще е нужно точно тогава и дали заявителите няма да са фалирали по няколко пъти? Обратна връзка трябва да има, но вероятно чрез стипендии, студентски заеми, стажове, интегриране на икономически дейци в университетския курикулум (в тази посока се направиха промени).\r\nПодизпълнителският характер на българската икономика прави така, че тук се търсят кадри за ниските нива, защото творческата дейност компаниите вършат в световните си центрове; е добре, да се откажем ли да обучаваме студенти с по-високи амбиции, да обречем ли децата си на изпълнителска дейност завинаги? Може пък да се променят нещата някой ден.    Най-печалното е, че българският бизнес изобщо не се интересува от дипломи, камо ли пък от успеха в тях. Назначават го с идеята, че ще го научат сами на каквото трябва. Държавните назначения пък се правят според партийна вярност, роднинство, местничество, тази тема хич да не я подхващаме.\r\nВероятно вина за скъсването на доверието между образование и работодатели имат и двете страни: образователните институции снижават изискванията, за да не прогонят „клиентите“; преподавателите се окопават на едно място до живот, съпротивляват се на всякакви промени. Бизнесът пък развива алергия към университетското скудоумие, отхвърля с презрение тезата, че университетът може би подготвя цялостно мислещи човешки същества. И така всяка година – няколко публикации, едно изследване, малко взаимно обругаване в сутрешните блокове. Как се изгражда доверие аз не знам, но без него висшето образование няма сериозно бъдеще.\r\nAвтор: Ивайло Дичев за .", "date": "2018.08.28", "title": "Ивайло Дичев: Висшето образование у нас се движи по инерция"}
{"url": "https://www.actualno.com/society/do-chas-dvijenieto-na-vlakovete-v-mejdugarieto-kalojanovec-mihajlovo-da-byde-vyzstanoveno-news_692240.html", "text": "  В 17.10 часа, на прелез в междугарието Калояновец – Михайлово, при опит за преминаване при спуснати бариери, лек автомобил е бил ударен последователно от преминаващите в момента бърз влак 8612, пътуващ по направление Бургас – София, и пътнически влак 80114 от Стара Загора за Пловдив. Водачът на автомобила е загинал. Това съобщиха от пресцентъра на НКЖИ.     Преустановено е движението на влаковете в участъка. Превантивно е изключено и напрежението в контактната мрежа. В момента на мястото се извършват следствени действия. Очаква се до 1 час движението да бъде възстановено.   Ръководството на „Национална компания „Железопътна инфраструктура” за пореден път призовава водачите на пътни превозни средства да бъдат внимателни, да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори. „Неизмеримо по-важни от материалните щети са човешкият живот и здраве“, добавят от НКЖИ.", "date": "2018.08.28", "title": "До час движението на влаковете в междугарието Калояновец – Михайлово да бъде възстановено"}
{"url": "https://www.actualno.com/europe/cipras-napravi-promeni-v-pravitelstvoto-news_692239.html", "text": "  Гръцкият министър-председател Алексис Ципрас извърши промени в правителството, в което влизат предишни членове на „Нова демокрация“ и ПАСОК, както и нови лица.     Правителството освен премиера Ципрас включва 52 члена, 39 мъже и 13 жени Новите лица са 13. Постовете си запазват ключови фигури като външния министър Никос Кодзиас и министъра на отбраната Панос Каменос, който е лидер на коалиционния партньор „Независими гърци“. На своите места остават министрите на туризма и отбраната, както и министърът по европейските въпроси Йоргос Катругалос, а Маркос Боларис ще отговаря за религиозните въпроси, предаде БГНЕС.   Вътрешното министерство е с нов ръководител. Това е бившият съветник на премиера Алексис Харитцис по енергийните въпроси.\r\nДве жени поемат сектор обществен ред и защита на гражданите. Новият министър е Олга Геровасили със заместник Катерина Папакоста. Бившият министър подаде оставка и пое отговорността след опустошителните пожари край Атина.  В новия кабинет на Ципрас ще бъдат включени и бивш депутат от „Нова демокрация“ и бивш министър на ПАСОК. Анализатори отбелязват, че с това СИРИЗА прави реверанс към избирателите социалисти. Те обясняват промените в кабинета с желанието на Ципрас да засили доверието в своето управление.   По неофициална информация новите министри се очаква да положат клетва утре.", "date": "2018.08.28", "title": "Ципрас направи промени в правителството"}
{"url": "https://www.actualno.com/america/sasht-prekratjavat-voennite-si-uchenija-na-korejskija-poluostrov-news_692237.html", "text": "  САЩ ще прекратят военните си учения на Корейския полуостров. Това решение беше взето като знак за \"добра воля\" след срещата на върха между американския президент Доналд Тръмп и севернокорейския лидер Ким Чен Ун, съобщиха от Пентагона, предаде БГНЕС.     \"Предприехме мерки по приключването на някои от най-големите ни военни учения като знак на добра воля\", заяви министърът на отбраната Джим Матис пред репортери.   \"Нямаме планове да спираме повече от това\", допълни още той.\r\nВъпреки това Матис не даде индикация ученията, които се провеждаха в района заедно със съюзнически сили да бъдат възобновени скоро. Тези учения в миналото ядосваха Пхенян.  \"Ние няма да ги връщаме обратно\", каза той и допълни \"ще видим как ще протекат преговорите и тогава ще решим\".   ", "date": "2018.08.28", "title": "САЩ прекратяват военните си учения на Корейския полуостров"}
{"url": "https://www.actualno.com/asia/rusija-sirijskata-armija-ne-razpolaga-s-himichesko-oryjie-news_692251.html", "text": "  Постоянният представител на Руската федерация в ООН Василий Небензя заяви по време на заседание на Съвета за сигурност, че Сирийската арабска армия не разполага с химически оръжия, предаде БГНЕС.     „Сирийските въоръжени сили нямат химически оръжия, няма и планове за използването на такова. От военна гледна точка от това няма никаква нужда. Нормален човек не би използвал безсмислени от военна гледана точка средства, единствено за да привлече върху себе си огъня на три могъщи държави“, каза Небензя.   Миналата седмица от постоянното представителство на Съединените американски щати в ООН предупредиха Дамаск, че САЩ, Великобритания и Франция са готови да използват сила в отговор на нападение с химическо оръжие от страна на правителствените сили по време на предстоящата военна операция в провинция Идлиб.", "date": "2018.08.28", "title": "Русия: Сирийската армия не разполага с химическо оръжие"}
{"url": "https://www.actualno.com/europe/tereza-mej-brexit-bez-sdelka-ne-e-krajat-na-sveta-news_692171.html", "text": "  Излизането на Великобритания от Европейския съюз без договор за по-нататъшно сътрудничество няма да бъде краят на света. Това заяви британският премиер Тереза Мей преди обиколката си в редица африкански държави, предаде БГНЕС.     \"Вижте, какво каза генералният директор на Световната търговска организация Роберту Азеведу. Той заяви, че ситуацията с липсата на сделка няма да е лесна разходка, но това няма да бъде краят на света\", каза Мей.   Британският премиер подчерта, че правителството ѝ „работи върху подготовката“ за Brexit без сделка, но се надява, че Лондон все пак ще успее да сключи с Брюксел „добро споразумение“.\r\nПо този начин Мей парира предупреждението на финансовия министър Филип Хамънд, който предупреди, че правителството прогнозира катастрофален удар по британската икономика и жизнен стандарт в случай на отсъствие на сделка по Brexit. При такъв сценарий в бюджета на Обединеното кралство ще се образува дупка в размер на 80 милиарда паунда.  Официалните преговори между Лондон и Брюксел за условията, на които Великобритания ще излезе от ЕС, започнаха на 19 юни 2017 г. в белгийската столица. Година по-рано на референдум 52% от британците се обявиха против оставането на страната в Евросъюза. Преговорите за Брекзит трябва да продължат до ноември 2018 г., след което постигнатата сделка трябва да бъде одобрена от Европейския парламент и Уестминстър. Самият Brexit трябва да се състои на 29 март 2019 г., след това ще настъпи преходен период до 31 декември 2020 г.   ", "date": "2018.08.28", "title": "Тереза Мей: Brexit без сделка не е краят на света"}
{"url": "https://www.actualno.com/curious/ako-telefonyt-vi-pregrjava-neprekysnato-znachi-ste-haknat-news_692196.html", "text": "        Знаете ли какво се случва с мобилния ви телефон в момента? Ако вземете смартфона си сега и усетите, че той е горещ и работи по-бавно от обикновено, значи сте станали жертва на най-новата кибератака.   Хакери използват смартфоните ни, без да подозираме, за да копаят криптовалути. Новата схема действа чрез зловреден софтуер, който „се крие” в мобилни приложения. Най-често това са игри.\r\nЕдна от големите световни софтуерни компании засича дневно 24 000 апликации за мобилни телефони с вируси. Новата кибератака вече стига и до България.  ", "date": "2018.08.28", "title": "Ако телефонът ви прегрява непрекъснато - значи сте хакнат"}
{"url": "https://www.actualno.com/society/jandarmerija-vleze-i-v-sgradata-na-megainvest-hold-news_692165.html", "text": "        Сочената за партньор фирма е \"Мега-инвест холд ЕООД\" в Дупница, съобщава БНТ.   По непотвърдена информация тя е поръчала, доставяла и поставяла асфалта на фаталния участък от пътя край Своге.\r\nОчаква се разследващите органи да изискат сертифициращи документи по изпълнение на поръчката.  Припомняме, вчера, 27 август, следователи влязоха в офиса и на  \"Трейс Груп Холд\" АД.   \"Мега-инвест холд ЕООД\" е изпълнявала и много други поръчки, като една от тях е преасфалтирането на улици в Дупница и околните села.ата асфалтът, който е бил поставен тогава за преасфалтиране, бил некачествен и затова общината не е изплатила отредената сума.\r\nПрипомняме, че при тежката катастрофа край Своге на 25 август загинаха 17 души. Сред загиналите е и 13-годишно дете.    Продължава разследването на катастрофата. Според данните от тахографа шофьорът се е движил с умерена скорост - 40-50 км в час. Пробата за алкохол на водача също е отрицателна.   Ден преди катастрофата е публикувано становище, че пътят не е в добро състояние, въпреки скъпия ремонт.", "date": "2018.08.28", "title": "Жандармерия влезе и в сградата на \"Мегаинвест Холд\""}
{"url": "https://www.actualno.com/actualno/avtobusyt-kovcheg-avtobusyt-ubiec-i-kovchegyt-na-kolela-news_692132.html", "text": "  Трябва да се напише статия за катастрофата в Искърското дефиле?     Започваме. \r\nАвтобусът-ковчег, Автобусът-убиец, Ковчегът на колела. Изберете си един вариант. Сложете го в началото на изречението. Поздравления. Това е вашият подлог. Автобусът-ковчег има гробарски тон и внушава обреченост. Автобусът-убиец е по-скоро някакъв действащ, своеволен и зъл автобус. Ковчегът на колела обединява първите две и не е за изпускане. Имам предвид речеви. \r\nНо не се чудете дълго. Всички ще влязат в употреба. Тъй като писането на статии е изкуството да заместваш едни тъпи думи с други тъпи думи, в един момент ще усетите, че майсторски жонглирате с всички видове автобуси. Неусетно Автобусът-ковчег ще се превръща в Автобусът-убиец, а той на свой ред ще става на Ковчегът на колела, в една зашеметяваща серия от синонимни връзки.  Постепенно ще уловите как умът ви изобретателно открива все по-брутален арсенал от думи. Това е работа на Музите, които вечно са дърпали конците на поети, художници и автори на статии за катастрофи в българската журналистика. Тогава ще разберете, че едно от големите предизвикателство пред писането е да се досетиш, че автобусът се е , че че мястото е било и че шофьорът  Разликата между теб и Стивън Кинг е, че той си измисля. \r\nА ето: картината е завършена, а нещо й липсва. Какво забрави? Ето какво. Инсталирал ли си тук-там цитати от роднини и свидетели? Питай смело и бухай вътре, да става касапница, мазало да става. Цял живот ходиш по светлокафевите банки на парламента и мозъкът ти е ослепял от политическа скука - къде сте освежаващи багри на масовата трагедия, къде сте лекокрили стонове на недоумрели нещастници? Тук са, тук са. За такива моменти си струва да останеш в тази професия. А видя ли впрочем това? Ъгълът на камерите закачи лицето ти, когато зададе въпрос от мястото на събитието. Ебаси майката. Сега ще разберат всички твои роднини в Провадия и няколко съученици. Мернах те по телевизията, ще рекат. Може, може, махваш царствено с ръка.     Останало е само едно. Твоят финален акорд. Напиши там нещо за държавата, нещо за България, нещо за Не забравяй да споменеш прехода. Почувствай как надвисналите черни облаци освобождават фосфоресциращата ти фигура. Журналистиката е шаманство на нещастията. Твоят транс се влива в транса на останалите. Тук всичко е смърт и разруха - повтаряйте след мен - тук всичко е смърт и разруха. \r\nСупер стана. Сега вече може да се върнеш към ежедневните предизвикателства. Би могъл да попиташ Корнелия Нинова на пресконференция дали според нея бюджетът на НЗОК отговоря на предварителната рамка на споразумение, сключена още от кабинета на Орешарски.  ", "date": "2018.08.28", "title": "Автобусът-ковчег, Автобусът-убиец и Ковчегът на колела "}
{"url": "https://www.actualno.com/crime/zadyrjaha-25-migranti-do-burgas-news_692136.html", "text": "  Група от 25 нелегални имигранти е задържана близо до Бургас. Те са се придвижвали с леки автомобили и са само млади мъже.     Групата е минала границата от Турция през гората в Странджа планина, предаде bTV. Мъжете бяха на земята пред Пето районно управление в Бургас, където е следственият арест.   Акцията по задържането им е на Национална служба полиция – София. Следени са както движението на групата, така и каналджиите.\r\nВсе още няма официална информация от „Гранична полиция”.  ", "date": "2018.08.28", "title": "Задържаха 25 мигранти до Бургас"}
{"url": "https://www.actualno.com/tennis/grisho-otgovori-na-vyprosite-na-malka-reporterka-video-news_692134.html", "text": "  За съжаление Григор Димитров загуби от Стан Вавринка още в първия кръг на US Open, но часове преди сблъсъка тенисистът ни даде едно необичайно интервю в Ню Йорк.     Световният номер 8 отдели няколко минути, за да си поговори и да се посмее с детския репортер Брена Шерман.   Малката репортерка Брена го попита  за любимата му песен, а отговорът на Григор бе: \"I Want It That Way\" на Backstreet Boys. А на въпроса на детето дали се наслаждава на това, че е известна личност, Григор отвърна: \"Наслаждавам се на това да печеля много. Когато това се случва, всичко друго идва от само себе си\".   ", "date": "2018.08.28", "title": "Гришо отговори на въпросите на малка репортерка (ВИДЕО)"}
{"url": "https://www.actualno.com/business/kitajska-delegacija-proveri-kak-se-syhranjava-oborudvaneto-za-aec-belene-news_692179.html", "text": "        В делегацията, която е на работна визита в България, участват и представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC).\r\nПосещението е една от първите инициативи в изпълнение на подписания в началото на юли меморандум за разбирателство при мирното използване на ядрена енергия между двете страни.   Гостите са се запознали с предприетите на площадката на АЕЦ \"Белене\" мерки за съхраняване на доставеното от  \"Атомстройекспорт\" оборудване.\r\nПлощадката на централата се простира на 2500 дка, необходимите работни помещения за функционирането на \"Белене\" са построени. Изградени са и необходимите пътища, влакова линия, пристанище и бетонов възел.   Остава да бъдат изградени реакторното отделение и турбинна зала.    Народното събрание даде срок на министъра на енергетиката до 31 октомври да предприеме действия за разработване на процедура за избор на стратегически инвеститор и да предложи възможности за структурирането на проекта.", "date": "2018.08.28", "title": "Китайска делегация провери как се съхранява оборудването за АЕЦ \"Белене\""}
{"url": "https://www.actualno.com/asia/oon-smjata-che-e-vyzmojno-vsichki-strani-v-konflikta-v-jemen-da-sa-izvyrshili-voenni-prestyplenija-news_692172.html", "text": "  Експертите по човешки права към ООН вярват, че при конфликта в Йемен са били извършени много военни престъпления от всички страни, съобщава Би Би Си, цитирани от БГНЕС.     В първият подобен доклад от ООТ твърдят, че правителствените сили на Йемен, водената от Саудитска Арабия коалиция, която поддържа режима, както и хутското бунтовническо движение положили минимални усилия, за да предотвратят жертвите сред цивилното население.   В доклада се отбелязва, че всички те са бомбардирали училища, болници и пазари, в които хиляди цивилни са загинали.\r\nОсвен това морската и военната блокада също може да се счете като военно престъпление.  Експертите ще представят доклада си пред Съвета на ООН за правата на човека, следващия месец.   В понеделник коалицията обвини ООН в пристрастие за осъждането на две въздушни атаки над контролирани от хутите територии, за които се смята, че са причинили смъртта на много йеменски деца.\r\nСпоред говорителят Турки ал-Малки информацията, на която се базират обвиненията на ООН е взета от „бунтовнически разкази”.    ", "date": "2018.08.28", "title": "ОOН смята, че е възможно всички страни в конфликта в Йемен да са извършили военни престъпления"}
{"url": "https://www.actualno.com/cinema/fentyzi-poredicata-beoulf-zavryshtane-u-doma-s-premiera-prez-septemvri-po-epic-drama-news_692141.html", "text": "        Във фентъзи поредицата в 12 части , в главната роля е Кийрън Бю ( , ), който си партнира с утвърдени актьори като Уилям Хърт ( , , , на Кроненбърг) в ролята на Хротгар и Джоан Уоли ( , , , Уилоу) като Реда.   Създаден от Джеймс Дормър (Strike Back, Wallander, Outcast), Тим Хейнс и Кати Нюман, този изпълнен с екшън сериал се случва в митичните Шийлдландс, място очароващо и опасно, из което бродят както хора, така и фантастични създания. В същината си западен театър на действието от митичното минало на Британия, разказът се разгръща върху огромно платно, заснет сред изумителната красота на английския североизток.\r\nВ пилотния епизод Беоулф са завръща в Херот, след години на скитничество като наемен войник, за да отдаде почит на вече болния пазител и тан на Херот, Хротгар (William Hurt), и за да поправи някои неправди от миналото. Тогава, обаче Херот е нападнат от ужасяващото чудовище Грендл и Беоулф няма избор, освен да се бие с него и да го победи, като така печели благоволението на новия тан, Реда (Joanne Whalley), както и на цялата общност. Така започва личното пътуване на този могъщ, способен и малко самовглъбен мъж, обратно към семейството и дома му.   е сериал за кураж, предателство, отмъщение, вярност, власт, човек срещу пустощ и любов. Той изследва добро и зло, герои и злодеи. Отвъд подводните политически течения и лични вътрешни терзания, обаче, има опасност, тръпка и усещане за приключение, характерни за всеки голям уестърн. Епични битки, вълнуващи преследвания, нападения, празненства и сражения са в сърцето на обещанието, което дава това заглавие.   Създателят , сценарист и изпълнителен продуцент на сериала, казва:          дебютира с два поредни епизода на 14 септември от 22:00 по Epic Drama – най-новият канал от семейството на Viasat History и TV1000.", "date": "2018.08.28", "title": "Фентъзи поредицата Беоулф: Завръщане у дома с премиера през септември по Epic Drama"}
{"url": "https://www.actualno.com/scene/semejstvoto-na-avichi-prevyrna-oficialata-mu-stranica-v-mjasto-za-otdavane-na-pochit-news_692192.html", "text": "  Семейството на Авичи е превърнало неговата официална страница в дигитална дъска за спомени, където феновете са поканени да споделят своята почит към артиста, онлайн, съобщи Би Би Си, цитирани от БГНЕС.     28 годишният шведски диджей, чието истинско име е Тим Берлинг беше намерен мъртъв по време на почивката му в Оман през април.\r\n„Ние създадохме това пространство, на което можете да споделите вашите спомени с всички нас, така че света да разбере, какво Авичи е значел за вас”, пише в уебсайта.\r\n„Неговата музика и вашите спомени са вечни.”     Феновете могат да качват коментари и снимки в памет на шведската звезда.\r\nНяколко човека са качили снимки на татуировките си с официалното лого на изпълнителя, което е съставено от два триъгълника, представляващи на „А” и „V”.\r\nДруги споделят портрети на диджея и снимки от негови концерти, а някои от тях споделят и част от текста на неговата песен „The Nights”, който те са си татуирали.       В текстът се казва: „Един ден ти ще оставиш света зад себе си, така че живей живот, който ще запомниш.”\r\nВ един от текстовете на фен пише: „Тим благодаря ти, че съществуваш. Ти вдъхнови доста хора, включително и мен. Вечно ще ни липсваш.”\r\n„Обичам те. И ти благодаря, че беше този, който ме накара да се влюбя в електронната музика. Не знаеш колко много спаси моя живот”, пише друг фен.", "date": "2018.08.28", "title": "Семейството на Авичи превърна официалата му страница в място за отдаване на почит"}
{"url": "https://www.actualno.com/starazagora/silna-burja-i-gradushka-pometoha-gylybovo-news_692142.html", "text": "  Силна буря и градушка, придружена с гръмотевици нанесоха сериозни щети в Гълъбово, предаде БГНЕС.     Очевидци разказаха за , че дори възрастните хора не помнят подобна буря. Стихията е продължила близо пет часа.   Поразени са четири електропровода. Силният вятър събори 6 стълба с високо напрежение във водите на язовир „Розов кладенец“. Без ток часове бяха няколко населени места, но авариите вече са възстановени. Аварирането на електропроводите е довело до временно преустановяване на част от преноса на произведената електроенергия от ТЕЦ „Брикел“.\r\nЕкипи от Стара Загора, Пловдив и Хасково работят за отстраняване на щетите. Работи се по резервна схема, за да бъде възстановен преносът на произведената електроенергия от ТЕЦ „Брикел“ възможно най-бързо . От дъжда са наводнени и две къщи.  ", "date": "2018.08.28", "title": "Силна буря и градушка пометоха Гълъбово"}
{"url": "https://www.actualno.com/society/ivo-bojkov-firmi-kato-trejs-sa-vinagi-napred-zashtoto-sponsorirat-vsichki-politicheski-partii-news_692177.html", "text": "  \"Знаете ли защо Трейс, както и другите до смърт познати фирми печелят големи обществени поръчки? Защото спонсорират предизборните кампании на ВСИЧКИ политически партии!\"     Това написа в във Facebook общинският съветник Иво Божков.   \"Разковничето на актуалната гранд корупция в България са комисиите за обществени поръчки. В тях администрацията (подчинена на съответното политическо ръководство на община напр.) и партийни представители (общински съветници напр.) “избират” кой да спечели обществената поръчка. И тъй като предизборно партиите са получили доста мащабни суми, “изборът” е абсолютно про-форма легализирано връщане на услугата (парите).\r\nТъй като се надявам този статус да бъде видян и от журналистите от големите медии, ще видим кои ще попитат ръководството на Столична община малко повече подробности за общинската комисия, която взима решение за назначаване на комисиите за обществени поръчки\", допълни той.  ", "date": "2018.08.28", "title": "Иво Божков: Фирми като \"Трейс\" са винаги напред, защото спонсорират всички политически партии"}
{"url": "https://www.actualno.com/education/eto-kakvo-se-padna-na-popravitelnata-matura-po-bel-news_692148.html", "text": "  Зрелостниците писаха интерпретативно съчинение или есе на тема „Доброта и самота“ върху откъс от творбата на Йордан Йовков „Серафим“, съобщиха от МОН.     Тестът за държавния зрелостен изпит по български език и литература днес бе генериран от журналистката Вероника Янкова, определена чрез жребий от заместник-министър Таня Михайлова.   ", "date": "2018.08.28", "title": "Ето какво се падна на поправителната матура по БЕЛ"}
{"url": "https://www.actualno.com/politics/siderov-shte-poiska-ot-mrrb-vsichki-dogovori-s-trejs-grup-hold-news_692184.html", "text": "        От партията припомнят, че още преди 6 години са алармирали, че компанията \"обира всички поръчки и печели огромни суми\".   Сидеров ще предложи и законодателни промени в сферата на обществените поръчки в посока по-строг контрол и санкции за изпълнителите, както и връщане на държавата в \"основните дейности, от които олигарси печелят за сметка на невинните жертви по пътищата\".", "date": "2018.08.28", "title": "Сидеров ще поиска от МРРБ всички договори с \"Трейс Груп Холд\""}
{"url": "https://www.actualno.com/society/petyr-volgin-iskam-da-se-zapoznaja-v-antikomunist-kojto-da-ne-e-chlenuval-v-bkp-news_692193.html", "text": "  \"И аз, подобно на Мартин Лутър Кинг, имам една мечта. Да се запозная с антикомунист. Ама истински. Автентичен. Не такъв, който преди 1989 г. е бил партиен или комсомолски секретар. Не такъв, чиито родители са били членове на ЦК на БКП. Не такъв, който заради връзките на мама и татко е учил \" на Запад\". Не такъв, който от малък е имал привилегиите, които 99 % от останалите българи не са имали.\"     Това написа в в социалните мрежи журналистът Петър Волгин.   \"Простичко казано, искам да се запозная с антикомунист, който няма номенклатурно-комунистически произход. Проблемът на мечтата ми е, че май такива антикомунисти не съществуват\", допълни Волгин.", "date": "2018.08.28", "title": "Петър Волгин: Искам да се запозная в антикомунист, който да не е членувал в БКП"}
{"url": "https://www.actualno.com/cars/naj-dostypnijat-ford-ima-zadni-vrati-i-se-kazva-ka-test-drajv-news_692145.html", "text": "         За тези, които правят асоциация с някогашния мъник Ford Ka, бързам да кажа, че новият модел няма нищо общо нито с първото, нито с второто поколение на модела. Най-малкият представител в гамата на Ford не случайно се казва KA+, тъй като вече разполага със задни врати и улеснява качването и слизането на пътниците на задните седалки. Новият хечбек Ford KA+ разполага със значително по-голямо пространство от предшествениците си в опаковка с компактни размери с дължина от 3,93 метра и комфортен интериор с много място за поне четири човека и багаж. Освен просторния салон, новият Ford KA+ е приятен за шофиране, предлага относително добра динамика и ефективност за класа си и вози прилично по лоши пътища и настилки.    Външният вид на новия Ford KA+ във вариант хечбек не е толкова завладяващ като новата Fiesta например, но има стилен дизайн и добри пропорции. Екстериорът е вдъхновен от модерния дизайнерски стил на Ford и се отличава с характерната високо разположена трапецовидна решетка с хромирани ламели в нея, големи издължени назад фарове, кръгли светлини за мъгла и ромбоидни стопове.\r\nВ интериора на Ford KA+ има достатъчно място за да седнат удобно четири човека, като по време на теста возещите се бяха средни на ръст. Според измерванията на Ford в купето могат да седнат един зад друг двама 2-метрови пътници, което е рекорд за сегмента.     В салона на Ford KA+ има всичко необходимо за ежедневното придвижване в града и за удобното пътуване на дълги разстояния. Моделът е оборудван със система SYNC, която позволява гласово управление на аудиосистемата, телефона и приложенията на смартфона. В предните врати има джобове, в които се събират 1,5-литрова бутилка плюс по-малка бутилка от 0,6 литра, както и малък чадър. В края на таблото има малка ниша, която се вижда само когато шофьорската врата е отворена, така че се превръща в идеално място за дребни пари или по-ценни предмети. Багажникът на Ford KA+ е с обем от 270 литра, но ако е необходимо повече място, при сгъване на задните облегалки се отваря товарно пространство с капацитет почти 850 литра. Преди да проверя с какъв двигател се задвижва новия Ford KA+, заложих на бензинов мотор с 4 цилиндъра, без турбокомпресор и мощност около 100 к.с. Оказа се, че почти съм познал. Под капака на най-малкия Ford има 1,2-литров бензинов двигател с мощност 85 к.с. В комбинация с 5-степенната ръчна скоростна кутия агрегатът е напълно достатъчен за градско шофиране, но за динамична езда извън града трябва да поддържате високи обороти. Разбира се не съм очаквал от Ford KA+ да е спортист, но въпреки това когато вдигне над 4000 оборота, моторът се развихря и малката кола се изстрелва напред с лекота. Ако сте улегнал водач и шофирате спокойно на пета предавка, без да изпреварвате на всяка цена, Ford KA+ се отплаща с реален разход от 5 л/100 км. В града консумацията не превишава 7 л/100 км.   В града новият Ford KA+ вози като по-голям автомобил, като окачването е настроено за пътища с лоша настилка и благодарение на това хечбекът с лекота минава през легналите полицаи и големите дупки, с които са осеяни българските шосета. В купето са използвани уплътнения, които изолират шума от вятъра и гумите, и абсорбират вибрациите. По планински път със серпентини Ford KA+ беше много стабилен в завоите и подобно на по-големите си братя, ме впечатли със своето пътно поведение. Хечбекът е устойчив в завоите, а управлението е точно и директно. За безопасността на пътниците новият Ford KA+ е оборудван с 6 въздушни възглавници и система за следене на налягането в гумите, която предупреждава водача със светлина ако то значително спадне. На борда има асистент за помощ при потегляне по наклон, който задържа колата неподвижна при потегляне по наклон. Това удобство ще оценят особено младите шофьори, които се плашат при тръгване по стръмни улици. Ограничителят на скоростта ви пази да не превишите неволно разрешената скорост, а системата Ford Easy Fuel предотвратява зареждане с дизелово гориво.   Дължина: 3929 мм\r\nШирочина: 1695 мм\r\nВисочина: 1524 мм\r\nМеждуосие: 2489 мм\r\nСобствено тегло: 955 кг\r\nВместимост на резервоара: 42 л Тип: 4-цилиндров редови\r\nРаботен обем: 1196 куб.см\r\nМаксимална мощност: 85 к.с. при 6300 об/мин\r\nМаксимален въртящ момент: 112 Нм при 4000 об/мин\r\nСкоростна кутия: 5-степенна механична Максимална скорост: 170 км/ч\r\nУскорение от 0-100 км/ч: 13,3 секунди\r\nСреден разход: 5,0 л/100 км\r\nВредни емисии СО2: 114 г/км\r\nБазова цена на модела: 23 600 лева   Дължина: 4065 мм\r\nШирочина: 1725 мм\r\nВисочина: 1450 мм\r\nМеждуосие: 2580 мм\r\nСобствено тегло: 1110 кг\r\nВместимост на резервоара: 45 л Тип: 4-цилиндров редови\r\nРаботен обем: 1248 куб.см\r\nМаксимална мощност: 84 к.с. при 6000 об/мин\r\nМаксимален въртящ момент: 122 Нм при 4000 об/мин   Скоростна кутия: 5-степенна механична Максимална скорост: 170 км/ч\r\nУскорение от 0-100 км/ч: 12,9 секунди\r\nСреден разход: 4,8 л/100 км   Вредни емисии СО2: 109 г/км\r\nБазова цена на модела: 22 980 лева    ", "date": "2018.08.28", "title": "Най-достъпният Ford има задни врати и се казва KA+ (тест-драйв)"}
{"url": "https://www.actualno.com/europe/v-ispanija-zadyrjaha-polovin-ton-kokain-news_692143.html", "text": "  Гражданската гвардия на Испания арестува 8 души в рамките на операция срещу незаконната търговия с наркотици в Алхесирас, автономна провинция Андалусия.     Правоохранителните органи са иззели над 520 кг кокаин. Задържаните са членове на престъпна групировка, която е внасяла големи количества наркотици от Южна Америка.   От испанското вътрешно министерство съобщиха, че през миналата година са конфискували 477 тона наркотични вещества, което е рекордно количество, допълва БГНЕС.", "date": "2018.08.28", "title": "В Испания задържаха половин тон кокаин"}
{"url": "https://www.actualno.com/prasspress/kysmet-news_692078.html", "text": "        Със много здраве и късмет\r\nТърговският регистър тръгна;  вървим и все вървим напред,\r\nно някой падна и не мръдна.    Шосе като излъскан лед -\r\nлети в дерето автобуса\r\nи много жертви без късмет\r\nстраната хвърлиха в покруса.   Какво да правиш - Божи гняв\r\nвърху Българията клета;\r\nна мъртвите - по параграф,\r\nпросто такъв им бил късмета!\r\n \r\nТакъв е правовият ред\r\nвъв тази мутренска държава:\r\nсъс много бой и със късмет\r\nединствено се оцелява.\r\n***\r\n...Роди ме, мамо, със късмет,\r\nхрани ме с мас и чер пипер\r\nи аз ще стана първо кмет,\r\nа после даже премиер.  Прас-Прес", "date": "2018.08.28", "title": "Късмет"}
{"url": "https://www.actualno.com/society/apelativnijat-syd-samo-dyjdyt-e-vinoven-za-tragedijata-v-asparuhovo-news_692139.html", "text": "  Апелативният съд уважи протеста на Окръжната прокуратура във Варна срещу определение на Варненския окръжен съд и прекрати наказателното дело за наводнението в кв. \"Аспарухово\", взело 13 жертви.     С определение от 24 август 2018 г. Апелативният съд във Варна е уважил протеста на Окръжната прокуратура. Той бе подаден срещу определение на Варненския окръжен съд , който отмени постановлението за прекратяване на наказателното дело за екстремното наводнение в кв. „Аспарухово“, при което на 19 юни 2014 г. загинаха 13 души, съобщиха от съда.   Досъдебното производство, образувано веднага след наводнението във варненския квартал, е водено за причиняване смъртта на 13 души поради немарливо изпълнение на занятие или на друга правно регламентирана дейност, представляваща източник на повишена опасност – престъпление по член 123, ал. 1 от НК. Делото е наблюдавано от екип от трима прокурори и разследвано от екип от трима следователи от Окръжният следствен отдел.\r\nПри проверката на определението на Варненския окръжен съд въззивната съдебна инстанция е приела аргументите на Окръжната прокуратура, че то е необосновано.  За екстремалността на валежите в на 19 юни 2014 год. говорят всички справки на Националния институт по метеорология и хидрология. Само за половин час – от 18,30 часа до 19 часа, интензивността на падналите валежи на един квадратен метър е била 138,8 литра. За периода от 15 до 20 юни 2014 год. количеството на валежите са били 175,6 литра, което представлява 382 процента от нормата за месец юни. Подобно наводнение във Варна е имало и през 1951 год., когато в три валежни дни през август са измерени 292 литра на квадратен метър. Центърът на изваляването тогава обаче е бил в друга част на Варна.   И Апелативният съд е приел, че . Факторите свлачища, битови и строителни отпадъци, изградени постройки по протежението на дерето и в него не са основната причина за драстичния размер на нанесените щети на инфраструктурата и домовете, както и за смъртта на 13 загинали.\r\nСъс своето определение Апелативният съд е отменил определението на Варненския окръжен съд, с което е било отменено постановлението за прекратяване на наказателното производство за наводнението във варненския квартал „Аспарухово“.    Съдебният акт на Апелативния съд не подлежи на обжалване.   ", "date": "2018.08.28", "title": "Апелативният съд: Само дъждът е виновен за трагедията в Аспарухово "}
{"url": "https://www.actualno.com/burgas/v-burgas-ima-speshnata-nujda-ot-kryvodariteli-predimno-s-nuleva-grupa-news_692149.html", "text": "  Спешната нужда от кръводарители предимно с нулева група за Отделението по трансфузионна хематология на УМБАЛ Бургас. Отделението търси дарители, които да се отзоват бързо, по възможност в рамките на деня. Причината е в изчерпване на количествата, които са прелети на пациенти в тежко състояние, с голяма кръвозагуба и с нужда от масирано кръвопреливане.         Кръвният център в Бургас обслужва населението на цялата област, пациентите на всички болници в региона, както и туристи, пострадали при инциденти.", "date": "2018.08.28", "title": "В Бургас има спешната нужда от кръводарители предимно с нулева група "}
{"url": "https://www.actualno.com/viewpoint/razlikata-mejdu-tragediite-po-sveta-i-tragediite-v-bylgarija-news_691969.html", "text": "  17 загинали, сред тях едно дете. Десетки настанени в болница в критично състояние, четирима от тях остават на ръба на живота. Такава е трагичната равносметка след като жители на село Световрачане тръгват на еднодневна екскурзия, приключила с катастрофа на превозващия ги автобус край Своге.     В събота вечерта вали дъжд. Преди да пропадне в дерето на река Искър, превозното средство удря три коли, след което се преобръща през мантинелата и пропада в дефилето. “Това e единственото място край пътя, където няма дървета”, казва на извънреден брифинг за журналисти на мястото на инцидента вътрешният министър Валентин Радев.\r\nОще преди да са направени каквито и да било експертизи, в нощта на трагедията, отново властта обясни, че няма как причината да е в пътя, тъй като платното е било изрядно, а шосето е издадено от ремонт преди по-малко от две години. Няколко пъти всякакви отговорни фактори натъртват на силния дъжд, който е валял в същия момент. Повече информация обаче няма и не може да бъде дадена непосредствено след инцидента.\r\nПо-малко от 24 часа по-късно обаче според информация, спомената между другото в обедната емисия на Нова телевизия, най-вероятната причина за катастрофата е аквапланинг. С други думи, да, дъждът е наводнил пътя. Ако тази версия се окаже вярна, то настилката не е така изрядна, както първоначално се твърдеше. А за това отговорност носи... държавата. Същият апарат, който в последните почти 10 години използва строителството на пътища за свой основен аргумент, че “гради България”.   Междувременно зам-министър на транспорта не отговаря на въпроси дали автобусът е имал колани за пътниците. От неясните обяснения обаче става ясно, че едва ли тази предпазна марка е била спазена, тъй като возилото е на над 17 години.   Любопитно обстоятелство е, че след катастрофата на магистрала “Тракия” преди месеци, в която отново имаше загинали, на дневен ред изскочи именно казусът със задължителните колани в междуградски автобуси. От дебатите около текстовете в Закона за движение по пътищата стана ясно, че возилата, произведени преди 2012 година, нямат подобни обезопасяващи средства, а за да им се сложат, трябва да бъдат задължени законово. Случи ли се това пък, законодателите се опасяваха, че добавянето няма да стане по правила, защото за да се промени “конструкцията” на автобуса, това трябва да бъде сторено от производителя. “Фирмите, които имат толкова стари машини, няма да имат средствата да ги реновират при производителя, а ще купят колани за пет лева от битака и ще бъдат декторативни”, обясняваха тогава депутати от опозицията. Ето защо във всички изменения на Закона за движение по пътищата, както и в новите текстове, които са за обществено обсъждане, остана мярката, че коланите са задължителни, ... когато ги има.     Трагедии се случват по цял свят. Но само в България основната причина за тях е мизерия и немарливост.\r\nПодобна оценка може да звучи пресилено - само ден след инцидента. Но е по-добре да се направи именно сега, защото както медиите, така и обществото у нас нямат навика да помнят и след първоначалната “сензационност” услужливо забравят собствените си репортажи и размисли. Ето защо е редно да се каже, че ако информацията на Нова телевизия се окаже достоверна и катастрофата е причинена от аквапланинг - т.е. локва, в която автобусът е поднесъл, отговорността на държавата е ясна. Ако пътниците наистина не са имали колани, което е почти сигурно, – превозвачът носи също огромна отговорност. А защо такива превозвачи съществуват, е въпрос отново към държавната администрация.   Не на последно място и още нещо: да, подобни трагедии се случват в цял свят. Но в действията на властта в такива случаи някак проличава ангажираността на управниците към техните граждани.\r\nМинути след инцидента представител на правителството обясни на медиите, че само там, където се е случила катастрофата, нямало дървета – т.е. малшанс, което само по себе си е цинизъм. Същият цинизъм се видя и в действията на държавния глава Румен Радев, който пък без да има каквито и да е правомощия, “навести” пострадалите в Пирогов, за се покаже пред камерите и да заяви, че разговорял само с една жена, която била контактна.   Да, никой не е застрахован от трагедии. Умните държави се стараят обаче да не стават съучастници в тях – новите им пътища не образуват водни пързалки; те разчитат на предпазни колани, а не на дървета, които да пазят пътниците в автобусите. Управниците им пък не ползват подобни ужасни инциденти, за да се покажат по телевизията...\r\nАвтор: ", "date": "2018.08.28", "title": "Разликата между трагедиите по света и трагедиите в България"}
{"url": "https://www.actualno.com/politics/raboteshtite-v-nimh-izlizat-na-protest-na-29-avgust-news_692146.html", "text": "  Работещите в Националния институт по метеоролигия и хидрология (НИМХ) излизат на протест на 29 август. Това съобщиха от пресцентъра на НИМХ.     \"Решението ни е категорично – не желаем повече да сме част от (Българската академия на науките (БАН). Повече от две седмици „преговори“, единствено върху предложението на БАН, ни убедиха окончателно\", посочиха още от НИМХ и допълниха, че настояват Правителството на Република България да вземе своето категорично решение за бъдещето на Националния институт по метеорология и хидрология.    заявиха от НИМХ.\r\nНачалото на протеста е предвидено за 09.00 часа пред сградата на БАН на бул. „Цар Освободител“, а в 09.30 часа пред сградата на Министерски съвет протестиращите ще поставят отново исканията си за извеждане на НИМХ от БАН.  ", "date": "2018.08.28", "title": "Работещите в НИМХ излизат на протест на 29 август"}
{"url": "https://www.actualno.com/society/teche-operacija-na-naj-tejko-postradalata-jena-pri-katastrofata-do-svoge-news_692137.html", "text": "  Трима (1 мъж и 2 жени) от пострадалите в катастрофата до Своге все още са в КАИЛ(реанимация) на УМБАЛ \"Св. Анна\".     Все още с опасност за живота е най-пострадалата 52 г. жена. Другите трима са стабилизирани и лечението им продължава в Клиника по хирургия и Клиника по ортопедия и травматология на болницата.   В момента тече операция на най-тежко пострадалата жена. Подробности се очакват след 14:00 часа.", "date": "2018.08.28", "title": "Тече операция на най-тежко пострадалата жена при катастрофата до Своге"}
{"url": "https://www.actualno.com/society/jiteli-na-svoge-izlizat-na-protest-news_692082.html", "text": "        Недоволството е породено от лошото състояние на пътя, въпреки че той е изцяло ремонтиран и пуснат в експлоатация през 2016 г. Жителите на Своге настояват да бъде оправен пътя през Искърското дефиле, тъй като през него постоянно преминават камиони заради ремонта на магистрала \"Хемус\". При ремонта пътят не е бил проектиран за такова натоварване, подчертават гражданите.   Четирима от пострадалите в катастрофата все още са в критично състояние.", "date": "2018.08.28", "title": "Жители на Своге излизат на протест"}
{"url": "https://www.actualno.com/society/vremeto-ne-e-podhodjashto-za-turizym-v-planinite-news_692086.html", "text": "  Лоши са условията за туризъм в планините. Това съобщиха за Агенция “Фокус” от Планинска спасителна служба (ПСС) при БЧК. Почти всички високи части на планините са в мъгла, при Черни връх духа силен вятър на останалите места е умерен. На много места през нощта е паднал дъжд и теренът е мокър. Прогнозите не показват бързо подобряване на времето и условията. Температурите са сравнително ниски, по най-високите части на планините под 10 градуса, а на нивото на хижите между 12-15 градуса. На места превалява слаб дъжд. В обичайния за лятото режим работят лифтовите съоръжения на Пампорово, Боровец и Банско.     Няма регистрирани инциденти с туристи за последното денонощие.   Информация за обстановката в планините може да намерите на Телефоните на ПСС са: 02/ 9632000 и 088 1470  ", "date": "2018.08.28", "title": "Времето не е подходящо за туризъм в планините"}
{"url": "https://www.actualno.com/curious/turistka-v-slynchev-brjag-izpi-6-malki-butilki-alkohol-i-izbjaga-news_692085.html", "text": "  Куриозна кражба в магазин в летния ни курорт \"Слънчев бряг\".     Охранителна камера на магазин \"хвана\" туристка, която е измислила доста оригинален начин за кражба. Тя влиза сутринта в търговския обект и изпива на екс три малки бутилки между рафтовете, при това с различен алкохол.   И ако си мислите, че спира до тук, грешите. След час жената се връща и повтаря процедурата, като този път видимо й прилошава и решава да повърне в една от плажните чанти, които се продават в магазина.\r\nПосле излиза и плаща една минерална вода.  \"Беше голяма изненада за персонала на магазина, но поне ясно се вижда кой го е извършил\", коментира пред bTV управителят на магазина. От магазина не са се обърнали към полицията, защото нарушението е установено по-късно.   Коментарите оставяме на вас.", "date": "2018.08.28", "title": "Туристка в \"Слънчев бряг\" изпи 6 малки бутилки алкохол и избяга"}
{"url": "https://www.actualno.com/healthy/mz-pusna-porychkata-za-zdravna-informacionna-sistema-no-krajnijat-srok-e-nevyzmojen-news_692093.html", "text": "  Здравното министерство вчера пусна обществената поръчка за изграждане на Национална здравна система. Тя е на стойност 4 125 000 лв. без ДДС.     Първият и вторият етап на системата включват пет обособени позиции: изработка и доработка на регистри за изпълнение на здравната система; разработване на подсистема за електронни административни услуги; изграждане на здравно-информационен портал; изграждане на единно национално електронно медицинско досие; изграждане на подсистема за електрона рецепта и електронно направление.\r\nОфертите ще се отварят на 2 октомври тази година.   Това прави невъзможно спазването на крайният срок, поет от правителството пред Европейската комисия за изграждане на Националната здравна информационна система (НСИЗ) през месец декември 2018 г. Така е записано в актуализираната през този месец Национална програма за реформи „Европа 2020“.  В най-добрия случай, ако няма обжалване на процедурата, тя може да завърши до декември месец с избор на изпълнител. Оттам-насетне следват сроковете за изпълнение. За първите три обособени позиции той е 6 месеца, а за последните две – 9 месеца. Всички са с 24-месечна гаранционна поддръжка.\r\nИзграждането на НЗИС е част от големия проект „Приоритетни проекти в изпълнение на пътната карта за изпълнение на стратегията за развитие на електронното управление в РБ за периода 2016-2020 г.“ Безвъзмездната финансова помощ по него е на стойност 12 млн. лв., които са обезпечени от Оперативна програма „Добро управление“.\r\nВ актуализираната Национална програма за реформи е записано, че НЗИС ще допринесе за осъществяване на реален достъп на пациента до информация за собственото му здраве. А също така до съкращаване на времето за обслужване на пациенти и граждани, за повишаване на качеството на административните услуги в здравеопазването и съкращаване на финансовите разходи. Очаква сезначителна промяна в качеството на здравеопазване чрез използване на нови здравни технологии в областта на електронното здравеопазване.       Здравното осигуряване в България продължава да е предизвикателство, се сочи в Националния доклад за България за 2018 г.\r\nПрез 2015 г. 4.7% от българите са изправени пред проблеми с достъпа до здравеопазване, което е над средното за ЕС от 3.2%.\r\n12% от населението няма осигуровка, а преките плащания от страна на пациентите остават високи. Някои групи като дългосрочно безработните са изложени на висок риск от недостатъчен достъп до здравеопазване. По-малко от половината от ромите са обхванати от общественото здравно осигуряване.\r\nНиските публични разходи оказват отрицателно въздействие върху качеството и достъпността на здравните грижи, като същите покриват едва 51% от разходите за здравеопазване. Останалата част се покрива от пациентите.   Системата на здравеопазването остава ориентирана към болничната помощ. Броят на изписванията от болнични заведения, който е един от най-високите в ЕС, както и големият брой болнични легла в интензивните отделения, показват честото използване на болничните грижи. Около 34% от разходите за здравеопазване се изразходват за поддръжка на болниците, което е с 5 % над средното за ЕС ниво. В същото време разходите за извънболнична помощ в размер на 18% от общите се оценяват като много ниски.   Част от болничните легла следва да се преобразуват в легла за дългосрочни грижи. Броят на лекарите е по-висок от средния за ЕС, но общопрактикуващите лекари съставляват 15.6% от всички лекари (спрямо средно 30.2% в ЕС), което показва относително слабото значение, отделено на първичната здравна помощ.\r\nНалице са и високи различия на регионално равнище. През последните години по-малко лекари са напуснали страната, а броят на студентите по медицина е нараснал. От друга страна, съотношението на медицинските сестри към лекарите е много ниско. Професията медицинска сестра е непривлекателна, отчасти поради ниското заплащане.\r\nПроблемите в здравната система се отразяват и върху здравето на населението. В последните години се наблюдава увеличение на продължителността на живота, но въпреки това тя все още е с 6 години по-ниска от средната за ЕС. ", "date": "2018.08.28", "title": "МЗ пусна поръчката за здравна информационна система, но крайният срок е невъзможен"}
{"url": "https://www.actualno.com/health/kak-da-zapazish-zybite-si-zdravi-i-beli-news_692104.html", "text": "  Летния сезон е любим за много хора, времето за забавления, релакс и почивка. Докато се наслаждавате на топлите летни дни обаче можете да се грижите и за здравето на зъбите си. Полезният за тялото витамин Д е достъпен в изобилие през лятото. Той прави костите и зъбите ни здрави. Ето няколко съвета, които ще ви помогнат да имате здрави и бели зъби през лятото.     Сладоледа е едно от най-любимите удоволствия на всеки ден човек през горещите летни дни. Обаче хората с чувствителните зъби не могат да се отдадат напълно на това удоволствие. Вече има решение на проблемите ви, потърсете си висок клас паста за зъби за чувствителни зъби. Това ще подобри здравето на зъбите ви и ще ги направи по-малко чувствителни. Ще намали неприятните болезнени усещания по време на прием на студени храни или напитки и ще ви даде възможност да се наслаждавате на любимия сладолед.   Приема на захар и сладки газирани напитки определено вреди на зъбите ви, а  приема им в големи количества не е полезен за цялото ви тяло. Напитката, с която можете да ги замените и то в големи количества е вода. Опитайте се да замените голяма част от газираните напитки с вода, особено през летния сезон. Тя няма да навреди на зъбите ви и ще се чувствате много по-добре.\r\nВ никакъв случай не отваряйте пакети, бутилки и не задържайте предмети със зъбите си. Ако до сега сте го правили на всяка цена се отучете от този навик, защото това сериозно вреди на зъбите ви и може да ви донесе сериозни проблеми. Грижете се за зъбите си много, за да сте удовлетворени от резултатите.  Доста често пренебрегваме устните си, но особено през горещите летни дни и през мразовитите зимни, те страдат изключително много. Започват да се напукват, да се белят и дори понякога се появяват неприятни кървящи ранички, заради по-силно напукване на зоната. Грижете се и за тях!   ", "date": "2018.08.28", "title": "Как да запазиш зъбите си здрави и бели "}
{"url": "https://www.actualno.com/sciencelogy/apple-puska-na-pazara-tri-novi-iphone-a-prez-septemvri-news_692116.html", "text": "  Apple пуска на пазара три нови модела iPhone през септември, включително и такъв с 6.5-инчов дисплей, който ще е невиждан в историята на компанията. Това съобщава Bloomberg, като се позовава на източник, близък до компанията.     Дизайнът на новите смартфони ще до доближава до флагмана iPhone X, който бе пуснат на пазара миналия ноември. Точно затова някои побързаха да определят устройствата като негови S версии с малки подобрения. Въпреки че, iPhone X не оправда изцяло очакванията на \"Уолстрийт\", той все още бележи огромни продажби.   Трите телефона ще включват системата за управление чрез жестове от iPhone X и ще предложат системата за лицево разпознаване Face ID. За двата по-големи телефона е планирана и двусимова версия за определени региони.\r\nЗасега обаче не е ясно какви имена ще носят телефоните, защото Apple иска да избегне объркването на потребителите - все пак всички модели имат Face ID, а бюджетният модел всъщност е с по-голям дисплей от един от двата премиум варианта. Компанията обмисля името iPhone Xs за двата по-скъпи телефона, за да е ясно, че те надграждат миналогодишния iPhone X.  Не е изключено най-голямото устройство да се казва iPhone Xs Plus, но още не е взето финално решение.   ", "date": "2018.08.28", "title": "Apple пуска на пазара три нови iPhone-а през септември"}
{"url": "https://www.actualno.com/politics/sakskoburggotski-grozno-e-da-prinujdavat-kym-vtoro-izgnanie-news_692150.html", "text": "  Грозно е да ме принуждават към второ изгнание, каза в Рилския манастир днес бившият премиер Симеон Сакскобургготски, предаде БГНЕС.     \"По времето на изгнанието се стремяхме да повдигаме духа на българщината в чужбина, минаха 75 години, и ето сега в края на живота ми така да ме изтезават и мъчат с някакви изцяло измислени предпоставки и претенции, е тежко. Мислех си колко би било грозно да ме принудят и то при една демократична България към второ изгнание\", каза на входа на Светата рилска обител Симеон Сакскобургготски.   Бившият премиер и съпругата му Маргарита присъстваха на панихидата, отслужена в Рилския манастир по повод 75-годишнината от кончината на цар Борис III. Панихидата бе отслужена днес от 11 часа в храма на Рилската света обител от Негово Преосвещенство Адрианополският епископ Евлогий и свещеници от манастирското братство.", "date": "2018.08.28", "title": "Сакскобургготски: Грозно е да принуждават към второ изгнание"}
{"url": "https://www.actualno.com/curious/koi-zodii-zavijdat-naj-mnogo-news_692096.html", "text": "  Всяка зодия завижда малко или много и това негативно чувство кара хората да вършат неща, които нито не са приятни за околните, нито говорят добре за тях. Според повечето астролози има няколко зодии, които завиждат доста повече от останалите. Ето ги и тях:      – те обичат лукса, обичат да се глезят, да притежават скъпи вещи и като цяло обичат материалното. За тях то е едно от най-важните неща. Когато някой друг притежава повече от тях и може да си позволи по-горе изброениете неща в по-големи количества, те започват да завиждат. Всъщност те са много мързеливи, но когато има някой, на когото завиждат, те се амбицират. Единственото нещо, което амбицира Телците е материалното и по този начин те се мотивират да работят здраво, за да достигнат желаното ниво.    – те са перфекционисти и се стараят много, за да постигнат резултати. Чувството за завист се проявява, когато някой, който се труди по-малко от нея се справя по-добре. Те са много критични към останалите и това често е породено от завист. Девите винаги си мислят, че живота на околните е по-хубав и че само те не са добре, което всъщност доста често не е така. – те не искат да завиждат и това чувство не им харесва, но когато някой , който се е трудил по-малко от тях постигне мечтания за Козирога успех, те започват да завиждат. Също като Телците, по този начин те се мотивират да постигнат целите си и започват да работят още по-здраво, за да достигнат мечтания връх.   – те не завиждат за скъпи вещи, екскурзии, мечтана работа и материални неща. Скорпионите завиждат за талантите на хората, за телата им, половинките им и любовта, която изпитват към тях. Доста често завистта им прераства в ревност, което им донася единствено и само нерви и негативни емоции. Те не се амбицират да постигнат нещо, а по-скоро да разрушат чуждото, особено когато става въпрос за ревност.    – те завиждат на околните, приятелите си например, че са постигнали нещо, което всъщност Близнаците не искат. Те не следват собствените си мечти, а губят време да се сравняват с близките си и да постигат техните мечти, за да няма някой, който е постигнал нещо повече от тях, независимо в каква сфера. Те се сравняват прекалено много с околните и не обръщат внимание на нещата, които вълнуват тях самите. - те са много нерешителна зодия и обикновено не знаят по кой път да поемат и как да постигнат целите си. Завиждат на хора, които имат ясна представа какви цели имат и как да ги постигнат. Везните искат внимание и признателност, но често не могат достатъчно умело да се утвърдят в обществото и оставят незабелязани. Това кара Везните да завиждат на околните.    ", "date": "2018.08.28", "title": "Кои зодии завиждат най-много "}
{"url": "https://www.actualno.com/help/martina-petrova-kyrmache-s-ostra-limfoblastna-levkemija-se-nujdae-ot-speshnata-ni-pomosht-news_692103.html", "text": "  Мартина Петрова е бебе с диагноза остра лимфобластна левкимия открито през месец ноември 2017 г.. От тогава до днес семейството полага необходимите грижи за лечението на Мартина. Крехката възраст на Мартина я прави още по рискова към заболяването. Спешно са необходими средства за продължаване на лечението й в чужбина.     През последните седмици Марти премина през много трудности но именно в момента състоянието и е най-тежко. Има множество проблеми, като упорита и тежка бактериална инфекция поради която CPR показателя беше достигнал 300(При норма 8)сега е свален на 212. Има множество петна по кожата ,които са във следствие на същата инфекция.Показателите и са нестабилни и има тромбоцитопения ,притеснява ни и понижената сатурация- 84 за това Марти е на инхалации и кислород,    \"Ежедневно и се правят рентген на бял дроб и куп други изследвания, също така има кашлица и болки . От почти седмица е в интензивното отделение вързана с кабели,системи и апарати без да мога да я гушна,да я помириша и усетя топлината и, без да може да чуе как бие сърцето ми само за да я обича. Толкова е малка и крехка, а толкова много преживя... със зъби и нокти се бори за да оздравее а сега се бори за живота си и знам,че няма да се откаже, няма са се откажа и аз! Моля Ви не се отказвайте и вие! Сега имаме нужда от вас,както никога до сега!\", пише нейната майка.\r\nПрестоя в интензивното и лечението, което се провежда е изключително скъпо и днес трябваше да направим превод от 50 000$ с което средствата по сметката на Марти почти свършиха, а за самото лечение с Т-клетките са необходими около но преди това има подготовка с химиотерапия. Нямаме никаква представа колко още ще остане в интензивното отделение, не знаем кога състоянието и ще се подобри НО знаем,че ще успее,с ваша помощ ще успее. Тя трябва да живее и трябва да разбере колко много я обичам аз и колко много я обичате Вие!            Дарителска сметка:   IBAN: BG68FINV91501317133190\r\nTитуляр: Мартина Ангелова Петрова\r\nBIC: FINVBGSF", "date": "2018.08.28", "title": "Мартина Петрова, кърмаче с остра лимфобластна левкемия, се нуждае от спешната ни помощ!"}
{"url": "https://www.actualno.com/society/kolektivna-jalba-sreshtu-novata-telk-naredba-zashtoto-oficialno-eliminira-bolesti-news_692070.html", "text": "  Колективна жалба, на около 20-22 души, срещу новата наредба за ТЕЛК ще бъде внесена в здравното министерство утре, 29 август. Това заяви Павлина Григорова, един от инициаторите на иска.     Конкретният проблем в случая е, че с наредбата се вкарва в употреба т.нар. принцип на водещата диагноза. .   Кой решава кое заболяване е водещо и кое е съпътстващо, след като всичките ми заболявания определят състоянието ми, попита Григорова пред Нова телевизия. И уточни, че протестира срещу цялата медицинска експертиза. . Така Ани Бонева от Центъра за защита на правата в здравеопазването коментира случващото се и припомни чия инициатива беше това – на лидера на НФСБ и вицепремиер по демографската политика .  Проблемът е много сериозен, защото не беше дискутиран с пациенти и лекари, подчерта Бонева. Тя уточни, че част от лекарствата за придружаващи заболявания се покриват от НЗОК и е питала дали сега това ще се промени ли, но не е получила отговор. Без решение на ТЕЛК не можеш да отидеш никъде да подадеш други документи, напомни тя.   Бонева посочи и, че първо трябва да има нанесени вреди, за да се стигне до съд. Тя заяви, че многократно е сезирала премиера Бойко Борисов и за старата наредба, която е отменена от Върховния административен съд (ВАС), но реакция няма.", "date": "2018.08.28", "title": "Колективна жалба срещу новата ТЕЛК наредба - защото официално елиминира болести"}
{"url": "https://www.actualno.com/burgas/ot-morska-administracija-burgas-ne-mogat-da-potvyrdjat-informacijata-za-novo-iztichane-na-mazut-news_692127.html", "text": "  \"Не мога да потвърдя информацията, че има ново изтичане на мазут.\" Това каза за Радио „Фокус“ – Бургас кап. Живко Петров, директор на „Морска администрация“ - Бургас. Той посочи, че в момента се намира на водолазния кораб и не вижда ново изтичане.     \"Колегите водолази са заели позиции и е въпрос на време да започне операцията по източване на мазута\", каза още Петров. Според него времето вече е благоприятно, но не може да даде конкретна информация относно това колко време ще продължи операцията.   \"В момента няма реални водолазни спускания, но хората са позиционирани и текат подготвителни действия, водолазният кораб е на място и в готовност\", допълни Петров.", "date": "2018.08.28", "title": "От \"Морска администрация\" – Бургас не могат да потвърдят информацията за ново изтичане на мазут"}
{"url": "https://www.actualno.com/balkani/makedonija-izprashta-vojnici-v-afganistan-i-livan-news_692100.html", "text": "  Македонската парламентарна комисия по отбрана и сигурност в понеделник е приела прокторешение за изпращане на членове на Армията на Република Македония (АРМ) в Афганистан и Ливан, пише електронното издание на вестник „Денешен“, цитирано от БГНЕС.     Съгласно предложението, за участие в мироопазващата операция „Решителна подкрепа“ в Афганистан трябва да бъдат изпратени трима щабни офицери от АРМ в Главното командване на мисията в Кабул за период от шест месеца – от декември 2018 година до юни 2019 година – освен това в същия период 13 щабни офицери ще бъдат в Командването за обучение, консултиране и съдействие в Кабул и 25 военнослужещи от АРМ в частта за защита на силите на Главното оперативно командване в Кабул.   В решението се посочва, че финансовите разходи за заплатите и надбавките на военнослужещите ще бъдат осигурени от Министерството на отбраната, а останалите разходи ще бъдат поети от страните-партньори.\r\nЗа участие в мироопазващата операция „УНИФЛ“ в Командването на съвместните специализирани сили на Въоръжените сили на Италия – сектор Запад в Ливан ще бъдат изпратени двама щабни офицери на АРМ в периода от октомври 2018 до април 2019 година.  Решенията за заминаването на македонските войници в Афганистан и Ливан трябва да бъдат приети от парламента на заседание, насрочено за 29 август.   ", "date": "2018.08.28", "title": "Македония изпраща войници в Афганистан и Ливан"}
{"url": "https://www.actualno.com/politics/olimpi-kytev-ne-moje-carja-da-byde-edinstvenijat-chovek-v-bylgarija-kojto-da-njama-sobstvenost-news_692069.html", "text": "  \"Не може Царя да бъде единственият човек в България, който да няма собственост. Ако се стигне до там държавата да вземе двореца „Врана” и да напъди Царя от неговия дом, скоро там ще бъде резиденция на някои от тези хора, които икономисват от асфалта, или на някой от олигарсите, а мотивът ще бъде, че държавата няма пари да го стопанисва.\" Това каза бившият депутат от НДСВ и бивш областен управител Олимпи Кътев в интервю за bTV.     По думите му във \"Врана\" всичко беше използвано като чуждо. Беше даден на Съюза на българските писатели, там творяха социалистическата литература. Да сте чули обикновен български гражданин да е ходил и да е ползвал? Сега всеки, който пожелае срещу левче-две, може да го посети и да го види.\"   \"Не обсъждам решенията на съда – правилни или неправилни, те са взети, допълни той.\r\n\"Съществува и една независима съдебна инстанция извън България, която решава финално. През септември изтича 5-месечният срок, който съдът в Страсбург даде на българската държава и на наследниците на царското семейство да се споразумеят за тези имоти и да приключи тази сага. Царя подаде ръка преди няколко месеца и каза, че е готов да обсъдят и да се постигне споразумение\", допълни още Кътев.  По думите на бившия областен управител, Той даде пример с делата на гръцкия крал Константин и с румънския крал Михай, чиито имоти са били върнати.   През 1947 г. отечественофронтовското правителство на Кимон Георгиев одържавява всички частни имоти и вещи на царското семейство. попита Кътев.    ", "date": "2018.08.28", "title": "Олимпи Кътев: Не може Царя да бъде единственият човек в България, който да няма собственост"}
{"url": "https://www.actualno.com/society/prez-uli-sme-pytuvali-naj-mnogo-do-turcija-news_692124.html", "text": "  През юли 2018 г. най-голям брой пътувания на български граждани са осъществени към: Турция - 167.3 хил., Гърция - 150.4 хил., Германия - 66.1 хил., Румъния - 62.8 хил., Сърбия - 38.1 хил., Македония - 33.3 хил., Италия - 28.8 хил., Австрия - 22.6 хил., Обединеното кралство - 19.6 хил., Испания - 18.5 хиляди.     Пътуванията на български граждани в чужбина през юли 2018 г. са 727.5 хил., или с 9.3% над регистрираните през юли 2017 година. Увеличение на пътуванията на български граждани в сравнение със същия месец на предходната година е отчетено към: Гърция - с 14.4%, Турция - с 14.2%, Македония - с 8.9%, Австрия - с 8.7%, Сърбия - с 5.9%, Румъния - с 4.4%, Италия - с 1.5%.   Същевременно намаляват пътуванията на български граждани към: Украйна - с 16.0%, Португалия - с 5.5%, Германия - с 2.5%, Малта - с 1.8%, и други, съобщиха от НСИ.\r\nВ сравнение с юли 2017 г. e регистрирано увеличение при всички наблюдавани цели: със служебна цел - с 23.9%, с цел почивка и екскурзия - с 6.9%, и с други цели - с 5.5%. Най-голям относителен дял от общия брой пътувания на български граждани в чужбина през юли 2018 г. формират пътуванията с други цели (гостуване, обучение, посещение на културни и спортни мероприятия) - 40.5%, следвани от пътуванията с цел почивка и екскурзия - 39.9%, и пътуванията със служебна цел - 19.6%.  През юли 2018 г. посещенията на чужденци в България са 2 152.8 хил., или с 6.5% повече в сравнение с юли 2017 година. Регистрирано е увеличение при всички наблюдавани цели: със служебна цел - с 16.7%, с други цели (вкл. гостувания и транзитни преминавания) - с 10.3%, с цел почивка и екскурзия - с 3.1%. Транзитните преминавания през страната са 24.7% (532.3 хил.) от всички посещения на чужденци в България.   От общия брой чужденци, посетили България през юли 2018 г., делът на гражданите от Европейския съюз е 61.3%, или с 4.9% повече в сравнение със същия месец на предходната година. Увеличават се посещенията на граждани от Обединеното кралство - с 30.4%, Чешката република - с 26.6%, Белгия - с 25.4%, Румъния - с 9.6%, Австрия - със 7.6%, Полша - с 4.5%, Германия - с 2.5%, и други. Същевременно намаляват посещенията на граждани от Унгария - с 25.4%, Дания - с 15.6%, Нидерландия - със 7.2%, Франция - с 4.9%, и други.\r\nУвеличават се и посещенията на граждани от групата „Други европейски страни“ - с 9.0%, като най-голям е ръстът на посещенията на граждани от Украйна - с 25.9%.    През юли 2018 г. преобладава делът на посещенията с цел почивка и екскурзия - 57.2%, следвани от посещенията с други цели - 35.4%, и със служебна цел - 7.4%.   Най-много посещения в България през юли 2018 г. са реализирали гражданите от: Румъния - 296.2 хил., Германия - 234.4 хил., Турция - 211.0 хил., Гърция - 139.2 хил., Руската федерация - 137.1 хил., Полша - 120.0 хил., Украйна - 104.8 хил., Обединеното кралство - 72.4 хил., Сърбия - 72.0 хил., Чешката република - 70.3 хиляди.", "date": "2018.08.28", "title": "През юли сме пътували най-много до Турция"}
{"url": "https://www.actualno.com/society/predlojenie-oblastnite-upraviteli-da-poemat-poddryjkata-na-pytnata-mreja-news_692099.html", "text": "   Това каза на пресконференция областният управител на Софийска област .     „Искам законодателни промени в тази посока, като най-важната трябва да залегне в Закона за пътищата. В тях ще предложим областните управители да отговарят изцяло за републиканските пътища. Те да правят ремонтите и да носят отговорност ако нещо се случи“, заяви Тодоров.   Според него е недопустимо при условие, че на територията на Софийска област се намират 10% от републиканската пътна мрежа, АПИ да заделя 1% от бюджета си. С промените ще поискаме и да имаме реални лостове, защото в момента нямаме никакви права, уточни още областният управител.\r\n„При катастрофа трябва да се обадя на кмета на населеното място, за да го помоля да повика кран. А това може да се прави от областните управители и те да поемат абсолютно цялата отговорност. В Чехия, Холандия, Полша и Словакия губернаторите се занимават с ремонтите и поддръжката на пътищата, така че ние няма да сме новатори, а ще вземем една работеща идея“, подчерта Тодоров.  Той каза още, че , в което е дал пълен списък на пътищата, които са в критично състояние и създават предпоставка за инциденти, . Отбеляза, че също така по закон трябва да получава на всеки три месеца отчет за свършената работа от областното пътно управление, а до момента от общо четири е получил само един отчет.   Областният управител поиска също така те да управляват и бюджета на областното пътно управление. Той заяви, че все още не е разговарял с колегите си дали ще са съгласни да поемат отговорността върху състоянието на пътищата и заяви, че ще се бори областните управители да имат някакви права, защото в момента играели ролята на пощенски кутии.", "date": "2018.08.28", "title": "Предложение: Областните управители да поемат поддръжката на пътната мрежа"}
{"url": "https://www.actualno.com/showbusiness/ed-shijryn-namekna-che-se-e-ojenil-tajno-news_692091.html", "text": "   В интервю за Access обаче      Двамата обявиха годежа си преди седем месеца, но оттогава не са разкривали детайли за плановете си. Затова и по време на интервюто репортерът пита Шийрън дали са избрали дата и място за сватбата. \"Браво, това е вълнуващо! Поздравления! Как успя да прикриеш това?\", пита репортерът. А Шийрън отговаря:    \"Това е чудесно\", допълва интервюиращия, И макар това да не е официално потвърждение за тайната сватба, със сигурност е доста сериозен намек.  Ед и Чери са били съученици в училище. Официално станаха двойка през 2015 г. ", "date": "2018.08.28", "title": "Ед Шийрън намекна, че се е оженил тайно"}
{"url": "https://www.actualno.com/sofia/samosval-nadvisna-nad-lyvov-most-snimka-news_692126.html", "text": "  Самосвал надвисна над Лъвов мост. Инцидентът стана около 10.20 ч. днес, предаде репортер на БГНЕС.     Камионът, който е на „Топлофикация”-София, беше спрял върху тротоара с едната си част и се беше наклонил над тунела, който е под кръговото кръстовище.\r\nНяма пострадали при инцидента. Две пожарни са на мястото. Движението не е затруднено. Камионът вече е преместен.  Снимка: БГНЕС", "date": "2018.08.28", "title": "Самосвал надвисна над Лъвов мост (СНИМКА)"}
{"url": "https://www.actualno.com/balkani/cipras-gotovi-sme-da-namalim-danycite-news_692048.html", "text": "   Ципрас  разкри подробности по време на речта си пред Централния комитет /ЦК/ на  \"Сириза\", с която говореше на тема - \"Гърция в новата епоха\", предаде  БГНЕС.     \"Ние сме готови да пристъпим към смели промени в областта  на данъчното облагане на предприятия и физически лица\", каза Кипрас. Той  не уточни точно какви мерки в данъчната сфера правителството е готово  да предприеме. Според Reuters става дума за намаляване на данъчната  тежест.   Ципрас заяви също така необходимостта от обновяване състава на ръководството на партия \"Сириза\"  и правителството в светлината на наближаващите парламентарни избори,  които ще се проведат в Гърция през есента на 2019 г. \"За да спечелим  тези битки, ние се нуждаем от сплотеност, единство и обновление“, каза  Ципрас. „Нашата страна, правителството и партията се нуждаят от нова  кръв и по-голямо желание да се работи\", каза министър-председателят.\r\nНа снощното заседание на Централния комитет партията избра и нов генерален секретар на \"Сириза\" - това е сегашният вътрешен министър Панос Скурлетис.  През 2015 г. \"Сириза\" печели изборите с обещания да се сложи край  на политиката на строги икономии, които властите са били принудени да  извършват, като необходимо условие за международна финансова помощ.  Правителството на Ципрас, под натиска на международните кредитори,  трябваше да се съгласи да продължи старата политика, която доведе до  икономическа рецесия и спад в жизнения стандарт в страната.   Гърция този месец приключи третата и последна програма за външна  макрофинансова помощ и се оттегли от външното управление на чуждестранни  кредитори, под което се намираше от 2010 г. насам. Третата кредитна  програма в размер на повече от 80 милиарда евро беше приета от страните в  еврозоната през август 2015 г. при условия за въвеждането от гръцките  власти на нови строги мерки за намаляване на пенсиите, както и на  социалните помощи и приватизация на държавната собственост.", "date": "2018.08.28", "title": "Ципрас: Готови сме да намалим данъците"}
{"url": "https://www.actualno.com/politics/demokratichna-bylgarija-ostavkata-na-moskovski-e-zadyljitelna-news_692129.html", "text": "   Това става ясно от съобщение, изпратено до медиите.     Причината - според тях през своите три мандата министърът не е успял да въведе задължение за използване на предпазни колани при пътуване в автобус.\r\n\"Въпреки многократните обещания, които даваше след всяка катастрофа с много жертви, Московски не намери воля да внесе навреме предложения за изменение в законите и да настоява мнозинството в парламента да ги приеме\", пише в съобщението.\r\nСпоред \"Демократична България\" поредната трагедия, отнела живота на 17 души, министърът пак дава само обещания.  \"Повече никой не може да чака. Оставката на Московски е задължителната политическа отговорност, която управлението и мнозинството трябва да поемат и лично министър председателят Борисов, чийто избор е Московски вече втори мандат. Дължат го на обществото за неизпълнените си обещания години наред\", категорични са те.                 \"Настояваме още за независим одит на цялостната дейност на АПИ, както по възлагане на ремонти и изграждане на пътища, така и на поддръжката им\", завършват от \"Демократична България\".", "date": "2018.08.28", "title": "\"Демократична България\": Оставката на Московски е задължителна"}
{"url": "https://www.actualno.com/society/v-bylgarija-ima-oshte-48-opasni-za-shofiorite-mesta-news_692047.html", "text": "        Аквапланингът е една от най-опасните ситуации на пътя. Тя се случва, когато върху пътната настилка има воден слой, който създава т.нар. \"хидродинамичен клин\", заради който гумата на превозното средство временно губи сцепление с пътя, обяснява bTV. Това води до загуба на контрол от страна на шофьора на превозното средство.   В посочените 48 отсечки служители на АПИ работят приоритетно, за да премахнат опасността.\r\nКъм момента е отстранен най-големият участък, предразположен към такива инциденти, на АМ \"Тракия\". Той се намира в посока София между Ихтиман и Пазарджик, като рисковата отсечка е на 67-ия километър.  Проектира се отстраняването на още два опасни участъка на АМ \"Тракия\" в района Ихтиман.   Предстои работа и по още 13 отсечки с подобен риск, но на АМ \"Хемус\". Те се намират между 59-ия и 77-ия километър в двете платна.\r\nДо десет дни дружеството \"Автомагистрали\" ще е готово с проектите за отстраняване на дефектите, а от регионалното министерство гарантират, че тези ремонти ще са приключили преди началото на зимата.    ", "date": "2018.08.28", "title": "В България има още 48 опасни за шофьорите места"}
{"url": "https://www.actualno.com/society/ostava-tejko-systojanieto-na-tri-jeni-ot-katastrofata-kraj-svoge-news_692062.html", "text": "  Състоянието на три от жените, пострадали в катастрофата край Своге, остава тежко. Те са със сериозни гръдни травми, на апаратна вентилация и с опасност за живота. Това съобщи директорът на \"Пирогов\" проф. Стоян Балтов.     Той се въздържа от прогнози за състоянието на останалите ранени. По думите му за хората с фрактури на крайниците ще са нужни поне два месеца лечение, а тези с лицеви операции – месец.   ", "date": "2018.08.28", "title": "Остава тежко състоянието на три жени от катастрофата край Своге"}
{"url": "https://www.actualno.com/cite/advokatite-moje-da-kazvat-vsichko-zatova-sa-advokati-news_692071.html", "text": "        Това заяви бившият депутат от НДСВ и бивш областен управител Олимпи Кътев по повод решението на Софийския градски съд, който на първа инстанция реши, че дворецът „Врана” е собственост на държавата, а не на бившия премиер Симеон Сакскобургготски.   ", "date": "2018.08.28", "title": "Адвокатите може да казват всичко, затова са адвокати"}
{"url": "https://www.actualno.com/crime/postradalite-pri-katastrofata-kraj-svoge-shte-poluchat-socialna-pomosht-do-375-lv-news_692120.html", "text": "   По закон максималният й размер е 375 лв.     При катастрофата с автобус загинаха 17 души, а 20 бяха ранени. Повечето са жители на софийското село Световрачене.   Вчера Столичната община съобщи, че ще покрие разходите за погребения на жертвите, а Националният осигурителен институт - че ще изпрати мобилен екип в селото, който да помогне на близките при решаването на проблемите, за които НОИ отговаря.", "date": "2018.08.28", "title": "Пострадалите при катастрофата край Своге ще получат социална помощ до 375 лв."}
{"url": "https://www.actualno.com/europe/ukrajna-i-es-se-razbraha-pri-kakvi-uslovija-bruksel-shte-dade-na-kiev-oshte-1-mlrd-evro-news_692059.html", "text": "  Украйна съгласува с ЕС условията по предоставянето на макрофинансова помощ в размер до 1 милиард евро и възнамерява да подпише скоро съответното споразумение, съобщи агенция \"Украински новини\", предаде БГНЕС.     В края на юни Съветът на ЕС най-накрая одобри отпускането на нов пакет макрофинансова помощ за Украйна в размер до един милиард евро при изпълнение от страната на специфични условия.   По-рано беше съобщено, че окончателното подписване на пакета от финансова помощ на ЕС се очаква през юли. За това е нужно одобрение от Украйна и меморандум на ЕС за съгласуване на мерките и реформите, които ще трябва да се приемат от украинските власти, за да получат кредит в рамките на тази програма. Европейският съюз планира да отпусне помощта на Украйна на два транша, в програма за подкрепа, разпределена в 2,5 години.\r\nПредишната подобна програма с обем на финансиране от 1,8 милиарда евро беше одобрена за Украйна през 2015 година. От тази сума страната получи 1,2 млрд. евро в замяна на реформи. Въпреки това, последния транш на Европейската комисия не беше предоставен, тъй като властите на страната не изпълниха редица условия, включително в областта на реформите за борба с корупцията. Ето защо, борбата с корупцията трябва да бъде едно от условията за отпускане на нов спасителен пакет за Украйна от ЕС, съобщи ЕК.  ", "date": "2018.08.28", "title": "Украйна и ЕС се разбраха при какви условия Брюксел ще даде на Киев още 1 млрд. евро"}
{"url": "https://www.actualno.com/america/i-ot-groba-makkejn-drazni-i-kritikuva-trymp-news_692050.html", "text": "  Покойният американски сенатор Джон Маккейн в своето посмъртно послание предупреди, че \"племенните разделения\" ще доведат до \"омраза по света\". Изглежда, че посланието е насочено срещу президента на САЩ Доналд Тръмп, съобщи агенция \"Фокус\".     \"Ние отслабваме своето величие, когато бъркаме своя патриотизъм с племенни разделения и вражди, които водят до неприязън, омраза и насилие по всички ъгълчета на планетата\", казва Маккейн в прощално послание, прочетено по време на пресконференция в Аризона от дългогодишния управител на предизборните му кампании Рик Дейвис.   \"Ние отслабваме, когато се крием зад стени, а не ги рушим, когато се съмняваме в силата на идеалите ни, а не им вярваме\", се казва още в пасаж, който е явно позоваване с президентството на Тръмп.\r\nМеждувременно стана ясно, че се очаква президентът на САЩ Доналд Тръмп да не присъства на погребението на Маккейн във Вашингтон през предстоящите почивни дни. \"Според информацията ни досега, президентът няма да присъства на погребението\", каза Дейвис на пресконференция в Аризона.  ", "date": "2018.08.28", "title": "И от гроба Маккейн дразни и критикува Тръмп"}
{"url": "https://www.actualno.com/europe/merkel-i-trymp-prizovaha-rusija-za-natisk-vyrhu-sirija-news_692052.html", "text": "  Лидерите на Германия и САЩ призоваха Русия да упражни влияние върху правителството на Сирия, за да не допусне ескалация на кризата в сирийската провинция Идлиб. Това се посочва в изявлението на федералния канцлер на Германия Ангела Меркел след разговора й с президента на САЩ Доналд Тръмп.     \"Фокусът беше върху настоящите международни предизвикателства, както и върху търговските въпроси\", каза официалният представител на кабинета на Германия Щефан Зайберт. \"Канцлерът и президентът споделиха загрижеността си около събитията в Сирия, по-специално за хуманитарната ситуация в Идлиб. Русия трябва да бъде призована да въздейства на сирийския режим, с цел предотвратяване на по-нататъшна ескалация.\" каза Зайберт.   \"Други теми на разговора бяха ситуацията в Украйна, а също и в региона на Западните Балкани\", добави той.", "date": "2018.08.28", "title": "Меркел и Тръмп призоваха Русия за натиск върху Сирия"}
{"url": "https://www.actualno.com/society/jechka-karova-dyrjavata-trjabva-da-byde-obyrnata-kym-visokoplaninskite-hiji-news_692042.html", "text": "  Държавата трябва да бъде обърната към високопланинските хижи. Това каза за Радио „Фокус“ – Варна Жечка Карова, секретар на Туристическо дружество „Родни балкани“, във връзка с идеята на Министерството на туризма за нова категоризация на българските хижи по подобие на звездите в хотелите. До идеята се стигна след настояване на Българския туристически съюз да се отпуснат пари от държавния бюджет за ремонти и категоризация на хижите. От един до три „еделвайса“ ще получават туристическите бази при покриване на съответните изисквания.     \"Поддръжката на високопланинските хижи е много трудна, затова е необходима подкрепа от държавата. Контактувам често с хижа Мечит над село Говедарци. Достъпът на строителни машини до хижата е труден, всичко се качва с коли на арендаторите. Въпреки това хижата се поддържа много добре“, коментира Жечка Карова.   Според нея е необходимо високопланинските хижи да получават един постоянен приход от държавата.\r\n\"Това е място за подслон, приютяват се хора, понякога този подслон спасява човешки живот. Колкото и да са мизерни условията, трябва да има някакви условия\", добави Жечка Карова. Тя каза още, че високопланинските хижи не винаги са пълни, както хотелите. Затова и разходите за хижа високо в планината са по-високи.  \"Не във всички хижи има ток, на места има само агрегати, които се пускат вечерно време за захранване на осветлението. Не могат да се използват за отопление, за включване на перални машини или готварски печки4, каза още Жечка Карова. Тя отбеляза, че на територията на Варненска област има няколко хижи по Черноморието, които се поддържат от различни туристически дружества.   ", "date": "2018.08.28", "title": "Жечка Карова: Държавата трябва да бъде обърната към високопланинските хижи"}
{"url": "https://www.actualno.com/balkani/mnenie-ot-albanija-sreshtata-za-zapadnite-balkani-v-drach-e-proval-news_692060.html", "text": "  Бившият албански президент и експремиер Сали Бериша, коментирайки вчерашната неформална среща на премиерите на страните от Западните Балкани, заяви, че тя е изцяло провалена.     Според него това е било \"по-малко от половин среща\" заради това, че от седем премиери четирима \"не намериха време да дойдат в Драч\" (бел. ред. - ).   \"По-малко от половин среща! Многостранните срещи са полезни, но когато от седем поканени премиери четирима не намират време да дойдат, срещите са без кворум и са повече от неуспешни. Още повече, когато от тримата министър-председатели двама са албанци. Нека да благодарим на министър-председателя на Черна гора, защото без него щяхме имаме единостранна междуалбанска среща\", коментира Бериша.\r\nТой добавя, че за този бойкот има само една причина. \"Те не дойдоха, защото не искаха да издигнат наркодържавата на Нориега, единствена в Европа и в света“, констатира Бериша, който е и бивш лидер на опозиционната партия.  Вчера (27 август) в пристанищния град Драч се проведе втората неформална среща на премиерите на страните от Западните Балкани, чийто домакин бе премиерът Еди Рама. Присъстваха домакинът Рама и премиерите на Косово и Черна гора, Рамуш Харадинай и Душко Маркович, както и еврокомисарят Йоханес Хан.   Поради лоши метеорологични условия, правителствената делегация, водена от премиера на Македония Зоран Заев сутрин не пътува за срещата. Не присъстваха и сръбският премиер Анна Бърнабич, българският премиер Бойко Борисов, и председателят на Съвета на министрите на Босна и Херцеговина Денис Звиздич.\r\nМеждувременно австрийският канцлер Себастиан Курц призова за членство на страните от Западните Балкани в Европейския съюз, предупреждавайки за опасността районът да се окаже под влияние на други сили. На Европейския форум в Албах Курц каза, че трябва да се има предвид, че Западните Балкани имат не само европейска перспектива, предаде МИА.    \"Вярно е, че има перспектива за присъединяване към ЕС, но и за по-силно влияние на Русия, Турция и други световни сили\", обясни той. \"Да загубим този регион, който е толкова близо до нас, би било лошо за Западните Балкани, но и за нас в ЕС\", предупреди Курц.", "date": "2018.08.28", "title": "Мнение от Албания: Срещата за Западните Балкани в Драч е провал"}
{"url": "https://www.actualno.com/sofia/na-10-septemvri-protest-pod-prozorcite-na-fandykova-zaradi-detskite-gradini-news_692056.html", "text": "  10 септември, 10:30 часа сутринта пред сградата на Столична община (СО) на ул. \"Московска\" №33 - тогава ще се състои протест заради случващото се в детските градини в София, организиран от Националния инициативен комитет за качествена и иновативна образователна система.     Причината за протеста са порочни практики в системата на образованието на най-малките - най-вече що се отнася до приема. Неколкократно комитетът представи документални доказателства как в редица столични детски градини има прием на деца със заболявания, които не са хронични що се отнася до класификацията от страна на здравното министерство. Основното искане на протеста е уволнение на директора Дирекция “Образование\" в СО Мария Минчева и на Ирена Николова, главен експерт в дирекцията.   Останалите искания на протеста са свързани с решаването на проблемите с недостига на места в детските градини:\r\n1. Незабавно създаване на работна група, която да обсъди възможностите за построяване на нови детски градини и училища, както и създаване на физкултурни салони в училищата, където няма такива. Средствата за тези мерки да бъдат заложени в бюджета още за следващата година. Работната група да изготви програма, в която се поставят ясни срокове за реализиране на поставените цели.  2. Настояваме Столична община да предоставя ваучери, с които да бъде обезщетено всяко останало извън класиранията дете.   3. Пълно автоматизиране на системата за кандидатстване в ясли и детски градини и създаване на електронна система за кандидатстването в първи клас.\r\n4. Осигуряване на средства за назначаване на допълнителен помощник-възпитател за всяка група, която надхвърля числеността на децата, заложена в наредбата.    ", "date": "2018.08.28", "title": "На 10 септември - протест под прозорците на Фандъкова заради детските градини"}
{"url": "https://www.actualno.com/business/s-kolko-shte-poevtinee-hodeneto-na-moreto-prez-septemvri-news_692045.html", "text": "  Някои туристи изчакват края на сезона, тъй като през септември цените падат. Специални оферти се подготвят по цялото българско Черноморие. В Слънчев бряг повечето хотели започват поетапно да затварят. Голяма част от тях ще разчитат на празничните дни около 6 септември.     \"Тоест, краят на сезона да прелее с празничните дни, подготвили сме намаление дори до 50% за български гости, което е изключително добра възможност\", заяви Диана Колчева, хотелиер към Сдружение клуб на хотелиера в интервю за bTV.   Отстъпките в курортите край Варна са между 10 и 40%. В тризвезден хотел, отдалечен от плажа, цените на нощувка със закуска на човек започват от 40 лв, а ол инклузив на Златни пясъци  е от 55 до 140 лв. В един от четиризвездните хотели през септември ще се почива с 10 на сто по евтино.\r\n\"В момента цената на човек на легло в двойна стая е 136 лв, пуснали сме специална промоция към желаещите да почиват повече от три дни в хотела, така че се надяваме на доста по-голям интерес\", заяви Катя Костадинова, главен мениджър ва хотела.  По-на север отстъпките през септември са между 10 и 35%. За разлика от лошия старт на сезона заради дъждовете, сега хотелите в Балчик са пълни. В един от тях няма свободни стаи за септември.   \"След като започнат да спират скандинавските полети, започват да се появяват, имаме туристи и от Румъния и от България, защото септември е един прекрасен  месец за почивка. Цените ще са по-евтини с около 30%. Една двойна стая ще струва около 80 лева с включена закуска\", обясни Сослан Кокаев, управител на хотел в Балчик.\r\nНякои хотелиери планират двукратно намаление на цените – в началото и в края на септември.    Прогнозата за времето също е добра, така че септември може да се окаже по-успешен за туризма от юни и юли.   ", "date": "2018.08.28", "title": "С колко ще поевтинее ходенето на морето през септември?"}
{"url": "https://www.actualno.com/lovech/brakuvano-atrakcionno-vlakche-v-lovech-za-360-000-leva-news_692068.html", "text": "  Община Ловеч се купи атракционно влакче за 360 000 лева и го бракува след месец. Причините са няколко – композицията не можела да се движи назад, не можела да взима доста от завоите по улиците на града, защото те са твърде тесни, а от КАТ отказали да го регистрират и дали номер за каруца.     Като цяло има добър смисъл да се купи една такава техника, за да свързва различните туристически атракции в Ловеч, коментира кметът на Ловеч Корнелия Маринова. И призна пред Нова телевизия, че влакчето било бракувано още преди да тръгне по улиците – с перфориран талон! Всичко това става преди три години.   Влакчето бива купено по проект от предишния кмет на Ловеч Минчо Казанджиев – чрез обществена поръчка. 260 000 лева са безвъзмездна помощ. АДФИ обаче намира неуредици по условията на поръчката и заключва, че тя въобще не е трябвало да бъде провеждана.\r\nЗа да се движи въпрсното влакче, трябва да му се построи „собствена инфраструктура”, поясни Маринова. По думите ѝ, влакчето донесло 2000 лева приход за три месеца движение. То било спряно, защото нямало „Гражданска отговорност”, макар Общинският съвет на Ловеч да изменил наредбата за движение, за да може влакчето да се движи. „Нямам самочувствието на моя предшественик, че държавата – това съм аз”, заключи кметът Маринова.  ", "date": "2018.08.28", "title": "Бракувано атракционно влакче в Ловеч - за 360 000 лева"}
{"url": "https://www.actualno.com/chronicles/martin-lutyr-king-proiznasja-prochutata-si-rech-imam-edna-mechta-news_691887.html", "text": "  \"Имам една мечта\" е 17-минутна реч на Мартин Лутър Кинг, произнесена на 28 август 1963 г., в която той призовава към световен мир и зачитане на правата на хората от всички раси, религии и държави.     Речта, произнесена на стълбите на Линкълн Мемориал във Вашингтон пред 200 хиляди граждани, става символ на борбата за права на чернокожите в Съединените американски щати.    \"Щастлив съм да се присъединя към вас днес в това, което ще остане в историята като най-великата демонстрация за свобода в историята на нашата нация.\r\nПреди сто години, един велик американец, под чиято сянка ние символично стоим днес, подписа Прокламацията за освобождение (Ейбрахам Линкълн). Този важен указ се явява като ярък лъч на надежда за милионите негри роби, които бяха обгорени в пламъците на унищожителна несправедливост. Той дойде като радостта при разсъмване след дългата нощ на пленничеството им.\r\nНо сто години по-късно негрите все още не са свободни. Сто години по-късно животът на негрите е все още осакатен от веригите на расовото разделение и оковите на дискриминацията. Сто години по-късно негрите продължават да живеят на самотен остров на бедност насред огромен океан на материално благополучие. Сто години по-късно негрите все още мизерстват в ъглите на американското общество и се намират в изгнание в собствената си страна.    За това ние сме дошли тук днес за да разкрием това позорно състояние. В известен смисъл ние се събрахме в столицата на нашата страна за да осребрим един чек. Когато архитектите на нашата република написаха блестящите думи на Конституцията и Декларацията, за независимост, те подписаха полица, на която всеки американец трябваше да бъде наследник. Тази полица беше обещание, че на всички хора - да, за чернокожите също така, както за белите - ще се гарантират неотменните права на живот, свобода и право на щастие.\r\nОчевидно е днес, че Америка не е изпълнила обещанието за изплащане на тази полица що се отнася до нейните чернокожи граждани. Вместо да почете този свещен дълг Америка даде на негрите един чек, който е белязан от печата \"Без покритие \". Но ние отказваме да повярваме, че банката на справедливост е фалирала. Отказваме да повярваме, че няма достатъчно средства в големите хазни на възможностите в тази страна. И така ние сме дошли да осребрим този чек - чек който ще ни даде богатствата на свободата и сигурността на справедливостта.\r\nСъщо така ние сме дошли на това свещено място, за да напомним на Америка, силната неотложна нужда на настоящото положение. Не е време да си позволим лукса да чакаме, нито да приемаме успокоителни средства с постепенно действие. Сега е времето обещанията на демокрацията да станат реалност. Сега е времето да излезем от тъмнината и самотната долина на расовото разделение. Сега е времето да излезем от тъмнината и расовото разделение и да стъпим на светлия път на справедливостта за всички раси. Сега е времето да измъкнем нашата нация от плаващите пясъци на расовата несправедливост и да я поставим на твърдата канара на братството. Сега е времето да превърнем справедливостта в реалност за всички Божии чеда.\r\nБи било фатално за нацията да пренебрегваме спешността на настоящото положение. Това горещо лято на справедливо недоволство на негрите няма да отмине докато не дойде съживяващата есен на свобода и равенство 1963 не е края, а началото. Тези от вас, които се надяват, че негрите просто имат нуждата да изпуснат парата и ще бъдат доволни, се лъжат. Негрите ще преживеят едно бурно пробуждане, ако нацията продължава да прави това, което и пречи. Няма да има нито мир, нито спокойствие в Америка, докато не бъдат признати гражданските права на негрите. Вихрите на негодуванието ще продължават да разтърсват основите на нашата нация, докато светлия ден на справедливостта не изплува.\r\nНо има още нещо, което трябва да кажа на моите хора, които стоят на горещия праг, водещ към палата на справедливостта: В процеса на спечелване на нашето истинско място, ние не трябва да извършваме незаконни деяния. Нека не задоволяваме жаждата си за свобода като пием от чашата на огорчението и омразата. Ние трябва винаги да водим нашата борба с достойнство и дисциплина. Не трябва да позволяваме съзидателния ни протест да деградира във физическо насилие. Отново и отново ние трябва да се издигнем до величествените висоти на посрещането на физическото насилие със силата на душата.   Удивителния борбен дух, който е погълнал негърската общност, не трябва да ни води към недоверие на всички бели. Понеже много от нашите бели братя - за това свидетелствам тяхното присъствие днес тук - са осъзнали, че тяхната съдба е свързана с нашата съдба. Те са осъзнали, че тяхната свобода е неразривно свързана с нашата съдба. Ние не можем да продължаваме да вървим сами. И докато вървим, ние трябва да си обещаем, че винаги ще маршируваме напред. Не можем да се върнем назад.\r\nИма хора които знаейки, че търсим своите граждански права, ни питат: \"Кога ще бъдете доволни?\". Не можем да бъдем доволни докато негри стават жертва на неописуеми ужаси на полицейска бруталност. Не можем да бъдем доволни докато нашите тела, натежали от умората на пътуване, не могат да получат подслон в мотелите по магистралите или в хотелите по градовете. Не можем да бъдем доволни, докато предвижването на негрите може да бъде само от по-малкото към по-голямото гето. Никога не можем да бъдем доволни, докато нашите деца са лишени от себеуважение и ограбено достойнството им, заради табели, на които е написано: \"Само за бели\". Не можем да бъдем доволни докато негрите в Мисисипи нямат право да гласуват, а негрите в Ню Йорк смятат, че няма за какво да се гласуват. Не, ние не сме доволни и няма да бъдем доволни дотогава, докато “правосъдието не потече като вода, а правдата като силен поток.” (1)\r\nАз съм наясно, че някои от вас са дошли днес тук вследствие на големи изпитания и страдания. Някои от вас идват директно от тесните килии на затворите. А някои от вас идват от области, където вашето търсене на свобода ви е смачкало поради бурите на преследвания и ветровете на полицейската бруталност. Вие сте ветераните на съзидателното страдание. Продължавайте да работите с вярата, че има изкупление за незаслуженото страдание. Върнете се в Мисисипи, върнете се в Алабама, Южна Каролина, върнете се в Джорджия, върнете се в Луизиана, върнете се в бедняшките квартали и гета на северните ни градове, знаейки, че по-някакъв начин тази ситуация може и ще бъде променена.\r\nНека не се въргаляме в долината на отчаянието. Казвам ви днес, приятели мои, въпреки трудностите днес и утре, аз все още имам една мечта. Това е една мечта, дълбоко вкоренена в американската мечта.\r\nМечтая един ден тази нация да се издигне и да живее според истинското значение на своето верую: \"Ние приемаме тази истина за даденост: всички хора са създадени равни\".\r\nМечтата ми е един ден на червените хълмове на Джорджия, синовете на бившите роби и синовете на бившите робовладелци да могат да седят заедно на масата на братството.\r\nМечтата ми е един ден дори щата Мисисипи, щат нажежен от горещината на несправедливостта, нажежен от горещината на подтисничеството, да бъде превърнат в оазис на свобода и справедливост.\r\nИмам една мечта, че моите четири деца един ден ще живеят в нация, където няма да бъдат преценявани според цвета на кожата им, а според техния характер.\r\nИмам една мечта днес!\r\nМечтата ми е един ден щата Алабама, с ужасния си расизъм, със своя губернатор, от чийто уста излизат думи като \"вмешателство\" и \"анулиране\" ...един ден именно там, в Алабама, малки чернокожи момчета и момичета да могат да се хванат за ръце с малки бели момчета и момичета като братя и сестри.\r\nИмам една мечта днес!\r\nИмам една мечта, че един ден “всяка долина ще се издигне и всяка планина и хълм ще се снишат, кривите места ще станат прави и неравните места - поле. И славата Господна ще се яви и целият човешки род ведно ще я види.“ (2)   Това е нашата надежда. Това е вярата с която се връщам на Юг. С тази вяра ще сме свободни да изсечем от планината на отчаянието камък на надеждата. С тази вяра ще успеем да превърнем фалшивите акорди на нацията ни в красива симфония на братството. С тази вяра ще можем да работим заедно, да се молим заедно, да се борим заедно, да влизаме в затвора заедно, да отстояваме свободата заедно, знаейки, че един ден ще бъдем свободни.\r\nИ това ще бъде денят в който всички Божии чеда ще могат да пеят, придавайки ново значение на песента: Моя страна, мила земя на свобода, за тебе пея аз, земя в която умряха бащите ми, земя на пилигримската гордост, от всеки планински склон нека свободата да звъни. И ако Америка ще бъде велика нация това трябва да стане реалност.\r\nИ така нека да звъни свободата от изумителните върхове на Ню Хемпшир.\r\nНека свободата звъни от могъщите планини на Ню Йорк.\r\nНека свободата да звъни от възвишенията на Пенсилвания.   Нека свободата да звъни от натежалите от сняг скали на Колорадо.\r\nНека свободата да звъни от красиво оформените склонове на Калифорния.\r\nИ не само това.\r\nНека свободата да звъни от каменната планина на Джорджия.\r\nНека свободата да звъни от планините Лукаут в Тенеси.   Нека свободата да звъни от всеки хълм и възвишение на Мисисипи.\r\nОт всеки планински хълм нека свободата да звъни. И когато това се случи, когато позволим на свободата да звъни, когато и позволим да звъни във всяко село и махала, всеки щат и всеки град, ние можем да ускорим идването на този ден, когато всички Божии чеда, чернокожи и бели, юдеи и езичници, протестанти и католици, ще могат да си подават ръце и да запеят думите на стария негърски спиричуъл: \"Най-сетне свободни! Най-сетне свободни! Слава на Всемогъщия Бог, най-сетне ние сме свободни!\"\r\n(1) Амос 5:24 (Библията)\r\n(2) Исая 40:4,5 (Библията) ", "date": "2018.08.28", "title": "Мартин Лутър Кинг произнася прочутата си реч \"Имам една мечта\""}
{"url": "https://www.actualno.com/asia/sasht-rusija-lyje-che-gotvim-raketni-udari-sreshtu-sirija-news_692058.html", "text": "  Изявлението на руското министерство на отбраната, че САЩ увеличават броя на носителите на крилати ракети в близкоизточния район за удар срещу сирийските правителствени сили не отговаря на истината. Това заяви говорителят на Пентагона Ерик Пейхън за ТАСС, коментирайки твърдението на говорителя на руското министерство на отбраната Игор Конашенков, предаде БГНЕС.     \"Руските съобщения за струпване на американски военен потенциал в Източното Средиземноморие не са нищо друго освен пропаганда. Те са неверни\", каза Пейхън. \"Това не означава, че Съединените щати не са готови да дадат отговор, ако президентът Доналд Тръмп нареди да се предприемат такива действия\", добави той.   Вчера (27 август) Конашенков каза, че САЩ увеличават числеността на носителите на крилати ракети в района на Близкия изток за удар срещу сирийските правителствени сили, като чакат провокация с инсценирано използване на химически оръжия в провинция Идлиб, за да се задействат.", "date": "2018.08.28", "title": "САЩ: Русия лъже, че готвим ракетни удари срещу Сирия"}
{"url": "https://www.actualno.com/europe/stotici-aresti-po-vreme-na-edin-ot-naj-populjarnite-britanski-festivali-news_692055.html", "text": "  Цели 373 ареста направи британската полиция на традиционния фестивал \"Нотинг Хил\" през тази година. Само през вчерашния ден са арестувани 240 души, а в неделя - 133 души, съобщава Evening Standard.     156 ареста са направени заради подозрение за притежание на наркотици, а 69 - заради притежание на оръжие. Всъщност именно инцидент с оръжие беляза тазгодишния фестивал - млад мъж беше намушкан с нож. За щастие мъжът не е с опасност за живота.   У задържаните са открити ножове, метални пръти и електрошокови устройства – общо 37 на брой. По време на празненствата са пострадали 30 полицейски служители. Повече от 7000 полицаи са охранявали събитието.", "date": "2018.08.28", "title": "Стотици арести по време на един от най-популярните британски фестивали"}
{"url": "https://www.actualno.com/crime/kritikuvanata-ot-eksperti-mantinela-bila-postavena-ot-obshtina-svoge-news_692038.html", "text": "   Това съобщи БНТ без да посочва източник.     Общината монтирала металния ограничител допълнително, защото тази част от пътя е урбанизирана територия, се разбра от репортаж в централната новинарска емисия..   По-рано експерти от Институтa за пътна безопасност посетиха мястото на катастрофата и показаха пред телевизионни камери редица дефекти на мантинелата - винтовете са от различен вид и калибър, около металните колчета има незапълнени дупки, където може да влиза вода и да размеква почвата. Друг дефект според тях е, че мантинелата отделя тротоара от пропастта вместо шосето от тротоара. \r\nВладимир Тодоров, председател на Българска асоциация на застраховани и пострадали при катастрофи, пред bTV твърди, че мантинелата е трябвало да бъде сменена и това е записано в предписанията към фирмата - изпълнител на ремонта. Председателят на агенция \"Пътна инфраструктура\" пък каза, че мантинелата не е можела да спре 4-тонния автобус.  В късния следобед автобусът беше натоварен на платформа и извозен за допълнително разследване.   ", "date": "2018.08.28", "title": "Критикуваната от експерти мантинела била поставена от община Своге"}
{"url": "https://www.actualno.com/velikotarnovo/zapochva-mashtaben-remont-na-sgradata-na-administrativen-syd-veliko-tyrnovo-news_692044.html", "text": "  Започва мащабният ремонт на сградата на Административен съд – Велико Търново, която се намира на ул. Иван Вазов“ в старата градска част. Това съобщи за Радио „Фокус“ – Велико Търново съдия Георги Чемширов, административен ръководител на съда. Сградният фонд е основен проблем за магистратите от дълго време. Над 30 съдии и служители обслужват граждани в примитивни условия на етаж в Старото военно училище в града.     \"На 9 юли е подписан договор от Висшия съдебен съвет, като възложител и собственик на сградата, с гражданското дружество по ЗЗД „Темида 2017“, консорциум от строителни фирми, което ще изпълняват обществената поръчка за ремонт на сградата. Стойността на проекта е 1 904 602 лева. Срокът, в който трябва да бъдат извършени ремонтните работи е 6 месеца, който започва да тече от откриването на строителната площадка4, обясни съдия Чемширов. По думите му след ремонта единственото, което ще остане на външен вид от самата сграда е фасадата й, която ще бъде освежена. Всичко останало има нужда от подмяна и ремонт.   \"Сградата е на практика необитаема, помещенията в нея не са годни за обитаване. Няма монтирани инсталации, включително ВиК и електро инсталации, отоплителна вътрешна инсталация. При добро желание и стечение на обстоятелствата, може и да се завърши за около 6 месеца\", допълни председателят на Административен съд. Обществената поръчка за извършване на реконструкция на триетажната постройка на ул. “Иван Вазов” бе обявена през лятото на миналата година от Висшия съдебен съвет. През годините различни фактори препъваха реализацията на проекта.\r\nЖалба в Комисията за защита на конкуренцията през 2017 година от недопуснат до участие кандидат в процедурата за възлагане, допълнително забави започването на ремонта. След като новата процедура е приключила без обжалване, е сключен и договор с изпълнителя на обществената поръчка. Оптимистичните прогнози са през 2020 година съдиите и служителите на съда да се нанесат в обновената сграда.  ", "date": "2018.08.28", "title": "Започва мащабен ремонт на сградата на Административен съд – Велико Търново"}
{"url": "https://www.actualno.com/society/pochina-62-godishnijat-pilot-na-padnalija-samolet-kraj-shumen-news_692051.html", "text": "  Почина 62-годишният пилот на падналия самолет край града на 22 август, предаде БНР. Д-р Димитър Костов, директор на болницата в Шумен съобщи, че мъжът до последно е бил на апаратно дишане, с множество наранявания и тежка травма на белия дроб.     Инцидентът с частния самолет стана на 22 август, летателната машина се приземи в овощна градина, в района на 5-ти километър, около 19.00 часа. Разследването по случая продължава под надзора на Окръжната прокуратура в Шумен, припомня агенция Фокус.   ", "date": "2018.08.28", "title": "Почина 62-годишният пилот на падналия самолет край Шумен"}
{"url": "https://www.actualno.com/sofia/chasti-na-sofija-ostavat-bez-voda-na-28-avgust-news_691871.html", "text": "  \"Софийска вода\" временно ще прекъсне водоснабдяването в някои части на столицата на 28 август, съобщиха от пресцентъра на водоснабдителното дружество.     Във връзка с подмяна на сградни водопроводни отклонения на ул. „Съединение“, с. Лозен, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Кайгана“, ул. „Свети Свети Кирил и Методий“ , ул. „Еделвайс“, ул. „Бузлуджа“ и ул. „Съединение“. Района между ул. \"Съединение\", ул. \"Дъб\", ул.\"Къси дол\", ул.\"Акация“; ул. „Преслав“, ул. „Съединение“, ул. „Варовита“, ул. „Крушите“. Района между ул. „Съединение“, ул. „Васил Левски“. ул. „Могила“ и ул. „Теменуга“; ул. „Съединение“ от ул. „Лозен“ до АМ Тракия, м. Чикерица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съединение“ пред кметството.   Във връзка с извършване на строително-монтажни работи на ул. „Полк. Владимир Серафимов“, жк. „Младост“ 3, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Филип Аврамов“, ул. „Полк. Владимир Серафимов“, ул. „Свето Преображение“, ул. „Жечо Гюмюшев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 364.  Във връзка с подмяна на сградно водопроводно отклонение на ул. 3, кв. „Враждебна“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. 61, ул. 4, ул. 25, ул. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 3 №30.   Във връзка с подмяна на уличен водопровод на ул. „Без име“, кв. „Хиподрума“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на бл. 2 и бл. 9. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 9.\r\nВъв връзка с изграждане на сградно водопроводно отклонение на ул. „Велчо Атанасов“, кв. „Подуяне“, се налага спиране на водоподаването от 10:30 до 16:30 часа на клиентите на „Софийска вода”, живеещи в района на ул. „Марагидик“ от ул. „Велчо Атанасов“ до ул. „Петър Богдан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“ №30.    Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   ", "date": "2018.08.28", "title": "Части на София остават без вода на 28 август"}
{"url": "https://www.actualno.com/education/provejda-se-popravitelnata-matura-po-bel-news_692061.html", "text": "  Днес, 28 август, ще се проведе поправителната матура по български език и литература.     Матурата започва в 8.00 часа. Авторът и произведението за 41-ата задача ще бъдат обявени в 12 ч.   След 16.30 ч. в сайта на образователното министерство ще бъдат публикувани изпитният вариант и ключът с верните отговори към него. Желание да се явят на този изпит са за заявили близо 4600 младежи.\r\nЗрелостниците ще получават изпитния вариант на три части.  Върху първия модул те ще могат да работят един астрономически час. След изтичането на определеното време ще получават втория модул, върху който може да работят също час. За третия модул ще имат на разположение два астрономически часа.   ", "date": "2018.08.28", "title": "Провежда се поправителната матура по БЕЛ"}
{"url": "https://www.actualno.com/society/prognoza-za-vremeto-28-avgust-vtornik-news_692043.html", "text": "  Атмосферното налягане ще е близко да средното за август. Днес ще има променлива облачност, на отделни места главно в западната половина на страната ще има валежи от дъжд, след обяд придружени с гръмотевици. Ще духа умерен северозападен, в Източна България и временно силен северен вятър. Максималните температури ще са предимно между 26° и 31°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков.     Над Черноморието облачността ще е променлива и на отделни места в сутрешните часове краткотрайно ще превали. Ще духа умерен, в южните райони и временно силен северен вятър. Максималните температури ще са между 27° и 30°. Температурата на морската вода е 26-27°. Вълнението на морето ще е 2-3 бала.   В планините облачността ще е по-често значителна на места с валежи от дъжд. Привечер облачността ще се разкъса и намалее. Ще духа умерен, в Родопите и временно силен североизточен вятър Максималната температура на височина 1200 метра ще е около 21°, на 2000 метра – около 14°.\r\nВ средата на седмицата ще има повече слънчеви часове, но след обяд на отделни места, главно в планините, ще превали краткотраен дъжд. Северозападният вятър постепенно ще отслабне, само в източните райони ще остане умерен, вече от север-североизток. Ще започне повишение на дневните температури и максималните в петък, когато ще бъде предимно слънчево, ще са между 28° и 33°.  ", "date": "2018.08.28", "title": "Прогноза за времето - 28 август (вторник)"}
{"url": "https://www.actualno.com/climate/v-primorie-be-otkrit-nov-vid-leopard-news_692064.html", "text": "  Четири нови далекоизточни леопарда засне камера на резервата \"Полтава\" в Приморие, съобщиха от пресслужбата на организацията \"Земята на леопарда\".     \"Камери, монтирани на разстояние не по-малко от десет километра от границите Национален парк „Земята на леопарда\" през 2018 г. заснеха няколко далекоизточни леопарда. Това са четири редки котки: три възрастни екземпляра и едно малко. Организацията е установила, че от научна гледна точка фиксираните хищници са абсолютно нови видове, които ще попаднат в червената книга\", се казва в доклада.   От пресслужбата на организацията уточниха, че камерите досега не са попадали на тези котки в националния парк: модела на петната по кожата им не съвпада с нито един от досегашните \"паспорти\" на леопарди, допълни БГНЕС.", "date": "2018.08.28", "title": "В Приморие бе открит нов вид леопард"}
{"url": "https://www.actualno.com/crime/avtomobil-padna-v-reka-kraj-razlog-news_692075.html", "text": "  Лек автомобил падна в река край Разлог, жената, която е шофирала, е пострадала, предаде кореспондентът на БГНЕС в региона.     Пътният инцидент стана малко преди 8 ч. днес на пътя Белица – Разлог.   На десен завой в района на гара „Ген. Ковачев“ лек автомобил „Фолксфаген голф“ излиза от пътя, обръща се няколко пъти и пада в река Глазне.\r\nВ него е пътувала жена, която е отивала на работа в посока Разлог. Пожарникарите са успели да подадат въже на водачката и са я измъкнали на брега. Приета е в болница с наранявания.  ", "date": "2018.08.28", "title": "Автомобил падна в река край Разлог"}
{"url": "https://www.actualno.com/america/vyv-venecuela-shte-ima-ministerstvo-na-vytreshnata-tyrgovija-news_692073.html", "text": "  Уилям Контрерас ще оглави Министерството на вътрешната търговия, което Венецуела създава. Това бе обявено от президента на Боливарската република Николас Мадуро.     \"Ние ще организираме мощно Министерство на вътрешната търговия, което ще позволи да се постигне баланс в икономиката и ще го установи веднъж завинаги. Новият министър ще бъде ексминистърът в правителството на бившия президент Уго Чавес, Уилям Контрерас\", цитира държавния глава вестник \"Насионал\". Според Мадуро, новата служба ще регулира дейността на националния пазар.   В правителството на Чавес преди 10 години Контрерас заемаше поста министър на леката промишленост и търговия, припомня ТАСС.\r\nПрез последните години Венецуела преживява остра социална и икономическа криза с покачващи се цени, недостиг на храна и лекарства, както и обезценяване на националната валута, допълва БГНЕС.  Според представители на опозицията, която контролира Народното събрание (еднокамерен парламент), правителствените реформи няма да помогнат за справяне с инфлацията и само ще влошат кризата.   ", "date": "2018.08.28", "title": "Във Венецуела ще има Министерство на вътрешната търговия"}
{"url": "https://www.actualno.com/society/mvr-ministyryt-e-ubeden-che-faktite-za-bashtata-na-prezidenta-sa-podmeneni-news_692046.html", "text": "        \"Видях се с началниците и с директора на областната дирекция на МВР в Хасково, разпитвах ги защо не е стигнало до нас. Не искам да ги оповестявам преди края на проверката, но убеждението ми е, че са подменени\", заяви той. .   Радев съобщи, че Инспекторатът на МВР и Националната полиция проверяват пътния инцидент в Харманли, за който се разбра едва седмица по-късно, предава .\r\nПри произшествието автомобилът на Георги Радев и акумулаторна триколка се сблъскаха на кръгово кръстовище. Огледът на място продължава близо час и завършва с акт за шофьора на триколката. В констативния протокол, изготвен от младши автоконтрольор, е описано, че причина за катастрофата е \" \" (бел. ред. - ). Според униформения триколката ударила странично мерцедеса на бащата на президента.  \"Преди да подпиша, аз помолих тоя сержант да ми го прочете. Той ми го прочете набързо-набързо и от това, което ми каза, няма нищо вярно. Всичко е така направено, че аз съм виновен\", заяви Стефан Тодоров, който е управлявал триколката и е леко пострадал при инцидента. Той е обявил своите възражения.   В интернет вече се появиха много варианти на видеозаписи от кръстовището, както и от сблъсъка между превозните средства. Както става ясно от самия протокол на автоконтрольора, той признава, че триколката е ППС и че и за него, и за Георги Радев са важали еднакви правила за движение.", "date": "2018.08.28", "title": "МВР министърът е убеден, че фактите за бащата на президента са подменени"}
{"url": "https://www.actualno.com/sofia/rykovoditeljat-na-stolichen-avtotransport-moli-da-ne-se-kradat-avarijnite-chukcheta-ot-gradskija-transport-news_692065.html", "text": "  Автобусите на градския транспорт са снабдени с аварийни изходи. Всички нови автобуси са снабдени с чукчета за разбиване на стъкло и те не могат да бъдат свалени, но от старите автобуси има кражби на такива чукчета и периодично ги сменяме. Това заяви директорът на Столичен автотранспорт ЕАД Слав Монов, коментирайки на неправителствената организация \"Спаси София\".     Тези чукчета струват доста пари – 30 лева, заяви Монов и обяви, че не било вярно, че чукчетата струват между 2 и 5 лева. Можем да купуваме чукчета само от сертифицирани производители, добави ръководителят на Столичния автотранспорт. Той не можа да каже колко точно чукчета са откраднати, щяло да е ясно утре (29 август), защото сега се правела проверка.   Монов призова гражданите да не вземат въпросните чукчета. Той не коментира и информацията, че подмяна на този инвентар се прави само при годишен преглед на съответното превозно средство от градския транспорт.", "date": "2018.08.28", "title": "Ръководителят на Столичен автотранспорт моли да не се крадат аварийните чукчета от градския транспорт"}
{"url": "https://www.actualno.com/society/bivsh-shef-na-kat-za-svoge-dyrjavata-pyrvo-da-opravja-problemite-posle-da-tyrsi-obezshtetenija-news_692067.html", "text": "   Това заяви бившият началник на КАТ Алекси Стратиев по наболялата тема с качеството на пътя през Искърското дефиле, минаващ през Своге.     Трябва да се провери дали камъчетата, които са в асфалта на пътя при Своге, се износват – да не са меки, да не са варовикови. Има един коефициент за това, трябва да е над 50. Много важно е пробата да бъде взета по НПК, за да е доказателство при криминално дело, каза председателят на Асоциацията на пострадалите от катастрофи Владимир Тодоров.   Нека е ясно – горният слой асфалт, който е 4 сантиметра – носещият слой, е еднакъв за всички пътища в България що се отнася до клас А. Вече ако е клас Б, има разлика, поясни Тодоров.\r\nБи трябвало специалист по пътната безопасност да прецени какъв клас асфалт да бъде използван за конкретен път. За съжаление мисля, че не се прави, коментира Алекси Стратиев пред Нова телевизия. Думите му бяха потвърдени от председателя на Българската браншова асоциация „Пътна безопасност” Николай Иванов, който каза – това е преценка на проекта.  Като специалист що се отнася до качеството на мантинелите Иванов беше категоричен – всяка една мантинела, която се пуска на пазара, първо минава т.нар. краш тест. Съответният тест се прави за съответния клас мантинели – от тези, които пазят само от леки коли, до мантинели, които спират тежки моторни превозни средства. Иванов поясни, че е много важно колко се изкривява мантинелата при удар, за да може да действа – да няма дърво, която да я спре преди оптималното изкривяване. Николай Иванов поиска разширен одит и инспекции – не само на магистрали, но и на второкласни пътища.    Председателят на Българската браншова асоциация \"Пътна безопасност\" припомни, че наскоро е била открита дирекция за пътна безопасност в АПИ и апелира такива отдели да се открият във всички държавни институции да има такива дирекции – най-вече в съответните министерства. Той поиска и смяна на закона, за да не може община да ремонтира пътна инфраструктура, правена от държавна структура, защото така се нарушава системата.    ", "date": "2018.08.28", "title": "Бивш шеф на КАТ за Своге: Държавата първо да оправя проблемите, после да търси обезщетения"}
{"url": "https://www.actualno.com/crime/napadnalijat-nezrjashti-hora-v-nesebyr-otiva-na-syd-news_692133.html", "text": "   Инцидентът стана в средата на миналата година и доби популярност, след като видео от него беше разпространено по медиите.     21-годишният Тодор Маринов е обвинен в хулиганство, отличаващо се с особена дързост, както и причиняване на лека телесна повреда на жена, причинена по хулигански подбуди.   Веднага след инцидента мъжът беше задържан, но малко след това беше пуснат под гаранция от 1500 лева.\r\nЗаседанието по делото е насрочено за 31 август.  ", "date": "2018.08.28", "title": "Нападналият незрящи хора в Несебър отива на съд"}
{"url": "https://www.actualno.com/crime/shofioryt-na-katastrofiralija-avtobus-e-izpisan-ot-bolnicata-i-e-otkaran-v-aresta-news_692152.html", "text": "  Шофьорът на катастрофиралия край Своге автобус Григор Григоров тази сутрин е бил изписан от болница „Царица Йоанна - ИСУЛ“, предаде БНР.     Той е бил откаран в ареста на Националната следствена служба и утре ще бъде изправен пред Софийския окръжен съд по искането на прокуратурата да бъде задържан за постоянно под стража. Григоров е обвинен за причиняване на смърт по непредпазливост на 17 души и нанасяне на телесни повреди на други 21 ранени.   Според прокуратурата, една от причините за тежкия инцидент в събота вечерта е, че той шофирал с 13 км/ч повече от разрешената за участъка скорост.\r\nДругата линия, по която работят разследващите, е състоянието на самия път. От вчера се изземва документация , свързана с неговата рехабилитация от различни държавни институции и от фирмата - изпълнител \"Трейс груп\".  ", "date": "2018.08.28", "title": "Шофьорът на катастрофиралия автобус е изписан от болницата и е откаран в ареста"}
{"url": "https://www.actualno.com/books/rodstva-po-izbor-poetichen-roman-prevyrnal-se-v-obrazec-za-svetovna-klasika-news_691877.html", "text": "  \"Родства по избор\" е последният роман, излязъл изпод перото на гениалния поет и писател Гьоте. Публикувано за първи път през 1809 г., това зряло и забележително произведение е издържало проверката на времето и вече два века се нарежда сред най-четената световна класика.     Литературното творчество на Гьоте съчетава чистотата и елегантността на стила с богато художествено въображение и с дълбоки философски идеи. „Родства по избор“, чийто създател освен благородник по рождение и безспорен новатор в литературата, неслучайно има огромното влияние над европейския неокласицизъм и романтизъм в края на XVIII в. и началото на XIX в.   Героите в тази творба на Гьоте поразяват със своята мъдрост, искреност и чистосърдечност. Всеки от тях е пример как човек може вечно да търси щастието, без да губи достойнството си и гордо дa управлява живота си. Мъдри мисли, сентенции и идеи са прекрасно вплетени в интригуващия сюжет и това превръща романа в един своеобразен вечен и ценен философски трактат.\r\nЙохан Волфганг Гьоте е роден на 28 август 1749 г. във Франкфурт на Майн, по това време свободен град в рамките на Свещената Римска империя. Благородник от 1782 г., в продължение на десетилетие е държавен министър във Ваймар. Той остава в историята и e известен най-вече като писател, поет, драматург, хуманист, учен, философ и политик.  Гьоте е сред основните фигури на немската литература и европейския неокласицизъм и романтизъм в края на XVIII в. и началото на XIX в. Автор на „Фауст“ и „Теория на цветовете“, той вдъхновява Чарлс Дарвин със своите антропологични изследвания и интереса си към еволюцията. Влиянието на Гьоте се разпростира в цяла Европа и през следващото столетие произведенията му оказват значително въздействие върху музиката, драматургията и поезията на континента.   ", "date": "2018.08.28", "title": "\"Родства по избор\" - поетичен роман, превърнал се в образец за световна класика"}
{"url": "https://www.actualno.com/america/novata-nafta-zasega-samo-mejdu-sasht-i-meksiko-news_692057.html", "text": "  Администрацията на президента на САЩ Доналд Тръмп обяви, че е постигнато предварително споразумение с Мексико относно сключването на търговска сделка в замяна на досега съществуващото Северноамериканското споразумение за свободна търговия (НАФТА) между САЩ, Мексико и Канада. Според американския лидер новата двустранна сделка, към която Канада е поканена да се присъедини, ще бъде от полза и за двете страни. Мексиканският му колега Пеня Нието призова и канадския премиер Джъстин Трюдо да се включи в преговорите, за да бъде сключено тристранно споразумение, предаде БГНЕС.     След като мексиканският президент благодари на американския си колега за продуктивните преговори на делегациите, Тръмп разказа някои подробности за новото споразумение. Беше обявено, че НАФТА ще престане да съществува и новият документ ще бъде наречен по различен начин. \"Ще се прекрати действието на настоящото споразумение. Не може да се каже точно кога ще се случи това, тъй като сроковете ще зависят от Конгреса. Въпреки това действието на споразумението НАФТА ще бъде прекратено, а ние ще сключим двустранно споразумение с Мексико\", каза президентът на САЩ. \"Преди това споразумението се наричаше НАФТА, а сега ние го наричаме Американо-мексиканско търговско споразумение. Ще се отървем от името НАФТА - с него са свързани лоши асоциации, тъй като САЩ понесе тежки загуби. Сега ние сключваме една отлична сделка и за двете страни\", обясни той.   Сделката между САЩ и Вашингтон изисква 75% от даден продукт да е произведен в двете страни, за да не бъдат налагани мита. А по отношение на колите 40- 45% да са произведени от работници с надница поне 16 долара на час.   Освен това - съгласно споразумението Мексико се ангажира със специфични законодателни действия за осигуряване на ефективно признаване на правото на колективно договаряне. САЩ и Мексико се съгласиха да запазят селскостопанските стоки без мита, да не позволяват експортни субсидии за стоки, продавани между пазарите на страните участници в договора и да актуализират съществуващите разпоредби за подкрепа на напреднали биотехнологии, използвани в агробизнеса.    Споразумението ще изисква длъжностните лица да бъдат оправомощени да спират заподозрени за фалшиви стоки на всички пристанища при влизане или излизане. То също така изисква \"съдържателни\" наказания за незаконни видеозаписи на филми, както и санкции за кражбата на сателитни и кабелни телевизионни сигнали. Новите правила също така ще осигурят засилена защита на авторските права, патентите и лицензите.\r\nМексико и САЩ се договориха за нови разпоредби за етикетиране и сертифициране, за да облекчат търговията с алкохолни напитки и вино. Те също така си стиснаха ръцете относно това да разграничават бърбъна и уискито от Тенеси като отличителен американски продукт и текилата и мескала като отличителни продукти на Мексико.\r\n\"Това е невероятна сделка за работниците и гражданите на двете страни. Нашите фермери ще са много щастливи. Обещах им да го направя. Мексико обеща да запoчне незабавно да изкупува възможно най-много селскостопанска продукция. Работим усилено и с други страни. Китай е една от тях, те искат да говорим, но сега не е подходящият момент да говорим с Китай\", каза Тръмп.   Търговският представител на САЩ Робърт Лайтхайзер, който също присъства на събитието заяви, че американската администрация \"се надява да изпрати съобщение до Конгреса, така че процесът да стартира следващия петък\". \"Бих искал споразумението да бъде подписано до края на ноември, тъй като в съответствие с нормативните актове, има забавяне от 90 дни\", каза Лайтхайзер, който заедно със съветника на Тръмп Джаред Къшнър е отговорен за търговските преговори по НАФТА.    \"Що се отнася до Канада, все още не сме започнали преговори с нея. Искахме да сключим споразумение с Мексико, за да разберем дали все пак е възможно\", каза Тръмп. Той заяви, че скоро ще започне диалог с Канада. \"Ще се обадя на министър-председателя Джъстин Трюдо и ще започнем консултации. \"Ако Канада иска честни преговори, ние ще участваме в тях\", добави президентът на САЩ.\r\nДържавният глава каза, че един от най-простите варианти за решаване на търговските спорове на САЩ с Канада ще бъде въвеждането на мита върху вносните канадски автомобили, което би било, по негово мнение, подходящ отговор на канадските мита върху някои продукти от САЩ. Последните, според републиканците, \"достигат 300% за няколко категории млечни продукти\".   \"Най-лесното, което можем да направим. Това е просто една огромна сума пари. В такъв случай това ще бъдат изключително прости преговори: те могат да бъдат завършени за един ден, а на следващия вече ще получим много пари\", каза Тръмп.\r\nТой все още не изключва възможността страната му да позволи на Канада да тръгне по друг начин и да преговаря със САЩ за други, вероятно по-благоприятни за Отава условия по сключване на сделка. \"Можем да отидем към отделно споразумение, а можем да сключим и такова, което да добавим към това споразумение - към споразумението за търговия между САЩ и Мексико\", каза той. Представител на американската администрация заяви, че до петък правителството на САЩ ще преговаря с Канада и разчита, че в крайна сметка в Конгреса ще бъде изпратено писмо с нотификация за намерението за сключване на тристранно споразумение. \"В идеалния случай ние ще информираме Конгреса, че канадците ще участват. Но ако те не участват, ще уведомим, че сключваме двустранно споразумение, към което Канада ще могат да се присъединят по-късно\", обясни представителят.    Новото споразумение ще има срок на валидност от 16 години, но на всеки 6 години ще бъде извършвана ревизия, след което договорът може да бъде допълнен и удължен с още 16 години.\r\nКанада и мексиканските преговарящи, както и американските индустриалци, обаче категорично отхвърлиха американското искане каквато и да била нова НАФТА да съдържа \"клауза за изтичане на срока\", която изисква страните да преподписват споразумението на всеки 5 години.    Северноамериканското споразумение за свободна търговия между Канада, Съединените щати и Мексико бе подписано през 1992 г. и започна да функционира през 1994 г. Документът предвиждаше постепенно премахване на митата върху вътрешната търговия на държавите. Крайната цел - пълното премахване на търговските бариери. В допълнение към търговията със стоки, споразумението се отнасяше и до либерализирането на търговията с услуги и инвестиционен режим, защитата на правата върху интелектуалната собственост, сътрудничество в областта на борбата със замърсяването на околната среда и други области.\r\nПо времето, когато НАФТА влезе в сила, повечето от митата върху търговията със стоки между Съединените щати и Канада вече бяха отменени. От 1 януари 1994 г. бяха елиминирани половината от митата върху мексиканския износ за САЩ и 1/3 върху износа на САЩ за Мексико. Останалите търговски бариери между страните постепенно бяха отменени в рамките на 15 години. Пълните разпоредби на споразумението бяха изпълнени до 2008 г.\r\nАмериканската търговия с Мексико и Канада през периода на действие на НАФТА се е утроила и нарасна с по-бърз темп от търговията с останалия свят. Около 14 милиона работни места са създадени в САЩ в сферата на търговията с Мексико и Канада. НАФТА критиците твърдят, че прилагането на споразумението е довело до съкращаване на 600 000 работни места и намаляване на работната заплата, поради големия наплив на евтина работна ръка от Мексико и прехвърлянето на много от производствата на нейна територия, което особено е засегнало автомобилния сектор.\r\nНа 23 януари миналата година Тръмп подписа указ за започване на процедура за преговори с Мексико и Канада за промяна на условията на НАФТА. Той многократно заяви, че дефицитът на външната търговия с Мексико е 60 млрд. долара, а НАФТА е \"едностранна сделка от самото начало\".", "date": "2018.08.28", "title": "Новата НАФТА - засега само между САЩ и Мексико"}
{"url": "https://www.actualno.com/asia/agresivno-pismo-otmeni-vizata-na-pompeo-v-severna-koreja-news_692066.html", "text": "  Доналд Тръмп е отменил визитата на Майк Помпео след агресивно писмо от Северна Корея, съобщи The Washington Post.     Писмото е било изпратено от ръководителя на Единния фронт на Корейската работническа партия Ким Йон-чол в понеделник, 27 август, уточняват източници в администрацията на американския президент.   По предварителна информация посланието, което Тръмп е предал на Помпео, е написано \"по агресивен начин\". Съдържанието на писмото не е представено, допълва агенция \"Фокус\".\r\nПо-рано Тръмп помоли Помпео да се откаже от планираното посещение в Северна Корея тази седмица, тъй като Вашингтон не вижда достатъчен напредък в процеса на ядрено разоръжаване на Корейския полуостров.  ", "date": "2018.08.28", "title": "Агресивно писмо отмени визата на Помпео в Северна Корея"}
{"url": "https://www.actualno.com/music/cacao-beach-club-zakriva-letnija-sezon-s-davide-squillace-i-nakadia-news_692158.html", "text": "  И това лято донесе много приятни емоции на почитателите на електронната музика, благодарение на Cacao Beach Club. Oт юни до септември, клубът покани имена като Chus & Ceballos, ANNA, Citizen Kain, Cosmic Boys, Franky Rizardo и много други международни и български артисти, които забавляваха публиката. На 1 септември, сезон 2018 ще приключи на плажа, в компанията на Davide Squillace, Nakadia, Bagerziev и  специалното участие на DJ Steven.     Първият гост в събота е италианеца David Squillace. Той е диджей и продуцент, познат като един от най-заетите артисти в света на електронната музика и важна част от легендарните партита Circo Loco в DC10, Ибиза. С всяка отминаваща година, Davide все повече надгражда репeртоара си и броя на творческите си проекти. Само някои от лейбълите за които е издавал са Desolat, Minus, Hot Creations, Cadenza, Ovum и Kaoz Theory, а в най-силните си години диджеят е основател на цели четири лейбъла – Sketch, Minisketch, Heideout и Titbit. Артистичната свобода обаче, винаги е било това, което подхранва огъня му и към което се стреми. Пример е стартирането на концепцията му This and That Lab през 2012г. – проект, който съчетава музика, визуални изкуства, дизайн, мода и писане, осигурявайки платформа за артисти с подобни, артистично насочени идеи. Друг ярък пример е колаборацията му с Marcel Burlon, собственик на County of Milan. Като огромен фен на модната къща, Davide е чест клиент на Burlon, който също е диджей. Това запознанство води до лимитирана серия тениски и гривни и най-вече до релийза на Gaulicho - хипнотично техно парче, показващо уменията на Davide и емблематичния артистизъм на Burlon. Вторият гост за вечерта е тайландката Nakadia, която стана любимка на публиката с последните си изяви у нас. Тя е една от успелите жени в електронната музика, която си пробива пътя съвсем сама. Момичето, израстнало в Тайланд, достига до едно от топ партитата в Ибиза ANTS от което все още е част. Няколко месеца по-късно, кани легендарния Sven Vath за парти на плажа в родния и Тайланд. Това събитие се оказва една много добра колаборация, прераствайки в присъединявнето на Nakadia към семейството на Cocoon.  Без лейбъл зад гърба си, тя успява да води ъндъргаунд звученето си в клубове като Watergate Берлин, The Egg Лондон, Lola Шанхай, Glow Бангкок и много други. Тя е артист от високо ниво, който радва публиката не само с безупречното си миксиране и техно звуци, но и със заразителната си енергия зад пулта. Това е Nakadia, една от най-търсените жени - диджеи, която може да видите и усетите на 1 септември в Cacao Beach Club.      ", "date": "2018.08.28", "title": "CACAO BEACH CLUB закрива летния сезон с Davide Squillace и Nakadia"}
{"url": "https://www.actualno.com/politics/ninova-poiska-ostavkata-na-pravitelstvoto-zaradi-tragedijata-kraj-svoge-news_692198.html", "text": "        \"Има ли смелост премиерът Борисов да каже, че строи пътища и магистрали, за да загиват по тях - трябва политическа отговорност\", каза Нинова на пресконференция в централата на партията.   \"Трябва да е ясно, че виновникът за такива ситуации е само един и това е правителството на Бойко Борисов и той персонално. \"Гордостта на премиера – магистралите са най-голямата кражба, конкурирайки се може би със санирането, добави Нинова.\r\n\"Досега корупцията ни ограбваше, взимаше от всеки човек. Сега вече корупцията убива в истинския смисъл на думата. Невинни българи плащат с живота си кражбите на правителството на Бойко Борисов. Обръщаме се към всички хора, българи, че това просто не може да продължава повече така\", призова Нинова.  Според нея дори и строителите на участъка на пътя в Своге - \"Трейс\", който се смята за опасен, да бъдат извадени от схемата те ша бъдат подменени с друга фирма. Това е моделът на прехода, смята Нинова. \"Ще се смени тази фирма с друга, ще понесе някой отговорност на ниските равнища, но моделът остава\", каза още Нинова.   Какви конкретни стъпки ще предприеме БСП ще стане ясно, след като депутатите от партията се съберат в началото на парламентарния сезон другата седмица.", "date": "2018.08.28", "title": "Нинова поиска оставката на правителството заради трагедията край Своге"}
{"url": "https://www.actualno.com/society/svetovrachane-izprashta-chetirima-zagubili-jivota-si-pri-katastrofata-kraj-svoge-news_692033.html", "text": "        17 души загинаха, след като автобусът, с който са се връщали от еднодневна екскурзия, падна в Искърската дефиле. Сред жертвите е и 13-годишно момче, което заедно с баба си и вуйчо си е пътувало на злополучната екскурзия. След трагедията в 4 болници са настанени ранените. Шестима са приети в Окръжна болница, шестима в Пирогов, двама във ВМА. Шофьорът на автобуса е приет в болница „Царица Йоанна”.   Почти всички загинали са от Световрачене. В понеделник в манастира \"Седемте престола\", където последно са били пътуващите в катастрофиралия автобус, бе отслужена панихида.\r\nРазходите по погребенията ще бъдат покрити от Община Световрачане.  В понеделник в страната бе обявен Ден на национален траур в памет на жертвите.   Разследването на тежкия инцидент продължава в три направления - действията на шофьора, на фирмата превозвач и на фирмата - строител на пътя. Първоначалната информация показва, че нарушения е имало на всички нива. За момента единствен обвиняем е шофьорът на автобуса - Григор Григоров. Той е обвинен за причиняване на смърт по непредпазливост. Разследващи и жандармерия влязоха и иззеха документация от „Трейс груп”. От там отрекоха да са отговорни за трагедията.\r\nРазследването по делото е възложено на Националната следствена служба.    ", "date": "2018.08.28", "title": "Световрачане изпраща четирима, загубили живота си при катастрофата край Своге"}
{"url": "https://www.actualno.com/advice/kazvaj-da-ili-ne-navreme-inache-kanish-nevrozata-news_692155.html", "text": "  Темата за границите на общуване и поведение е все по-актуална напоследък.     За това прословуто обичане на себе си ми е думата, част от което са именно поставянето на ясни граници в професионален и личен план, като основа за здрав и осъзнат живот, а не раболепно и сляпо подчинение на норми, правила и авторитети.\r\nВ писмата които получавам много често ми задавате въпроси за това, кога да кажем “да” или “не”, няма ли да обидим някого, кое е правилното, как да постъпим в различни ситуации, ако не искаме да правим нещо и т.н., вариациите на въпроси са най-различни, но смисълът е един и същ.\r\nНе мога да дам рецепта, а съвети още по-малко, защото аз вярвам, че човек е нужно сам да открие своя начин при определяне на личните си граници и да ги отстои, но така, че да позволи и на останалите да правят същото.  Ще ви разкажа една история, нека всеки вземе каквото му е нужно от нея.\r\nПреди време станах свидетел на случка, нищо особено, но ме накара да се замисля за някои неща.\r\nБях в автобуса, жената до мен беше със слушалки, чувах музика.    В един момент, телефона и звънна и тя проведе кратък разговор, на който неволно станах свидетел.\r\nОчевидно се налагаше да отиде някъде и това не и се нравеше.\r\nЦялото и същество и дори гласът и го показваха.\r\nЖената на няколко пъти се опита да откаже с тих, извиняващ се глас, но от другата страна упорито се настояваше и в крайна сметка, тя се съгласи, явно и подчертано неохотно...\r\nВ следващите минути остана замислена и загледана през прозореца, дори не си пусна музиката отново.   Та си мислех, колко много думите “да” и “не”, играят роля в живота ни, колко могат да го улеснят, казани в точен момент или усложнят, по обратния принцип.\r\nОт какво зависи ли?\r\nОт вибрациите на сърцето, смятам аз.\r\nАко се научим да го слушаме и да се доверяваме на интуицията си, ако имаме силата да се заявим и да отстоим позицията си по един категоричен и все пак уважителен начин, то животът на всички ни, щеше да се опрости неимоверно.\r\nПросто “да” или “не” - ясно и на място.\r\nЗнам, че звучи лесно, но не е съвсем така..\r\nЗатънали в блато от условности, взаимносвързаности и социални норми на поведение, често пренебрегваме ясните сърдечни послания.\r\nКолко пъти, цялото ни същество вика “не”, но устата казва “да”, познато, нали?\r\nПри това положение, никак не е чудно, че ставаме все по-болни, изнервени, уморени, апатични, депресивни и какво ли още не.\r\nСпираме да чуваме музиката, точно като жената в автобуса,\r\nБлокирайки сами здравата и естествена агресия, която ни помага да отстоим себе си, своите нужди и намерения в изкривена “любезност”, криворазбрана “помощ”, непосилна ни подкрепа спрямо някой от чувство за вина или дълг например.\r\nНо дълг към кого и към какво, щом резултата е собственото ни разболяване?\r\n“Обичай ближния, тъй както себе си..”\r\nБиблейски цитат по памет, не претендирам за точност.\r\nПитам се, дали бихме могли да обичаме друг искрено, открито и честно, когато не изпитваме същото към себе си?\r\nЗащото, не е ли уважението към личните ни емоции, чувства и нужди основа за подобно отношение, към околните и свeтът изобщо?\r\nС други думи, човек не зачитащ себе си, не умеещ да поставя ясни граници, спрямо непрестанните и повишаващи се социумни изисквания, не отстояващ своето право на глас, отказ или съгласие в съзвучие с вътрешното си аз, трудно би могъл да остане щастлив и здрав.\r\nПреглъщанията на многото “да” и “не”,  се трансформират в куп неврози, тревоги, паники, страхове и т.н.\r\nУловката тук е, че много, много често, ние сами не проумяваме, защо се чувстваме зле и откъде тръгват проблемите, при положение, че така стриктно изпълняваме, поемаме купища отговорности и се раздаваме докрай?\r\nСпри се, човеко!   Отпусни се, прибери се вътре в себе си, дай си време извън всичко и всички.\r\nСветът ще продължи да се върти и без теб, уверявам те!\r\nНо колко хубаво би било, това да се случва в синхрон с него, а не проклинайки го.\r\nВсяко нещо на тази земя има начало и край, има периоди на растеж и покой.\r\nЗащо все искаме да сме на “гребена на вълната”..?   Истинските неща са обикновено необикновени, без пудра и лустро и са на ръка разстояние, но е нужно да я протегнем навреме..\r\n“Да” или “Не”..?\r\nОт теб зависи.      Вашите въпроси задавайте на следния имейл: psiholog@petyasimeonova.com. Ще се опитам да отговоря на някои от тях.\r\nКонтакти с мен:\r\nskype: petyasimeonova-psiholog websait:http://www.petyasimeonova.com https://www.facebook.com/PetyaClinicalPsychologist/", "date": "2018.08.28", "title": "Казвай \"Да\" или \"Не\" навреме - иначе каниш неврозата"}
{"url": "https://www.actualno.com/politics/karakachanov-v-uslovija-na-finansov-nedoimyk-horata-ot-vvs-davat-vsichko-ot-sebe-si-news_692168.html", "text": "  Въпреки ограничените ресурси Военновъздушните сили се подготвят и правят дори невъзможното, за да могат да обучат летателния състав да изпълнява своите задачи по защита на въздушното пространство на България. Аз искам да поздравя командира на ВВС и пилотите, които участват в тренировъчните полети, защото в условия на финансов недоимък тези хора дават всичко от себе си, за да защитават суверенитета на България и българските граждани. Това каза министърът на отбраната Красимир Каракачанов на зенитния полигон на Военновъздушните сили „Шабла“, където заедно с началника на отбраната генерал Андрей Боцев наблюдаваха съвместни тренировъчни полети на екипажи от състава на изтребителната и щурмовата авиация, съобщиха от МО.     Пилотите на МиГ-29 от състава на 3-та авиобаза Граф Игнатиево до 31 август ще изпълняват полети за провеждане на отстрели, експериментални и бойни стрелби с излитане и кацане от летище Граф Игнатиево. Стрелбите са с авиационни управляеми ракети, включени в боекомплекта на МиГ-29, и са по два типа цели - светеща парашутна мишена СПМ-100 и радиоуправляема мишена R-01. Целта на подготовката е летците да подобрят своите умения за работа с комплекса за въоръжение на МиГ-29 и да повишат бойните си способности.   В тренировъчните полети на екипажите от изтребителната авиационна ескадрила на авиобаза Граф Игнатиево участват и пилоти на Су-25, инженерно-технически и осигуряващ състав от Базата за предно разполагане – Безмер. Полетите се изпълняват от летище Балчик. Целта е екипажите на Су-25 да усъвършенстват техниката си на пилотиране и самолетоводене на малки и пределно малки височини. Освен това те ще изпълняват и полети за навигационно бомбопускане на светеща парашутна мишена СПМ-100 за осигуряване на стрелбите на своите колеги от 3-та авиобаза Граф Игнатиево.\r\n„Особеното през тази година е, че имахме възможност, независимо от ограниченията, да включим в подготовката и нови летци, което за мен е голям успех“, каза командирът на ВВС генерал-майор Цанко Стойков. Той отбеляза че подготовката се провежда в доста сложна метеорологична обстановка - превалявания и гръмотевична дейност и на двете летища, но това не е попречило на екипажите от ВВС да изпълнят успешно поставените задачи.  В отговор на журналистически въпрос генерал-майор Стойков разясни, че съгласно нормативите в страните-членки на НАТО максималният нальот за поддържане и изграждане на бойни способности на пилотите е 180 ч. Минимумът, който е заложен в нормативните документи, е 120 ч. нальот и целта е с повишаване на ресурсите да бъде осигурен поне този минимум, за да бъдат спокойни при изпълнение на задачите летателният и инженерно-техническият състав и да се преодолее разтренираността им.   „За да осигурим необходимите часове нальот нашата политика е свързана освен с доставката на нов тип изтребител и с поддържането на съществуващата техника, която има достатъчен ресурс, за да могат летците от бойната авиация да имат нужните умения и бойни способности“, заяви министърът на отбраната. Той припомни, че процедурата за доставка на нов тип изтребител предполага първите самолети да бъдат доставени в срок от 3 години след сключването на договор.", "date": "2018.08.28", "title": "Каракачанов: В условия на финансов недоимък хората от ВВС дават всичко от себе си"}
{"url": "https://www.actualno.com/curious/eto-koi-sa-pobeditelite-v-igrata-na-lidl-news_691574.html", "text": "                                               Дойде време да изтеглим тримата победители в играта на Lidl България и Actualno.com. Трима щастливци, които печелят ваучeр за пазаруване в магазините на Lidl на стойност 33 лв.\r\nНа случаен принцип изтеглихме три имена на потребители, които са коментирали под поста ни от 17 август.С този ваучер може да участват и в голямата игра на Lidl и да спечели 3 000 лв.! \r\nКак? Като регистрират касовата бележка за покупката си до 31 август.  Ето и имената на победителите в нашата игра:\r\n1. Даниела Гръкова, която обожава шоколад и ще си купи само шоколад;\r\n2. Kremena Stoianova, която харесва всички продукти в Lidl;    3. Александър Николов, който ще смени прахосмукачката и ще си купи още машини.\r\nИграта ни за любимите ви продукти в Lidl приключи и вече е ясно, кои са най предпочитаните стоки в магазините. Едно е сигурно - няма необичани продукти.\r\nРазнообразието от отговори е доказателство, че всеки има нещо любимо, а някои обичат всичко!\r\nНие опитахме да направим селекция на най-харесваните и след доста четене можем да откроим следните продукти:\r\n- хлебния щанд и топлите хлебчета там;   - винените предложения;\r\n- продуктите Pilos и консервите;\r\n- киселите краставички и консерви с боб;\r\n- сладките изкушения;\r\n- различни уреди и техника;\r\n- свежите зеленчуци;\r\n- продуктите \"Родна стряха\";\r\n- бебешките стоки;\r\n- всичко! (най-честият отговор). ", "date": "2018.08.28", "title": "Ето кои са победителите в играта на Lidl"}
{"url": "https://www.actualno.com/sofia/protest-v-svoge-zaradi-opasnija-pyt-prez-iskyrskoto-defile-news_692063.html", "text": "  Утре, 29 август, се подготвя протест на мястото, където стана жестоката автобусна катастрофа (бел. ред. - ), при която загинаха 17 души.     Местни жители споделиха пред Нова телевизия, че ситуацията е абсурдна. Те попитаха изрично задочно ръководителя на Агенция \"Пътна инфраструктура\" инж. Светослав Глосов защо има мантинела, която не може да спре 40-тонно превозно средство и какво ще стане, когато тежкотоварният трафик по АМ \"Хемус\" бъде пренасочен през Искърското дефиле, когато тръгнат нови ремонти и край Ботевград.   Специално за мантинелата местни хора бяха категорични, че преди около два месеца тя била съборена от ТИР, който поднесъл, две седмици не се случило нищо и накрая съоръжението било просто закрепено да стои право. \"И дете с колело да мине, можеше да я бутне\", заяви живееща в Своге жена.\r\nСцепление по пътя няма. Ние го знаем и внимаваме, но по пътя минават и много хора, които не са местни. ТИР-ове редновно поднасят тук, коли се блъскат в бордюрите - работя наблизо и виждам, гласяха думите на една от жените, готвещи протеста.  ", "date": "2018.08.28", "title": "Протест в Своге заради опасния път през Искърското дефиле"}
{"url": "https://www.actualno.com/europe/rusija-s-ogromno-uchenie-na-poveche-ot-300-000-voenni-news_692217.html", "text": "  Русия планира да организира огромно учение включващо повече от 300 000 военни през следващия месец. Tова ще са най-големите военни маневри от Студената война.     Министърът на отбраната Сергей Шоигу заяви, че войници от Китай и Монголия ще се включат в учението, което ще се проведе над източна и централна Русия, съобщава Би Би Си, цитирани от БГНЕС.   Шоигу сравнява „Восток-2018” със съветските маневри през 1981 г., които включваха и престорена атака към НАТО.\r\nУченията идват тъкмо в навечерието на увеличаващите се напрежения между Русия и НАТО.  Шоигу казва, че 36 000 танка, бронетранспортьори и бронирани превозни средства за пехотинци ще вземат участие във „Восток-2018”, който ще се проведе от 11 до 15 септември и ще включва още повече от 1 000 самолети.   Руският министър на отбраната сподели, че „в някои аспекти тези учения ще повторят „Запад-81” но пък размахът тук ще е по-голям”.\r\nГоворителят на Кремъл Дмитрий Песков заяви, че тези учения са оправдани предвид „настоящата международна ситуация, която често е агресивна и неприятелски настроена към нашата страна”.    ", "date": "2018.08.28", "title": "Русия с огромно учение на повече от 300 000 военни"}
{"url": "https://www.actualno.com/art/sgradata-na-sofijskata-pojarna-stava-ogromno-grafiti-platno-za-kvartal-festival-2018-restart-news_692219.html", "text": "  Сградата на на ул. \"Екзарх Йосиф\" 46 става част от програмата на , който тази година ще се случи в дните Известната сграда на Софийската пожарна ще се превърне в огромно художествено платно и ще добие нов, артистичен облик. Във връзка с Професионалния празник на пожарникарите (14 септември) и като част от квАРТал Фестивал 2018 една от фасадите на постройката ще се трансформира в платно за мащабно графити произведение, чиято тематика ще бъде . Подобна колаборация между държавна институция от такъв ранг и артистична акция е прецедент в България и отличен пример за добра практика с общата цел да се облагороди градското пространство. Благодарение на тази инициатива гр. София ще се сдобие с един нов модерен символ.     С атрактивния проект ще се заемат графити майсторите от , организатори и на мащабния графити фест We All Write, преобразил град Ахтопол през 2017 година. Инициативата ще се случи с любезната подкрепа на Оргахим – организация, която традиционно подкрепя креативни артистични градски намеси, както и на Община Оборище, партньор на фестивала.\r\nИ това не е всичко! Още един от известните исторически и архитектурни паметници на София се присъединява към локациите-участници в квАРТал Фестивал 2018 и ще стане домакин на артистични изяви! , която е традиционна спирка в архитектурно-историческите разходки из квАРТал, отваря двора си в неделя, 16 септември, като ще приюти литературно-театралния спектакъл на познатите квАРТални герои „ “, които ще представят литературно-театрален спектакъл, посветен специално на мястото и на тазгодишната концепция на фестивала – И още - влиза квАРТал-а! глобалната платформа, която трансформира паркоместа в открити пространства за хората се включва в квАРТал Фестивал 2018 и ще преобрази пространствата пред локациите – участници във фестивала в прекрасни зони за почивка и забавления.  PARK(ing) Day Sofia все още набира участници в инициативата, чиято тема тази година е Запиши се за участие до 27 август на имейл office@credobonum.bg, като представиш с няколко изречения своята идея и акцентите, с които би трансформирал едно паркомясто в темата на тазгодишното издание. които са традиционното ядро на квАРТал Фестивал, в рамките на квАРТал Фестивал 2018 те се сдобиват с нови артистични имена, решени в тазгодишната „РЕстарт“ концепция. В дните 14-16 септември, те стават Десетките локализирани там ателиета, галерии, студия, магазини, коуъркинг пространства, кино и заведения ще отворят вратите си с концептуални програми, вдъхновени от имената си, и ще пречупят личното си виждане за пресечната точка между миналото, настоящето и бъдещето на квАРТал на езика на изкуството и занаятите.     . В дискусията участие ще вземат представители на общинските органи, местни и чуждестранни архитекти, урбанисти, културни мениджъри и други професионалисти, които ще търсят и предлагат решения, свързани с главната мисия на инициативата квАРТал, а именно облагородяването и обособяването на региона като официален творчески квартал на гр. София.\r\nТова са само част от новостите, които ще предложи квАРТал Фестивал 2018: РЕстарт!\r\nВключи се: И следи за всичко ново:    И през 2018 година  – един от най-колоритните и интересни райони от близкото минало на София, който, благодарение на всеобщите усилия на опериращите в района локации, организации и артисти, претърпя видима и положителна промяна: насищането му с нови творчески пространства доказва неговия културен разцвет и способства за създаване на един нов и положителен имидж. , опериращи на територията и/ли с лично отношение към региона и на всичко случващо се в него, които търсят решения на проблемите на района чрез средствата на изкуството. Обособяването на квАРТал като официалния творчески квартал на София е тяхната голяма мисия.", "date": "2018.08.28", "title": "Сградата на софийската пожарна става огромно графити платно за квАРТал Фестивал 2018: РЕстарт!"}
{"url": "https://www.actualno.com/business/otcheten-e-totalen-sriv-na-chujdestrannite-investicii-u-nas-news_692163.html", "text": "  Тотален е сривът на чуждестранните инвестиции в България. Това каза Радосвет Радев, изпълнителен председател на БСК, предаде репортер на БГНЕС.     БСК представи кратък анализ на преките чуждестранни инвестиции у нас в периода 2007-2017 г. В него се посочва, че общият обем на инвестициите в България в периода 2007-2017г. остава сравнително константен - около 18 млрд. лв. годишно, с пик през 2008г., когато достигат 24 млрд. лв. Делът на местните инвестиции в общия обем на инвестициите драстично нараства при успореден срив на чуждестранните инвестиции. За периода 2007-2017г. годишният поток на нетните чуждестранни инвестиции намалява почти 10 пъти, като достига най-ниското си ниво през 2017г., в размер на 1858 млн.лв. или 1,9% от БВП.   Разгледани като дял от БВП, преките чуждестранни инвестиции непрекъснато намаляват. Интензитетът на инвестициите характеризира капацитета на икономиката да привлича чуждестранни инвестиции. Ако през 2007 г. те са били 27.9% от БВП, то през 2017 г. делът им е едва 1.9% от БВП, което представлява свиване с почти 15 пъти. Тази неблагоприятна тенденция се задълбочава допълнително за полугодието на 2018 г. спрямо същия период на 2017 г. Спадът е двукратен – от 1% до 0.5%.\r\nКамен Колев - зам.-председател на БСК каза, че от експертите се смята, че добро ниво на преки чуждестранни инвестиции в една страна е те да бъдат от порядъка на 10% от Брутния вътрешен продукт на страната, съобщи БГНЕС.  От БСК казват, че за това колко пренебрежимо ниско е нивото на ПЧИ у нас през последните години говори и фактът, че техният обем е съизмерим със средствата, постъпващи от емигрантите.   Изследване на БСК идентифицира следните фактори, възпрепятстващи привличането на преки чуждестранни инвестиции: Липса на квалифицирани кадри, лоша инфраструктура, бавно свързване към комуналните услуги (ел.енергия, ВиК, преносни мрежи и др.), утежнена бизнес-среда и регулации, липса на електронно правителство и на прилагане на електронните услуги, бавен процес на обявяването на фалити, висока междуфирмена задлъжнялост, мудно правораздаване, корупция, бюрокрация на национално и регионално ниво в администрацията, непредсказуема бизнес и законова среда.", "date": "2018.08.28", "title": "Отчетен е тотален срив на чуждестранните инвестиции у нас"}
{"url": "https://www.actualno.com/curious/dneven-horoskop-za-29-avgust-news_692203.html", "text": "        Това е ден за мечти сред природата. Независимо, че е работен ден намерете време за разходка сред зеленина. Ще ви хрумнат безценни идеи. През този ден избягвайте споровете с по-възрастни роднини. Няма да се разберете. В работата също ще имате разногласия с важна личност. Изобщо денят ще ви поднесе неразбиране отстрана на висшестоящи.   Това е ден, в който да проявите повече смелост. Късметът ще е на ваша страна и ще се справите с всичко, което се изпречи на пътя си. Най-голямото ви оръжие ще е интуицията ви.     През този ден насочете усилията си към покоряването на служебни върхове. Пред вас ще има много възможности за реализация и развитие. Овен това ви се предоставя възможност за постигането на по-добър стандарт в семейството ви. Тази сряда е ден за печелене на пари. Ако сте планирали търговски сделки може да действате смело. Моментът е подходящ и за проучването на нови възможности за източник на доходи. Днес никой няма да може да ви устои, така че пристъпете към решаването на семейни дела. Важното е да бъдете добронамерени и да не допускате намесата на трети лица.      През този ден е много важно да сте максимално честни с партньора си. Сега е моментът да изкажете всичките си претенции и да настоявате за изпълнението им. Днес ще преливате от вдъхновение. Не пестете сили и време. Сега ще имате възможност да свършите работа за две седмици напред.    Това е ден за приятни изненади. Не се подавайте на предразсъдъци  и стари обиди. Те само ви пречат по пътя напред и нагоре. Днес може да усетите известно безпокойство. Не бързайте да реализирате планове, ако не се чувствате достатъчно уверени.    Това е ден, в който ще откриете нова страст. Не се колебайте да разчистите времето и живота си, за да ѝ направите полагащото ѝ се място. Днес наблегнете на физическата активност. Дори една дълга разходка ще ви даде необходимия тонус. Не спирайте да търсите новото, от което имате нужда.", "date": "2018.08.28", "title": "Дневен хороскоп за 29 август"}
{"url": "https://www.actualno.com/healthy/zamyrsjavaneto-na-vyzduha-namaljava-kognitivnite-sposobnosti-news_692202.html", "text": "        Според изследователите негативното му влияние се увеличава с възрастта, като най-силно засята мъже с по-ниско образование.   Съвместното американско-китайско проучване стигнало до изводите, след като следило математическите и вербални умения на около 20 000 в Китай в продължение на 4 години.\r\nИзследователите смятат, че резултатите имат глобални измерения, тъй като 80% от градското население по света диша въздух, чието ниво на замърсяване не е безопасно.  Въпреки че установило връзка между замърсяването и по-ниски резултати в тестове, проучването не открило причината, която причинява този ефект.   В него били измервани нивата на серен диоксид, азотен диоксид и прахови частици под 10 микрометра, в района на живеене на наблюдаваните участници. Не е ясно кой от тези замърсители причинява този ефект и в каква степен.\r\nВъглеродният оксид, озонът и по-големи прахови частици не били включени в изследването.    Авторите му обаче смятат, че замърсеният въздух увеличава риска от дегенеративни заболявания, като алцхаймер и други форми на деменция.   По оценки на Световната здравна организация замърсяването на въздуха годишно причинява преждевременната смърт на 7 милиона души по света.", "date": "2018.08.28", "title": "Замърсяването на въздуха намалява когнитивните способности"}
{"url": "https://www.actualno.com/celebrate/sv-prepodobni-mojsej-murin-news_691888.html", "text": "  Животът на преподобни Мойсей Мурин (египтянин), който отначало бил разбойник, а после просиял с добродетели в Скитската пустиня (Египет), ни дава висок пример на Божието милосърдие.     През ІV в. живял в Египет един разбойник Мойсей, който със своите злодеяния всявал ужас в цялата страна. Родом етиопянин (абисинец), в ранната си младост бил роб при един знатен човек, който го бил изгонил от своя дом заради лошото му поведение. Мойсей не пожелал да си изкарва прехраната с честен труд, а се събрал с група разбойници. Неговият викос ръст, необикновено сила, смелост и безстрашие му спечелили скоро уважението на разбойниците и той им станал главатар. Не знаел ни страх, ни жалост. Бил готов на всичко, за да отмъсти на врага или да извърши замислено злодеяние. Веднъж поискал да отмъсти на един беден овчар, задето кучетата на тоя овчар му попречили на една работа. Като узнал, че овчарят пасе стадото си на другата страна на река Нил, той решил да го убие. По това време Нил бил в пълен разлив, обаче явната опастност не задържала отмъстителния Мойсей. Той се съблякъл, превързал дрехата си на главата, взел ножа си в зъбите и преплувал реката. Овчарят го видял отдалеч и се скрил. Мойсей убил четири от най-добрите му овни и като ги вързал за себе си, преплувал обратно реката. Яли и пили всички разбойници.\r\nДълго Мойсей злодействал и всявал страх в цялата околност. Но Господ, Който не желае гибелта на грешника, в Своята милост му пратил светла минута на покаяние. Злодеят веднага разбрал колко е грешен пред Бога. В душата му се пробудило чувство на дълбоко разкаяние. Мойсей напуснал другарите си и проливайки сълзи на съкрушение, се затекъл в монашеската обител гдето изповядал греховете си и молил братята да го приемат в числото на иноците. Те дълго не се съгласявали, понеже знаели неговия грешен живот. Но Мойсей не мръднал от манастирските врати и не преставал да се моли и плаче. Най-после игуменът повярвал на искреното му разкаяние, приел го, но му наложил строго послушание. Мойсей тогава бил на около 30 години. Той напълно се покорил на волята на своя наставник. Хранел се с хляб и вода, прекарвал цели нощи в молитва, със смирение изпълнявал всичко, що му заповядали, и непрестанно проливал сълзи за предишния си живот.\r\nСлед известно време манастирският игумен му позволил да живее отделно в отшелническа килия в пустинята. Там веднъж го нападнали четирима разбойници. Мойсей ги надвил, като ги вързал, довел ги при игумена и му казал: \"Ето, тия четирима разбойници ме нападнаха. Аз ги вързах, но не на мене се пада да ги наказвам. Какво ще заповядаш да правя с тях?”  - Пусни ги! – казал игуменът. – Ние не трябва да убиваме никого.\r\nРазбойниците останали много учудени от такова милосърдие. И когато узнали, че този, който ги е вързал, е чутовният Мойсей, сами дошли в сърдечно умиление и се разкаяли. Те оставили разбойничеството и постъпили в манастир.\r\nТежки били първите години пустинен живот за Моесей. Нему се случвало да издържи силна вътрешна борба. Спомените за предишния свободен и грешен живот смущавали душата му. Често се явявало в него почти непреодолимо желание да остави пустинята и да се върне на предишната си дейност. Със сълзи падал Мойсей на колене, молейки Господ да му дарува Своята помощ. \"Не падай духом! – казал му един от подвижниците. – Това се още следи от твоя греховен живот.” И Мойсей засилвал поста. Цял ден стоял на молитва. Но някога и насън го мъчели спомените от предишния живот. Тогава той решил да победи съня чрез постоянни трудове и молитва. По цели нощи се молел Богу и обхождал килиите на подвижниците, на които носел вода от далечно място. След много тежки години на изпитание и борба Господ пратил на подвижника по-спокойно състояние на духа. Пламенно благодарил Мойсей на Господа за такава милост. Намирайки утеха и сила в молитвата, той смирено съзнавал своята немощ. Мойсей разбирал вече, че Бог, по Своята милост, му дарува разкаяние и обръщане към доброто. Веднъж един брат го запитал:    - Що помага на човека във всеки негов труд?\r\n- Един Бог му помага – отговорил Мойсей. – Бог ни е прибежище и сила, бърз помощник в беди.\r\n- В такъв случай за какво са постите и бденията? – запитал братът.\r\n- Това смирява душата – отговорил Мойсей. – Защото е писано: Погледни моето страдание и меото безсилие и прости всичките ми грехове. Ако душата принесе тия плодове, Бог за това ще прояви към нея Своето милосърдие.\r\nСветият живот на Мойсей го прославил. Веднъж управителят на областта пристигнал в Скитската пустиня нарочно, за да види покаялия се разбойник. Мойсей узнал за това, оставил килията си, за да се скрие, но случайно срещнал управителя, който го запитал:   - Къде е килията а отец Мойсей?\r\n- Защо ти е той? – запитал на свой ред Мойсей. – Той е човек недостоен и глупав.\r\nУправителят се почудил. Той дошъл в манастира и казал на иноците това, което чул за Мойсей. Иноците се огорчили, защото всички дълбоко уважавали подвижника.\r\n- Какъв бе инокът, когото ти срещна? – запитали те управителя.\r\n- Висок ръст, с черно лице, във вехта дреха – отговорил управителят.\r\n- Та това е бил сам Мойсей. Той избягва човешка слава и не желае да го хвалят и превъзнасят – казали иноците.\r\nДокато скитските иноци се чудели на строгия и свет живот на Мойсей, той сам продължавал да пази дълбоко смирение, скърбял за греховете си, считайки се недостоен за Божията милост. Ръкоположили го за свещеник. Когато при ръкоположението го облекли в бяла дреха, епископът казал:   - Ето, Моисее, ти сега цял стана бял!\r\n- Владико, отвън аз съм такъв. Дай Боже да бъда такъв и отвътре – отговорил смиреният подвижник.\r\nЕпископът пожелал да го изпита, затова заповядал на църковните служители да го изгонят от олтара. \"Вън от олтара, чернокожи негре!” – му рекли. Мойсей приел това оскърбление с най-голямо смирение и безропотно се оттеглил. \"Добре постъпиха с тебе! Щом не си човек, защо се намираш в събранието на човеци?” – си казал Мойсей.\r\nГоспод прославил подвижника чрез дарове на Своята благодат. Много ученици се събрали около него. Той ги наставлявал с любов и им внушавал преди всичко да бъдат смирени и снизходителни към ближните. \"Пръв наш дълг е да не осъждаме ближния” – казал той. \"Който чувства тежестта на греховете си, той не гледа греховете на ближния”. \"Не прави никому зло и против никого не мисли зло в сърцето си”. \"Не презирай тогова, който върши зло, не общувай с човек, който вреди на своя ближен, и не се радвай с оногова, който прави зло другиму. Не укорявай никого, но казвай: Бог знае всекиго! Не се съгласявай с клеветника, не се забавлявай с неговото злоречие, но и не питай омраза към оногова, който хули ближния! Ето що значи да не осъждаме, според Писанието: Не съдете, за да не бъдете съдени!”   Мойсей сам давал пример за това, на което поучавал. Винаги помнел собствените си грехове, не осъждал никого и горещата любов към ближните била негова главна добродетел. Той ласкаво и приветливо приемал идващите при него и охотно беседвал с тях за божествени неща. Сам спазвал най-строг пост, но радушно угощавал посетителите си. Веднъж било определено в скитската пустиня да се пости цяла седмица – да се яде само сух хляб. В това време при Мойсей дошли братя от Египет. За да ги угости, той приготвил вариво, от което сам ял с тях, смятайки това дело на братска християнска любов. Някои братя видели, че от килията му излиза дим, и казали на игумена, че Мойсей престъпил заповедта. \"Когато той в събота дойде в събранието на братята, ще го изоблича” – казал игуменът. Но когато Мойсей влязъл в църква, игуменът му казал: \"Отче Моисее, ти си нарушил човешката заповед, но си изпълнил Божията заповед.”\r\nКато станал на 75 години, Мойсей предузнал времето и начина на своята смърт. Веднъж той казал на учениците: \"бягайте оттук и се скрийте, защото днес ще ни нападнат варвари!”\r\n- А ти, свети отче, няма ли да се скриеш с нас? – казали учениците.\r\n- Не – отговорил Мойсей, - аз съм твърде стар. А към мене трябва да се изпълнят думите: Които са залавят за нож, от нож ще погинат.   - И ние няма да бягаме, а ще умрем с тебе – казали учениците.\r\nНо Мойсей ги убедил най-после да се скрият. Само 7 ученици останали с него, като желаели да споделят неговата участ. А когато, наистина, варварите нападнали, то един от останалите ученици побягнал и се скрил. Варварите убили преподобни Мойсей и шестимата негови ученици.\r\nТъй свършил живот си тоя свет подвижник, като чрез искрено разкаяние, усърдна молитва, непрестанни трудове, любов към ближния и мъченическа кончина загладил предишните си престъпления. ", "date": "2018.08.28", "title": "Св. преподобни Мойсей Мурин"}
{"url": "https://www.actualno.com/society/sydyt-ostavi-bivshija-zam-kmet-na-mladost-v-aresta-news_692215.html", "text": "        Искането ѝ за по-лека мярка за неотклонение беше свързано със здравословни проблеми. Втората инстанция обаче потвърди решението на първата, че Петрова може да се лекува и в условията на арест.   Според съда няма опасност Петрова да се укрие, но степента ѝ на обществена опасност била висока и имало риск от извършване на повторно престъпление.\r\nБиляна Петрова е в ареста от 17 април, когато беше задържана заедно с временно отстранения кмет на „Младост” Десислава Иванчева при показен и многочасов арест на централен столичен булевард.  Впоследствие Иванчева получи обвинение за взимане на подкуп в особено големи размери, а Петрова – за помагачество.   В последните месеци двете многократно се оплакаха от лошите условия в ареста, а в началото на месеца Иванчева бе приета в болница с белезници и окови на краката. Правосъдното министерство оправда веригите с наредбата за конвоиране на арестанти и обяви, че тя ще бъде актуализирана в следващите седмици.", "date": "2018.08.28", "title": "Съдът остави бившия зам.-кмет на \"Младост\" в ареста"}
{"url": "https://www.actualno.com/asia/kitaj-shte-se-nujdae-ot-poveche-ot-240-000-piloti-do-2037-g-news_692211.html", "text": "  Ако се нуждаете от кариерен път в живота може би е добре да обмислите преминаване на обучение за пилот и преместване в Китай, съобщава Би Би Си, цитирани от БГНЕС.     Според Боинг „Азия Пасифик”, ще има нужда от голям брой пилоти, инженери и кабинен екипаж в следващите две десетилетия.\r\nЗаради икономическия растеж на региона, който ще доведе до вдигане на жизнения стандарт и ще увеличи пътуването ще се стимулира и ръст на търсенето на повече от 240 000 пилоти и 317 000 човека кабинен персонал до 2037 г.\r\nПоловината от тези хора ще са нужни, за да се покрият нуждите на Китай.  Това предвиждане поставя под натиск индустрията, която и към момента страда от недостиг на пилоти и затруднение с обучението.\r\nПовечето от старите пилоти трябва да се пенсионират през следващото десетилетие, както и е на лице нарастващо търсене в частния сектор на хеликоптерния туризъм и частните луксозни самолети.\r\nСпоред Боинг Китай ще има нужда от 128 500 пилоти, Югоизточна Азия 48 500 пилоти, а Южна Азия от 42 750 пилоти.    ", "date": "2018.08.28", "title": "Китай ще се нуждае от повече от 240 000 пилоти до 2037 г."}
{"url": "https://www.actualno.com/education/mon-naloji-nakazanija-za-greshkata-v-klasiraneto-za-priema-sled-sedmi-klas-v-sofija-news_692154.html", "text": "   Това потвърдиха от МОН.     Началникът на Регионалното управление на образованието (РУО) в София Ваня Кастрева е с порицание. Експертите от РУО Камен Радев и Ваня Станчева са наказани с отлагане на повишението в ранг с една година.   Наказанията са заради грешка в изчисленията на баловете на ученици за първото класиране в Технологичното училище \"Електронни системи\" към Техническия университет в София, в Националната природо-математическа гимназия \"Акад. Любомир Чакалов\", в Професионалната гимназия по електроника \"Джон Атанасов\" и в паралелката \"Парково строителство\" на Софийската гимназия по строителство, архитектура и геодезия \"Христо Ботев\".", "date": "2018.08.28", "title": "МОН наложи наказания за грешката в класирането за приема след седми клас в София"}
{"url": "https://www.actualno.com/europe/frenski-ministyr-podade-ostavka-po-vreme-na-intervu-na-jivo-news_692204.html", "text": "  Френският министър на околната среда Никола Юло е подал оставката си по радиото в драматично изявление, което хвана неподготвен президента на страната Еманюел Макрон.     Бившият телевизионен водещ и зелен активист казва, че напуска след серия от разочарования, свързани с опитите му да говори повече за изменението на климата, както и за други екологични заплахи, съобщи BBC, цитирана от БГНЕС.   Юло заяви, че се чувства „абсолютно сам” в правителството и за това решението е било взето на място и дори неговата жена не е знаела.\r\n„Аз ще направя… най-трудното решение в моя живот”, заяви министърът в интервю за радио Франс Интер. „Аз взимам решението да напусна правителството”, казва Юло.  След това той добавя, че не е казал нито на Макрон, нито на министър-председателят на Едуард Филип за решението си, защото е вярвал, че те ще се опитат да го разубедят.   Юло е популярна фигура във Франция и според местните медии неговото напускане ще е голям удар за Макрон, чиито рейтинг е много нисък към момента.", "date": "2018.08.28", "title": "Френски министър подаде оставка по време на интервю на живо"}
{"url": "https://www.actualno.com/blagoevgrad/lekari-stajanti-posetiha-selata-v-obshtina-bansko-news_692161.html", "text": "  Във всички населени места на територията на община Банско се изпълняват безплатни профилактични прегледи на населението. Дейността е част от заложените мерки в изпълнявания от администрацията проект „Трансфер на иновации в здравеопазването” по Програма „Развитие на човешките ресурси”, съобщиха от Общината.     Общо тридесет стажанти, магистри лекари или медицински сестри, поетапно ще бъдат командировани в рамките на проекта, за да осигуряват равен достъп до здравеопазване на населението в малките населени места от общината. „В голяма част от селата ни няма постоянно медицинско присъствие. С дейностите по този проект ще осигурим такова присъствие, поне за срока на неговото изпълнение. Хората, голяма част от които са възрастни, ще преминат през лекарски прегледи и ще получат квалифицирано мнение за своя здравен статус” коментира кметът Георги Икономов. Допълнително, за подобряване на медицинската мрежа, се ремонтират медицинските кабинети в селата. Те ще бъдат оборудвани с медицинска техника и материали от първа необходимост.  ", "date": "2018.08.28", "title": "Лекари-стажанти посетиха селата в община Банско"}
