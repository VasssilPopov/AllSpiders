{"url": "https://www.actualno.com/asia/kurdi-i-arabi-atakuvat-djihadisti-v-iztochna-sirija-news_694132.html", "text": "        Сирийските демократични сили (СДС), съюз между кюррдски и арабски бойци, атакуват град Хаджин в провинция Дейр Еззор.\r\nКомандир от СДС каза, че при нападението, разчитайки сериозно на артилерията и въздушните удари на водената от САЩ коалиция, са били убити 15 джихадисти от ИД. По информация на Сирийски наблюдател за човешки права (СНЧП) убитите джихадисти са 17.   „Нашите сили днес започнаха атака срещу последната крепост на ИД в Хаджин с интензивен артилерийски обстрел и подкрепа от въздуха“, каза командир от СДС, говорещ при условие за анонимност. „Сблъсъците в Хаджин ще са ожесточени, защото ИД укрепи позициите си, но ние ще им отнемем контрола.“  По информация на СНЧП от СДС от седмици трупат жива сила и оръжия в района в подготовка на офанзивата.\r\nСДС, които бяха създадени през октомври 2015 г., се ползват от подкрепата на водената от САЩ коалиция, която им помага с въздушни удари, артилерийска подкрепа и съветници по провеждане на специални операции.", "date": "2018.09.10", "title": "Кюрди и араби атакуват джихадисти в Източна Сирия"}
{"url": "https://www.actualno.com/politics/d-r-nikolaj-mihajlov-konfliktyt-mejdu-gerb-i-op-njama-da-srine-pravitelstvoto-news_694137.html", "text": "        „Коалиционната разпра няма перспектива да се превърне в голям конфликт и да срине правителството. Те няма да направят зрелищно самоубийство заради оставката на трима министри”, заяви психиатърът пред bTV.   Д-р Михайлов посочи, че ясно личи конфликт обаче в отношенията между премиера Бойко Борисов и председателя на ПГ на ГЕРБ Цветан Цветанов. „Между Цветанов и Борисов не цари доверие, има напрежение, има често несъгласие между тях. Когато премиерът поиска оставките, Цветанов каза, че това не е уместно. А това е право на министър-председателя, а парламентарната група няма основания да твърди друго. Това беше изречено демонстративно”, коментира д-р Михайлов.\r\n„Бойко Борисов е уморен монарх, това е деветата година на неговото управление, нормално е различията в ГЕРБ да се появят. Не само Борисов обаче отслабва, но и партията, защото злоупотреби много пъти”, каза експертът и заяви, че тази ситуация се допълва от натрупани проблеми, като катастрофата край Своге и сривът на Търговския регистър.  „ГЕРБ няма ясно изразена визионерска позиция за бъдещето. Това е, защото тя не числи в редовете си интелектуалци, тук-там има мислещи, но те кръжат около тези, които имат сила. БСП трябва да знаят, че една опозиционна сила не трябва да преминава в дискант, защото става производител на абсурд, става лековата и досадна”, каза още д-р Михайлов.   ", "date": "2018.09.10", "title": "Д-р Николай Михайлов: Конфликтът между ГЕРБ и ОП няма да срине правителството"}
{"url": "https://www.actualno.com/politics/simeonov-shte-priemem-predlojenijata-za-novi-ministri-news_694147.html", "text": "        Това заяви в студиото на БНТ вицепремиерът и лидер на НФСБ . Той допълни, че макар партията му да е против оставките на тримата министри Радев, Нанков и Московски, подадени заради тежката автобусна катастрофа край Своге, ще подкрепи предложенията за нови министри на техните постове.\r\n„Смятаме, че за хора, към които не може да се отправи упрек професионално и морално отношение, не би трябвало да бъдат освобождавани с лека ръка. Тук имаме леко разминаване с министър-председателя, че в такъв случай трябва да се поема политическа отговорност“, каза Симеонов.   Отстраняването на тримата министри ще доведе до забавяне на решението на проблемите в секторите им, което не е в полза на изпълняването на програмата на правителството, допълни Симеонов. Той отбеляза, че не възразява на правото на премиера Бойко Борисов да взима решения да променя състава на министрите в МС, които са излъчени от квотата на ГЕРБ.  Симеонов изрази съмнението си, че тежката автобусна катастрофа край Свое, при която загинаха 17 души, се дължи на лошото състояние на пътя, което не означава, че министрите могат да носят вина. Според вицепремиера, вината за катастрофата най-вероятно е на шофьора на автобуса.\r\nСъпротивата на НФСБ срещу оставките на тримата министри се дължи на желанието на партията за по-добро управление и диалог в коалицията, допълни той. По думите му, в коалицията с ГЕРБ диалог вече съществува, като „проблемите се назовават“. Валери Симеонов заяви, че ще подкрепи трите нови предложения за министерски места.   Вицепремиерът заяви, че НФСБ не е имал предложения за тези постове, защото са от квотата на ГЕРБ. На следващия политически съвет ще се оставят въпросите с евентуални други оставки в кабинета, допълни Симеонов. Той допълни, че постът на министъра на туризма Ангелкова не е бил обсъждан, а самият той няма желание за министерски пост.    Валери Симеонов отбеляза, че репликата му за „еднолично управление“ на премиера Борисов е било само по отношение на кадрите, а не на управлението. Всички оставки от тук нататък ще се обсъждат в коалицията, увери той.\r\nВицепремиерът изрази увереността си, че проблемите в „малката коалиция“ ще се решат.", "date": "2018.09.10", "title": "Симеонов: Ще приемем предложенията за нови министри"}
{"url": "https://www.actualno.com/music/italianskata-zvezda-eros-ramazzotti-shte-poseti-bylgarija-prez-2019-news_694156.html", "text": "        Суперзвездата Ерос Рамацоти е считан за един от най-успешните италиански музиканти, а блестящата му кариера продължава повече от тридесет години. Той е издал 14 студийни албума, едно EP, три компилации, три лайв албума и 37 сингъла, а продажбите му надхвърлят 60 милиона в световен мащаб. Музикантът е работил заедно с артисти като Cher, Tina Turner, Andrea Bocelli, Patsy Kensit, Anastacia, Joe Cocker, Julio Iglesias, Lynn Davis, Ricardo Arjona, Luciano Pavarotti, Laura Pausini, Nicole Scherzinger и Ricky Martin.   Vita Ce N’è е името на предстоящия нов студиен албум на Ерос Рамацоти . Записът ще бъде на пазара на 23 ноември 2018. В подкрепа на албума, стартира и мащабното световното турне на изпълнителя, което започва на 17 февруари 2019 в Мюнхен. По време на турнето, Eros ще обиколи цели пет континента и ще изпълни песни от новият си албум, както и някои от най-големите си хитове, в едни от най-добрите арени по света, съобщиха от Sofia Music Enterprises.\r\nПо време на своето световно турне „Vita ce n`e’“, една от най-големите италиански музикални звезди Ерос Рамацоти ще посети и София. Българските фенове на изпълнителя ще имат изключителната възможност да се насладят на концерта му на 3 октомври в Арена Армеец.  ", "date": "2018.09.10", "title": "Италианската звезда Eros Ramazzotti ще посети България през 2019"}
{"url": "https://www.actualno.com/business/bulgargaz-predloji-malko-po-malko-poskypvane-news_694134.html", "text": "        Августовското предложение на газовия доставчик беше цената да се вдигне с 57.49 лв./1000 куб. м или с 14.34%.   Предстои регулаторът да обсъди предложението на открито и закрито заседание и да вземе решение за цената до края на месеца. Заради очакваното повишение на цената на природния газ е твърде вероятно да последва и корекция нагоре на цената на парното и топлата вода.\r\nВ днешното съобщение на \"Булгаргаз\" се казва, че се предлага на КЕВР да утвърди цена на природния газ за четвърто тримесечие на 2018 г. в размер на 456.65 лв./1000 кв. м или в размер 43.41 лв./MWh (без цени за достъп, пренос, акциз и ДДС).  Увеличението се дължи на по-високи доставни цени на природния газ от внос, по-високия курс на щатския долар   спрямо лева, както и в резултат на акумулирания ефект от утвърдената продажна цена за ІІІ-то трим. на 2018г., по-ниска от разходите за доставка, информира \"Булгаргаз\".", "date": "2018.09.10", "title": "\"Булгаргаз\" предложи малко по-малко поскъпване"}
{"url": "https://www.actualno.com/society/novinite-naj-vajnoto-za-denja-10-septemvri-news_694128.html", "text": "  Редакционният екип на ви представя най-важните новини за изминалия ден, 10 септември.      \"И за да не спекулира с имена, ще кажа кандидатите за новите министри. Това са за Министерството на транспорта, информационните технологии и съобщенията (МТИТС) Александър Манолев, досега зам.-министър на икономиката. За министър на вътрешните работи ще бъде номиниран Младен Маринов, сегашен главен секретар, и за регионален министър Петя Аврамова, която сега е депутат и бивш зам.-кмет във Враца\", заяви Бойко Борисов.   Общото събрание на Българската академия на науките (БАН) гласува частично излизане на Националния институт по метеорология и хидрология (НИМХ) от структурата на академията. Това включва оперативната дейност, както и учените, които искат да напуснат. Д-р Марияна Симеонова е депозирала оставката си като директор на Изпълнителната агенция по трансплантации (ИАТ). Мотивите на д-р Симеонова са лични, свързани с нейното професионално развитие. В близките дни министърът на здравеопазването Кирил Ананиев ще назначи нов директор на ИАТ, като дотогава д-р Симеонова остава на поста, съобщиха от пресцентъра на Ведомството.     Ще отхвърлим изцяло ветото на президента върху Административнопроцесуалния кодекс. Това каза в интервю за „Правен свят“ народният представител от ПГ на ГЕРБ и председател на Комисията по правни въпроси Данаил Кирилов, предаде БГНЕС. На 9 септември в Русия се проведоха мащабни протести срещу пенсионната реформа, организирани от привържениците на Алексей Навални. В много от градовете протестите съвпаднаха с местните избори. В някои градове имаше жестоки сблъсъци между протестиращите и полицията.    Доволен съм, че на моето място идва човек от системата. Така коментира номинацията на Младен Маринов вътрешният министър в оставка Валентин Радев, предаде bTV. \"Продължаваме напред с все по-бързо темпо\", бяха пък първите думи на досегашния главен секретар на МВР. Към момента предсрочни избори няма да доведат до нов изборен резултат, до излъчване на ново мнозинство. Това заяви пред журналисти в Шумен президентът Румен Радев, цитиран от агенция \"Фокус\". \"Румен Радев е първият български президент популист. Дори обръщението му от преди дни – изключително популистко. Не му прилича на държавен глава да поставя под въпрос основните институции на българската държава и да казва, че дори БСП не била алтернатива на сегашното управление. Дори има противоконституционност – разделя нацията. Той външнополитически не е никакъв фактор, няма доверие към него на Запад.\" Това каза президентът (2012 – 2017г.) Росен Плевнелиев и бивш регионален министър в интервю за bTV. Верижно поскъпване на основните стоки и услуги ще удари по джоба българите идните месеци. Увеличението на практика ще засегне почти всичко - от природния газ, парното, водата и хляба до автозастраховките и бездимните цигари. Всъщност тази година инфлацията се завърна и всички го усещаме и когато пазаруваме храна, и когато зареждаме резервоара на колата, пише вестник \"Сега\".", "date": "2018.09.10", "title": "Новините: Най-важното за деня, 10 септември"}
{"url": "https://www.actualno.com/crime/kat-4217-sa-sluchaite-na-previshena-skorost-prez-pochivnite-dni-news_694138.html", "text": "        От петък до неделя са проверени 12 800 моторни превозни средства и 17 400 души. Издадени са 4700 фиша и 1763 акта за административни нарушения. Отнети са 133 свидетелства за управление заради неплатени задължения по Закона за движение по пътищата.   КАТ продължава със засиления контрол.", "date": "2018.09.10", "title": "КАТ: 4217 са случаите на превишена скорост през почивните дни"}
{"url": "https://www.actualno.com/politics/cvetanov-prezidentyt-radev-shte-stava-problem-za-bsp-news_694136.html", "text": "        Той подкрепи тезата с това, че за десет дни президентът е направил две последователни послания, според които ГЕРБ няма алтернатива в управлението.   \"Президентът Радев е доста изнервен. Той не е проблем за ГЕРБ. Радев е проблем и ще става още по-голям за БСП. Днес страната ни има изключително висока оценка за успешното председателство и лидерство на г-н Борисов. От тази гледна точка Радев чувства дискомфорт от това, че е вече изолиран от международната сцена. Той всъщност сам се изолира със стъпките, които предприе, след като го избраха за президент\", каза Цветанов в понеделник пред bTV.\r\n\"Смятам, че политическата стабилност, която имаме днес, икономическите резултати, финансовите параметри, дават възможност да се очертае една по-дългосрочна перспектива за страната\", каза Цветанов.  Той обърна внимание, че страната ни има 4% икономически растеж, повече приходи в бюджета в размер на 2, 5 млрд. лв.   \"В момента ни предстои най-тежкото политическо изпитание – проектобюджетът за 2019 г. Убеден съм, че с всичко това, което ще се положи като усилие от всички страни, които имат пряко отношение към формирането и приемането на бюджета, ще можем да отговорим на някои от очакванията на хората\", каза Цветанов.\r\nВъв връзка с казаното от и в отговор на въпрос дали наистина има заговор срещу премиера Борисов, в който участват НФСБ, част от ГЕРБ и част от Реформаторския блок, Цветанов отговори, че винаги той е постоянният заподозрян в заговор срещу премиера.    \"ПГ на ГЕРБ е стабилна, единна. Всяко едно предложение, което бъде внесено от премиера Борисов, ще бъде подкрепено\", каза Цветанов.    Той обясни, че уважава достатъчно много Волен Сидеров, Красимир Каракачанов и Валери Симеонов и не би искал да коментира неща, свързани с взаимоотношенията в коалицията.", "date": "2018.09.10", "title": "Цветанов: Президентът Радев ще става проблем за БСП"}
{"url": "https://www.actualno.com/asia/shindzo-abe-sreshtata-s-putin-e-stypka-kym-miren-dogovor-news_694140.html", "text": "        Владимир Путин заяви, че Москва е готова да търси решения за сключването на мир с Токио.   Япония и Русия не са подписвали мирен договор след Втората световна война заради спор върху суверенитета на тихоокеанския архипелаг, който Русия нарича Курилски острови, а Япония -  Северни територии, припомня Ройтерс.", "date": "2018.09.10", "title": "Шиндзо Абе: Срещата с Путин е стъпка към мирен договор"}
{"url": "https://www.actualno.com/society/shofioryt-ot-svoge-az-ne-moga-da-si-prostja-news_694146.html", "text": "        \"Сутринта като отидох да ги взимам, сигурно 5-6 жени ме прегръщаха и ме целуваха, че ще пътуваме заедно. Но как да знае човек, че това ще е последният ден…\", спомня си мъжът, цитиран от bTV.   Григоров засега е единственият обвиняем за трагедията край Своге.\r\nРазказва, че за него затворът вече не е сграда, а усещане вътре в него: \"Седя си вкъщи, не мога да изляза навън. Съвестта, трудно ми е. Постоянно мисля за тези хора. Те бяха приятели, приятели. Представям си какво е на близките им. На ранените, които са все още сигурно по болници. Съжалявам за всичко, което се случи. Искам да изкажа съболзенования на близките на загиналите. Те бяха близки приятели от години. Също да изкажа на пострадалите съжаления\".  Мъжът няма спомен от фаталния момент. Задава си много въпроси. И чака съзнанието да му подаде ръка: \"Дали съм помагал, дали съм направил всичко, което е било по силите ми? Аз съм от живите, но какво съм направил за останалите след трагедията? Каквото и да им кажа е малко. Нито може да се върне случилото се. ...?\".   ", "date": "2018.09.10", "title": "Шофьорът от Своге: Аз не мога да си простя"}
{"url": "https://www.actualno.com/europe/barnie-sdelka-po-brexit-e-realistichna-v-ramkite-na-6-8-sedmici-news_694135.html", "text": "  Брюкселският преговарящ по Брекзит Мишел Барние заяви в понеделник, че е \"реалистично\" да очаква споразумение за радялата с Лондон през следващите осем седмици, подавайки оптимистичен сигнал докато часовникът отбелязва оставащото време до изтеглянето на Великобритания от блока.     \"Мисля, че ако сме реалисти, можем да постигнем споразумение за първия етап от това преговаряне, което е договорът за Брекзит, в рамките на шест или осем седмици\", каза Барние на конференция в Блед, Словения.   ", "date": "2018.09.10", "title": "Барние: Сделка по Brexit е реалистична в рамките на 6-8 седмици"}
{"url": "https://www.actualno.com/africa/snjag-iznenada-ujna-afrika-i-zatrupa-slonove-i-jirafi-snimkivideo-news_694162.html", "text": "        През почивните дни са навалели 10 см. покривка в район Източен Кейп, съобщават местни медии. Основните пътища са затворени.\r\nВалежите са били предимно в югозападната част на страната, като множество хора споделят снимки от натрупалия се сняг и заснежените планини, пише TheSouthafrican.com.      Най-любопитните кадри обаче показват как се справят в лошото време животните, които не са свикнали на подобни условия.\r\nВидеа и снимки как слонове и жирафи се разхождат в преспите станаха популярни в социалните мрежи.     ", "date": "2018.09.10", "title": "Сняг изненада Южна Африка и затрупа слонове и жирафи (СНИМКИ+ВИДЕО)"}
{"url": "https://www.actualno.com/varna/varnenski-romi-protestiraha-ne-ni-prevryshtajte-v-bejanci-news_694144.html", "text": "  Роми от варненската махала \"Максуда\" излязоха на протест и затвориха за кратко улица \"Пробуда\", съобщи радио Варна. Причина за недоволството е събарянето на къщите им около трасето на строящия се булевард \"Левски\".     \"Не ни превръщайте в бежанци\", \"Искаме обезщетение\", пишеше на част от плакатите.   Проблемът е, че ромите масово нямат нотариални актове за постройките и живеят незаконно, припомни радиото. Хората обаче считат къщите за свой дом, плащат ток и вода.\r\nПерипетиите около отчуждаването на имоти официално се ползва от властите като един от аргументите за забавянето на строителството на булеверда. Според обещанията на премиера Борисов той отдавна трябваше да е готов, а предстои поне година работа още.  ", "date": "2018.09.10", "title": "Варненски роми протестираха: Не ни превръщайте в бежанци"}
{"url": "https://www.actualno.com/politics/bsp-prodyljava-da-iska-ostavkite-na-pravitelstvoto-news_694139.html", "text": "        Това се казва в позиция на най-голямата опозиционна формация по повод решението на управляващата коалиция да номинира нови министри на вътрешните работи, на регионалното развитие и на транспорта.   Според социалистите тримата кандидати - съответно Младен Маринов, Петя Аврамова и Александър Манолев, ще продължат \"досегашната вредна политика на правителството\". БСП твърдят, че смяната на Валентин Радев, Николай Нанков и Ивайло Московски след катастрофата край Своге е отчаян ход, с който управляващите се опитват да купят време.\r\nМеждувременно президентът Румен Радев заяви в Шумен, че предсрочни избори в този момент няма да доведат до излъчване на ново мнозинство:  “Българското общество има пред себе си изключително тежки проблеми за решаване. Моят призив е към политическите партии - всички да се обърнат към проблемите на българите. Призовах правителството и към своите отговорности. Към момента то тиражира серийни скандали и интриги, за да очерни своите опоненти и да прикрие най-важните проблеми на нашето общество - корупцията и беззаконието“.   ", "date": "2018.09.10", "title": "БСП продължава да иска оставките на правителството"}
{"url": "https://www.actualno.com/plovdiv/pojar-gorja-do-letishteto-v-plovdiv-news_694159.html", "text": "        Огънят се е разпространил бързо и е успял да стигне до пистата.   Пет пожарни са се включили в гасенето на пожара, като вече е овладян. Няма опасност за полетите от и за летището.\r\nНай-вероятната причина за пожара е незагасена цигара.  ", "date": "2018.09.10", "title": "Пожар горя до летището в Пловдив"}
{"url": "https://www.actualno.com/asia/putin-popari-optimizma-na-abe-news_694141.html", "text": "        Изказването му попари оптимизма, изразен по-рано от японския премиер Шиндзо Абе.   „Този въпрос се дискутира от много десетилетия би било наивно да се мисли, че може да бъде разрешен бързо“, каза Путин след срещата си с японския премиер в кулоарите на икономически форум във Владивосток. „но ние сме готови да търсим решения, които ще са работещи както за Русия, така и за Япония и които ще бъдат приемливи за народте на двете страни“, каза още руският президент.\r\nПутин каза, че Москва и Токио са постигнали известен напредък в изграждането на сътрудничество и икономически връзки на четирите най-южни острова от Курилската верига, които са окупирани от Съветския съюз в края на Втората световна война, но Япония твърди, че ѝ принадлежат.  Този териториален спор пречи на двете държави да подпишат мирен договор.   След няколко срещи между Абе и Путин през последните години двете страни предприеха реализирането на различни икономически проекти на островите в сфери като рибовъдството, вятърната енергия и туризма. Миналата година двете страни се споразумяха за чартърни полети до бившите японски острови, които позволяват на бивши островни жители да посещават гробовете на предците си.\r\nПреди да пристигне във Владивосток Абе изрази надежда за постигане на напредък за разрешаване на териториалния спор и подписване на мирен договор.    ", "date": "2018.09.10", "title": "Путин попари оптимизма на Абе"}
{"url": "https://www.actualno.com/business/rabotna-grupa-predlaga-merki-za-stabilizirane-na-tec-marica-iztok-2-news_694142.html", "text": "        Разходите на най-големия държавен ТЕЦ нарастнаха драстично след скока на цените на парниковите газове. От влизането в сила на Европейската схема за търговия с парникови газове през 2013-та до миналата година централата е дала за тях над 570 милиона лева.   ТЕЦ Марица Изток 2 търпи загуби и защото заради либерализацията трябваше да започне да продава тока си само на енергийната борса. Освен че е базова мощност, централата е важна, тъй като след АЕЦ Козлодуй произвежда най-евтиния ток в страната.", "date": "2018.09.10", "title": "Работна група предлага мерки за стабилизиране на ТЕЦ Марица Изток 2"}
{"url": "https://www.actualno.com/crime/sveshtenik-napdna-s-noj-syprugata-si-i-brat-news_694161.html", "text": "        За случаят ще бъде уведомена Видинската митрополия, съобщава \"Фокус\".   До нападението се е стигнало след семеен скандал. По първоначална информация свещеникът е употребил алкохол преди да нападне с нож съпругата си и нейния брат. Двамата са откарани по спешност във Видинската болница. Мъжът е бил опериран, а жената -освободена за домашно лечение.", "date": "2018.09.10", "title": "Свещеник напдна с нож съпругата си и брат ѝ"}
{"url": "https://www.actualno.com/politics/valentin-radev-ne-se-chuvstva-jertva-i-e-dovolen-che-na-posta-mu-idva-chovek-ot-sistemata-news_694098.html", "text": "  Доволен съм, че на моето място идва човек от системата. Така коментира номинацията на Младен Маринов вътрешният министър в оставка Валентин Радев, предаде bTV.     \"Продължаваме напред с все по-бързо темпо\", бяха пък първите думи на досегашния главен секретар на МВР.   Валентин Радев подчерта, че не се чувства жертва на обстоятелствата, защото по думите му премиерът е взел правилно решение след трагедията край Своге. „Не съм облекчен. Облекчен съм дотолкова, доколкото е посочен като номиниран Младен Маринов, с когото работим прекрасно, и това е продължение на това, което сме правили”, категоричен беше Радев.\r\nМинистърът в оставка отрече тезата за предсрочни избори заради оставките и каза, че държавата е стабилна. Той коментира думите на лидера на „Атака” Волен Сидеров за заговор срещу премиера с думите: „Не съм фен на конспирациите, вероятно той има повече информация и не мога да коментирам какво казва един шеф на парламентарна група”.  „Аз досега съм работил в професионална среда, сега ще ми се наложи да се сблъскам с политически проблеми, но службата ме е научила да посрещам всякакви трудности. Ще направя всичко, което зависи от мен, за да оправдая доверието на премиера”, каза на свой ред Младен Маринов.   В Елхово Валентин Радев и Младен Маринов отличиха служители на „Гранична полиция” за успешната им работа по опазване сигурността на българо-турската граница. Припомняме, че по-рано днес след между ГЕРБ и \"Обединени патриоти\" премиерът Бойко Борисов заяви, че оставките на тримата министри - Валентин Радев, Ивайло Московски и Николай Нанков - ще бъдат внесени в четвъртък в Народното събрание.      Министър-председателят номинира за поста вътрешен министър досегашния главен секретар на МВР Младен Маринов, Транспортното министерство поема заместник-министърът на икономиката Александър Манолев, а Регионалното ведомство отива при Петя Аврамова, бивш заместник-кмет на Враца и понастоящем народен представител.    ", "date": "2018.09.10", "title": "Валентин Радев не се чувства жертва и е доволен, че на поста му идва \"човек от системата\""}
{"url": "https://www.actualno.com/healthy/svinevydi-iskat-speshni-merki-sreshtu-afrikanskata-chuma-u-nas-news_694145.html", "text": "        Големите свинеферми във Варненска област вече търпят загуби заради регистрирания случай на болестта в провадийското село Тутраканци.\r\nВ най-голямата свинеферма във Варненска област – в село Слънчево, се отглеждат близо 40 000 прасета, но собствениците са в патова ситуация. Всеки ден 400 прасета трябва да пътуват за кланицата, но от седмица това не се случва заради разкритото огнище на африканска чума в село Тутраканци и последвалата забрана за движение на животни в областта.\r\nВ същото време обаче ежедневно в свинефермата популацията на животните се увеличава.     Собственикът на свинефермата Наско Манасиев признава, че няма представа какво ще прави, ако ситуацията не се промени. „Бизнесът 100% ще загине, но е по-опасно да не се предизвика някаква екокатастрофа, защото тия животни няма какво да се правят. Те трябва да се умъртвят”, казва той.\r\nОт бранша настояват за коридори, през които животните да се изнасят до конкретни кланици. Искат и да се преустанови контакта между дивите свине и прасета, които се гледат в личните дворове.\r\nМинистър Порожанов обяви, че предстои Централен епизоотичен съвет, на който разговорите ще продължат. Той огледа и оградата срещу диви свине на границата с Румъния.       Всички взети проби в 3-километровата зона от Тутраканци са отрицателни, но опасността не е отминала.\r\nДали опасността в района е преодоляна, ще стане ясно поне след месец и половина. Този срок обаче ще е пагубен за големите свинеферми във Варненско.\r\nАко до няколко дни проблемът не бъде решен в свинеферма във Варненско трябва да започне умъртвяване на животни. Това обаче поражда друг проблем – във Варненска област няма действащ екарисаж.", "date": "2018.09.10", "title": "Свиневъди искат спешни мерки срещу африканската чума у нас"}
{"url": "https://www.actualno.com/smolyan/teatyryt-v-smoljan-chestva-99-g-ot-rojdenieto-na-nikolaj-hajtov-news_694164.html", "text": "        Тържеството ще е на 15 септември, когато се навършват 99 г. от рождението на писателя. Привечер ще бъдат поднесени цветя пред неговия мемориал. В скулптурната композиция, пред която от 2007 г. насам се спират с интерес минаващите през новия център на областния град, са фигурите на Николай Хайтов и прототипа на герой от неговите „Диви разкази“ – Хасан Мешов. Композицията е дело на синовете му – скулпторът Александър Хайтов и архитектът Здравец Хайтов.   По-късно, от 19 часа, смолянчани и гости ще видят представлението „Палежи и грабежи“ отново по разказ на Хайтов. Драматург и режисьор на творбата е Юрий Дачев.\r\nСлед пиесата официално пред зрители и медии ще бъде представен настоящият актьорски състав на театъра.  Пет дена по-късно е премиерата на представлението „Ами сега“ на Краси Ранков.   „Подготвят се и детски пиеси. Елза Лалева подготвя представление за новогодишните празници, а януари-февруари ще излезе втората част на \"Цяло лято четох\". Имаме две наши колежки, на които им предстои пенсиониране. Те двете ще ви изненадат с нещо много приятно от Валери Петров - театър \"Любов моя\", каза директорът на Родопския драматичен театър Румен Бечев.\r\nНовият творчески сезон за Родопския драматичен театър започна с премиера на „Антигона и хората“. Режисьор на постановката е Делян Илиев.    ", "date": "2018.09.10", "title": "Театърът в Смолян чества 99 г. от рождението на Николай Хайтов"}
{"url": "https://www.actualno.com/europe/14-partii-poluchiha-mandat-na-izborite-v-rusija-news_694088.html", "text": "  Мандат в законодателните органи на регионите получиха представители на 14 партии според резултатите от изборите на 9 септември. Това съобщи ръководителят на ЦИК Памфилова.     Изборите, проведени в Русия, са били най-честните и конкурентни в историята на страната. Това становище беше изразено на пресконференция в от заместник-ръководителя на работната група към Руската федерация за наблюдение на изборите Максим Григориев, предаде БГНЕС.\r\n\"Сега можем да заявим, че това са най-честните и конкурентни избори в историята на Русия\", каза Григориев.\r\nСпоред него това е постигнато благодарение на принципите на прозрачност, честност и законност, които успешно са били приложени както при президентските избори, така и сега, на регионалните.  Григориев отбеляза също, че в този избирателен цикъл се наблюдава рязко увеличение на конкуренцията в изборите. \"Сред най-важните фактори са обявените промени в пенсионната система, които принудиха някои партии да увеличат активността си\", обясни Григориев. Според него увеличаването на конкуренцията може да бъде свързано и с опитите на малки политически партии да влязат в законодателната власт.\r\nНа 9 септември 2018 г. завършиха около 4 750 кампании на различни нива, около 65 милиона души бяха включени в списъците за гласуване в 80 от 85-те региона на Руската федерация. Според резултатите от гласуването бяха разпределени 31 400 мандат.", "date": "2018.09.10", "title": "14 партии получиха мандат на изборите в Русия"}
{"url": "https://www.actualno.com/america/sasht-zatvarjat-palestinskoto-predstavitelstvo-vyv-vashington-news_694099.html", "text": "  Съединените щати взеха решение за затваряне на палестинското представителство във Вашингтон в поредната стъпка от страна на президента Доналд Тръмп за оказване на натиск върху палестинците.     Затварянето на офиса идва в момент, в който Тръмп се опитва да принуди палестинското ръководство , което преустанови контактите си с Белия дом, да преговаря, докато американски екип се опитва да наложи план за мир в Близкия изток – наричан от Тръмп „окончателна сделка“.   Съединените щати бяха разгневени от палестинския опит за разследване срещу Израел за извършване на военни престъпления от Международния наказателен съд (МНС), припомня БГНЕС.\r\nПалестински официални лица казват, че причината за закриването на тяхното представителство във Вашингтон е кампанията им за подвеждане на Израел под отговорност от МНС.  \"Ние бяхме уведомени от американски служител за решението им да затворят палестинската мисия в САЩ\", заяви генералният секретар на Организацията за освобождение на Палестина Саеб Ерекат в изявление.   \"Това е още едно потвърждаване на политиката на администрацията на Тръмп за колективно наказване на палестинския народ, включително чрез намаляване на финансовата подкрепа за хуманитарни услуги, сред които здравеопазване и образование\".\r\nСъгласно съществуващ отдавна закон в САЩ разрешението на ООП да поддържа мисията си във Вашингтон трябва да се подновява на всеки шест месеца.    Решението за затваряне на представителство беше взето само дни преди 25-та годишнина от първото споразумение от Осло, сключено на 13 септември.   Засега няма коментари или изявления от Белия дом, но според „Уол Стрийт джърнъл“ по-късно днес съветникът по националната сигурност Джон Болтън ще обяви затварянето на палестинското представителство.", "date": "2018.09.10", "title": "САЩ затварят палестинското представителство във Вашингтон"}
{"url": "https://www.actualno.com/society/hristomir-brynzov-nimh-ostava-v-ban-news_694089.html", "text": "  НИМХ остава в БАН, като се предлага една много дълга процедура за неговото излизане. Това каза бившият директор на НИМХ проф. Христомир Брънзов, цитиран от агенция \"Фокус\".     Според него това решение е напълно неработещо. „Чрез него може да се извади част от НИМХ, оперативната дейност и учените в някаква нова структура“, уточни той. „Очевидно НИМХ остава в БАН, с какъв състав не е ясно. Къде отиват активите и пасивите на НИМХ, както и името на института, което е дадено от правителството, не се знае“, посочи проф. Брънзов. По думите му излизането на института е възможно, след като правителството писмено потвърди, че НИМХ иска да излезе от БАН. „Тогава ще се определи комисия, както и нейният състав. След което отново ще има Общо събрание, което ще реши дали приема или не приема тези неща“, обясни професорът.   Брънзов допълни, че това е опит за един безкрайно дълъг процес, които сигурно ще приключи тогава, когато от НИМХ няма да остане и спомен. „В момента хората са без ръководство, пак благодарение на тази неправителствена организация БАН. Най-странното е защо в нея съществуват структури и институти, които изпълняват 8 подзаконови и нормативни актове, които обслужват цялото общество, национална сигурност и какво ли още не“, изтъкна той.\r\nСпоред Брънзов това действително е в ръцете на едно НПО, което може да си решава каквото иска, дори да остави НИМХ без ръководство. „Правителството трябва по най-бързия начин да спаси НИМХ от БАН“, каза проф. Брънзов.  ", "date": "2018.09.10", "title": "Христомир Брънзов: НИМХ остава в БАН"}
{"url": "https://www.actualno.com/balkani/stoltenberg-protokolyt-za-integrirane-na-makedonija-v-nato-prez-pyrvata-polovina-na-2019-g-news_694101.html", "text": "  Генералният секретар на НАТО Йенс Столтенберг мисли, че процесът на ратификация може да бъде завършен през първата половина на идната година и тогава да се подпише протокол за интегриране на БЮРМ в НАТО, каза той в интервю за гръцкия вестник \"Катимерини\".     Столтенберг допълни, че всичко зависи от това, кога в Македония ще се финализират конституционни промени, но при посещението му в Скопие е било посочено, че това може да приключи в началото на 2019 г., а веднага след това може да се подпише и протокола за членство, допълва БГНЕС.   С интервюто в „Катимерини“ генералният секретар на НАТО изпраща послание, че и Скопие и Атина трябва да изпълняват задълженията, произтичащи от Договора от Преспа, че не съществува начин за влизане в НАТО без споразумение за името , но също така Столтенберг говори за впечатленията и опита от посещението в Скопие.\r\nВ отговор на въпрос за посещението в Скопие Столтенберг обясни в подробности стореното от Македония, подчертавайки, че политическият климат там бил много добър. Според оценката на Столтенберг Договорът от Преспа е компромис, а компромисите винаги са болни, но от друга страна, „алтернативата за съжителство с един спор за името, който блокира и изолира страната от международната общност, е лошо за всички.  Попитан какво би станало ако договорът мине в Македония, но не и в Гърция заради позициите на коалиционния партньор в правителството Панос Каменос и на лидера на опозиционната „Нова демокрация“, Столтенберг отговори, че това би поставило под опасност доверието в Гърция.   ", "date": "2018.09.10", "title": "Столтенберг: Протоколът за интегриране на Македония в НАТО – през първата половина на 2019 г."}
{"url": "https://www.actualno.com/cite/i-19-ministri-da-se-smenjat-njama-da-stane-nishto-fatalno-news_694043.html", "text": "  \"И 19 министри да се сменят, няма да стане нищо фатално\". Това каза председателят на парламентарната група на \"Обединени патриоти\" и лидер на партия „Атака” Волен Сидеров.     \"Има заговор срещу премиера, като целта е дестабилизация и предсрочни избори.\" обяви още той на влизане в Министерския съвет.   ", "date": "2018.09.10", "title": "И 19 министри да се сменят, няма да стане нищо фатално "}
{"url": "https://www.actualno.com/asia/dronove-na-cru-vzimat-na-pricel-isljamska-dyrjava-i-al-kajda-ot-niger-news_694106.html", "text": "  Американското ЦРУ започва атаки с безпилотни самолети срещу предполагаеми джихадисти, базирани в Либия, които имат връзки с „Ишслямска държава“ и “Ал Кайда“. Базата, от която ще излитат безпилотните машини е в североизточен Нигер, съобщи в. „Ню Йорк таймс“.     Официални представители на Нигер и САЩ казали пред вестника, че служители на американското шпионско ведомство управляват дроновете-убийци от малкото летище в град Диркоу. От февруари насам летището се разраства, направени са нови писти, засилена е охраната, съобщи БГНЕС.   Вътрешният министър на Нигер Мохамед Базум потвърди базирането на дронове в страната му. Кметът на Диркоу пък каза, че благодарение на безпилотните самолети на летището на града се била повишила сигурността в региона.\r\nТези действия показват разширяване на ролята на ЦРУ при използване на атаки с дронове, до която се стигна при управлението на президента Доналд Тръмп. Неговият предшественик Барак Обама настояваше контролът върху безпилотните убийци да бъде в ръцете най-вече на военните, доколкото тази институция е по-малко потайна и нейните действия подлежат на по-голям контрол от тези на ЦРУ.  ", "date": "2018.09.10", "title": "Дронове на ЦРУ взимат на прицел \"Ислямска държава\" и \"Ал Кайда\" от Нигер"}
{"url": "https://www.actualno.com/europe/vtoro-napadenie-v-parij-za-denonoshtie-news_694108.html", "text": "  Полицията в Париж задържа мъж, въоръжен с ножица, който рани двама минувачи в централната част на града, съобщиха от телевизионния канал Франс-3.     Инцидентът се е случил на улица \"Рокет\" в северната част на площад \"Бастилията\", предаде онлайн порталът Спутник.   Нападателят е пробол с ножица местния пощальон в гърлото, а после нападнал един от минувачите и също го ранил, предаде БГНЕС.\r\nПолицаите са пристигнаха много бързо, тъй като управлението им е само на двеста метра от площада. Служител на реда е влязъл в схватка с нападателя, преди да го арестува.  Инцидентът край площад \"Бастилията\" се случи само ден след друго нападение в района на изкуственото езеро „Басан дьо ла Вилет”, недалеч от там, при което 30- годишен афганистански рани седем души с нож.   ", "date": "2018.09.10", "title": "Второ нападение в Париж за денонощие "}
{"url": "https://www.actualno.com/europe/evakuiraha-tyrgovski-centyr-v-london-news_694048.html", "text": "  Полицията във Великобритания разследва подозрително превозно средство на паркинг в търговски център в Източен Лондон. Властите са изолирали района, за да предотвратят влизането на хора, предадоха световните агенции, цитирани от БГНЕС.     Според британската транспортна полиция надземните и подземните пътнически станции в Стратфорд са затворени поради разследване на подозрително превозно средство в търговския център „Уестфийлд“.   Хората в близост до центъра публикуваха в социалните мрежи постове, които гласят: „Огромна евакуация в „Уестфийлд“, Стратфорд“, „Целият център „Уестфийлд“ в Стратфорд току-що беше евакуиран - точно там, където живея. Нямам представа какво се случва“, „Цялото движение е спряно поради \"подозрителен пакет\".\r\nСлед кратко прекъсване станциите отново бяха отворени.   ", "date": "2018.09.10", "title": "Евакуираха търговски център в Лондон "}
{"url": "https://www.actualno.com/society/valentin-radev-opazvaneto-na-granicata-e-ravnosilno-na-podvig-news_694110.html", "text": "  Вашите усилия в опазването на границата са равносилни на подвиг, благодаря ви за това. С тези думи вътрешният министър в оставка Валентин Радев се обърна към граничните полицаи на РДГП-Елхово.     Той подчерта, че постоянните усилия, които служителите на ГД „Гранична полиция“ влагат в опазването на границите ни, са високо оценени както от правителството, така и от европейските ни партньори. Радев припомни извървените стъпки по време на миграционната вълна, заляла Европа, и стореното от граничните полицаи в името на сигурността на европейските граници, което безспорно ще остане като ясен знак, че България не само може да бъде сигурен партньор, но и пример за останалите страни в опазването и граничния контрол.   Всичко това е дело на неуморния труд и на усилията на граничните полицаи , които са равностойни на истински подвиг, заяви категорично вътрешният министър. Водено от грижа към тях, политическото и професионално ръководство се стреми да им осигури адекватната техника и оборудване, с което да посрещат предизвикателствата подготвени и защитени, добави още Валентин Радев, съобщиха от пресцентъра на МВР.\r\nОт името на своите колеги директорът на РДГП-Елхово комисар Деян Моллов благодари за признателността към труда на граничните полицаи и посочи, че дирекцията се доказа в миналото, доказва се сега и ще продължи да доказва своя професионализъм и умения в името на сигурността на гражданите на страната и на Европа. Той подчерта, че тези усилия са общо дело и в тях участват всички гранични служители.  На тържествената церемония, на която присъстваха главният секретар на МВР гл.комисар Младен Маринов, директорът на ГДГП гл.комисар Светлан Кичиков и директорът на ОДМВР-Ямбол ст.комисар Генчо Иванов, министър Радев връчи награди на 96 гранични полицаи на РДГП-Елхово. Шестима от тях получиха служебни пистолети, един - Почетен знак II степен, 11 - Почетен знак III степен, а останалите, сред които и двама гранични служители от РДГП - Бургас и Смолян, бяха отличени с грамоти и парични награди. Колективни награди бяха дадени и на служителите от ГПУ-Малко Търново, Средец, Болярово и Свиленград. На церемонята бяха и областният управител на Ямбол Димитър Иванов и от кметът на Елхово Петър Киров.", "date": "2018.09.10", "title": "Валентин Радев: Опазването на границата е равносилно на подвиг"}
{"url": "https://www.actualno.com/moresport/pylna-programa-na-svetovnoto-pyrvenstvo-po-hudojestvena-gimnastika-po-dni-i-chasove-news_694053.html", "text": "        Представяме ви пълната програма на световното първенство по художествена гимнастика в София  по дни и часове: 10:00-11:50 часа: Индивидуално квалификации, Група А обръч и топка  12:00-13:39 часа: Индивидуално квалификации, Група В обръч и топка\r\n15:00-16:59 часа: Индивидуално квалификации, Група C обръч и топка\r\n17:10-18:49 часа: Индивидуално квалификации, Група D обръч и топка      10:00-11:59: Индивидуално квалификации, Група C обръч и топка\r\n12:10-13:49: Индивидуално квалификации, Група D обръч и топка\r\n15:15-17:05: Индивидуално квалификации, Група A обръч и топка   17:15-18:54: Индивидуално квалификации, Група B обръч и топка\r\n19:15-20:00: Церемония по откриването   20:00-20:30: Индивидуално финал на обръч\r\n20:35-21:05: Индивидуално финал топка\r\n21:08-Церемония по награждаването индивидуално обръч ", "date": "2018.09.10", "title": "Пълна програма на Световното първенство по художествена гимнастика по дни и часове"}
{"url": "https://www.actualno.com/sofia/prezidentski-stolove-za-syvetnicite-ot-dragoman-news_694041.html", "text": "  Фирма, която да ремонтира залата на Общинския съвет в Драгоман, търси местната администрация.     Помещението, в което се провеждат заседания, се ползва и за бракосъчетания. Намира се на втория етаж в община Драгоман и не е ремонтирано откак е построена сградата. В нея има три маси и посетителски столове.   „Мебелировката е амортизирана и се нуждае от подмяна със съвременни мебели, които да отговарят на функцията на залата“, пише в техническата документация.\r\nПроектирана е нова заседателна маса с плот от бял мрамор и дървена основа, нови 15 президентски и 18 посетителски столове.  Предвижда се подмяна на подовата настилка, прешпакловане и пребоядисване на стените, поставяне на окачен таван с ново осветление, монтиране на нова озвучителна, мултимедийна система и мебели.   Ще се монтират звукопоглъщащи пана от еко кожа по едната стена  в комбинация с меко сядане тип пейка. На по-късата страна ще се  постави декоративен светещ модул, на отсрещната - три знамена и сгъваем мултимедиен екран.\r\nНастилката от ламинат се подменя с черни мраморни плочи, ще се подменят вратите, ще се купят щори.    Предвидените за ремонта средства са на стойност 42 093 лв. без ДДС.   ", "date": "2018.09.10", "title": "Президентски столове за съветниците от Драгоман"}
{"url": "https://www.actualno.com/advice/zlatnata-sreda-e-po-vajna-ot-duhovnija-ekstremizym-news_694058.html", "text": "  Петя Симеонова е клиничен психолог и автор в . Специалист по тревожни разстройства, паника и агорафобия. Консултира хора с личностни проблеми и желание за духовно, емоционално и физическо развитие.       Жената пред мен е нежна, някък прозрачна и почти безкръвна сякаш..  Говори тихо, извинително,  налага се да напрягам слух до последно, за да я чувам.\r\nМоля я да говори по-високо,  а тя ме гледа учудено..\r\n-  Има ли нещо?- питам.    -  Ами.. не мога по-високо да говоря, освен това духовните хора не правят  така,  показва липса на осъзнатост,  като цяло..\r\nТук е мой ред да гледам учудено и постепенно започват да излизат различни неща в разговора ни, такива,  които дават отговори.\r\n-  Защо реши така?- не се предавам и искам да разбера повече за горната идея.\r\n-  Моят духовен учител ми го каза,  работихме заедно,  около три години.\r\nПродължаваме разговора за духовността,  що е това  и как я разбира и практикува моята клиентка.   Споделя ми, че се занимава с духовни практики от години, но видимо не изглежда да е щастлива,  както обещават повечето от тях,  а проблемите с които се обърна към мен са доста...\r\nРазказва за непрестанното чувство за вина с което живее и усещането, че никога не се справя добре с нищо, явно прави грешки, грешни изводи, грешни избори, като цяло е грешна и затова.\r\n- Аз самата съм била зачената по погрешка,  явно така си го нося - тъжно се усмихва жената срещу мен - Но опитвам да живея духовно, да прощавам, да съм позитивна и да не мисля лоши неща.\r\n- Успяваш ли? - питам директно,  загубила бройката на думата “грешка” и вариациите и в монолога на дамата.\r\n- Ами..не винаги, но се старая, наистина много сериозно съм тръгнала по пътя на духовното развитие.\r\nСлед сесията стоях дълго замислена.\r\nПрословутата духовност, дето я слушаме и ни се натрапва отвсякъде...\r\nГурута, духовни учители, просветени, просветлени, извисени и всякъкви други разбиращи хора,  знаещи неща,  които ние останалите простосмъртни не владеем, не сме на ниво и все нещо още е нужно да правим, че да стигнем до нужната висота...\r\nТози филм съм го гледала,  не,  аз съм го играла и бях в главната роля.\r\nНека ви разкажа,  обичам да разказвам истории,  пък  всеки да вземе нужното му.\r\nДуховност, извисеност, осъзнатост и прочие думи, срещаме често в ежедневието си, нали?\r\nМного хора тръгват по този път, включително и аз, преди години, с желание за себеразвитие,  с желание да научиш нещо ново,  да постигнеш онази лекота, вътрешен мир и спокойствие,  за които сме чували.\r\nПовече чували, отколкото срещали, уви..\r\nИ както всяко друго нещо в нашият свят и тук има няколко страни.\r\nЧесто говоря за хармония,  за приемане и ще продължа,  защото видях през себе си,  какво става,  когато залитнем само в една посока,  пренебрегвайки друга своя част.\r\nЗапочнах сериозно  с моите духовни търсения, щом се справих с паническото си разстройство и агорафобия, преди повече от десет години..\r\nПродължавам до ден днешен и вероятно ще е така, докато дишам.\r\nИмаше дълги моменти в самото начало, когато ми се струваше, че не съм достатъчно извисена, че трябва да обърна по-голямо внимание на “духовната част” от себе си и някък пренебрегвах физическата си същност...\r\nВсе не ми се струваше достатъчно  обаче, исках и очаквах нещо повече, без да знам какво точно..\r\nЗаредиха се учения, семинари, групи за развитие, медитации, безкрайни разговори с хора уж “разбрали” вече, за какво иде реч.\r\nПървите сигнали, че нещо куца, дойдоха с откритието, че совите май не са това, което са ( аз съм от поколението на  филма” Туин Пийкс”), тоест нещо вътре в мен се бунтуваше, духовността да е това, което ми се представяше в много от случаите.\r\nСъмненията се засилиха, когато забелязах, колко глинени са краката на някои от “учителите” и огромното разминаване, между техните думи и действия на практика.\r\nИ дойде разочарованието, но с него и още по-силно желание да открия истината и за какво действително става дума тук.\r\nВ някакъв момент установих, че имам непоносимост към месото, буквално ми се гадеше от него.\r\nТова така чудесно се връзваше с всичко, което бях прочела, как месото е “тежка” енергия, как влияе на телата ни, как ни заземява, пардон, принизява, и ни пречи да сме физически пречистени, здрави и енергийно високи, че го спрях напълно и безапелационно.\r\nСлучайно съвпадение?\r\nЕдва ли.\r\nНе докоснах месо под никаква форма през следващите 5 години, като поетапно изключвах от менюто си захар, кафе, сол, яйца, масло, сирене, кашкавал и т.н.\r\nСписъкът се удължаваше непрекъснато..\r\nРезултатът?\r\nВсе по-уморена, без тонус жена с усещане за “примка, около вратът”, гледаща “лошо” всеки ядящ “мъртва плът”, около нея, четяща огромно количество литература, но само специализирана, медитираща и правеща упражнения по график, с огромно чувство за вина, ако го наруши или недай си Боже, хапне нещо “забранено”, изцяло посветена на това да живее и да се храни, по определен начин, духовен начин.\r\nИ крайно нещастна..\r\nКакво се беше случило?\r\nАз просто бях забравила, къде е златната среда, бях тотално загубила баланса и връзката с тялото и душата си, спрях да слушам единственият човек, знаещ всичко за мен отвътре и отвън-АЗ!\r\nС години пренебрегвах всички сигнали на горкото ми тялото, което всячески се стараеше да ме накара да се осъзная и да чуя душата си, чрез болки, травми и откровенни нещастия.\r\nЗалитах в крайностти и ту бях изцяло посветена на духът, ту се инквизирах телесно с поредната доза “правилни” неща.\r\nДокато не казах СТОП!\r\nБавно и на моменти болезнено, започнах да се връщам към себе си.\r\nОсъзнах, че истинската духовност, не изисква “жертви”, че духовния човек, не се самобичува, не е нужно да медитира, покачен на връх в планината, че изобщо НЕ трябва да се откажа от всички удоволствия на физически свят или конкретна  храна..\r\nДадох си сметка, че истински духовните хора, са топли и прекрасно земни, те се обичат и откровенно се радват на живота във всичките му проявления, ей така без причина и по препоръка..\r\nТе се наслаждават еднакво, както на хубавата храна, така и на интересната книга, грижейки се едновременно за физическото и за нетленното си АЗ.\r\nЧе медитация може да бъде танц, а може да бъде и глътката ароматно кафе и няма нужда да става по график..\r\nУстанових, че тези хора, не натрапват  тяхната духовност и разбирания на околните,  не изискват,  не налагат правила и ограничения,  а заразяват с тих пример, без показна демонстрация.\r\nУверих се, че и тук няма “правилно” и “грешно”.\r\nКойто иска тръгва,  върви,  осъзнава,  открива,  експериментира,  пада, става и продължава.\r\nЗащото моята духовност,  не е по-духовна от твоята,  просто сме на различни пътища.\r\n_________________________________________________________\r\nКОНТАКТИ:\r\npsiholog@petyasimeonova.com\r\nskype: petyasimeonova-psiholog\r\nwebsait: https://www.facebook.com/PetyaClinicalPsychologist/", "date": "2018.09.10", "title": "Златната среда е по-важна от духовния екстремизъм "}
{"url": "https://www.actualno.com/politics/predi-koalicionnija-syvet-siderov-vidja-zagovor-sreshtu-borisov-news_694039.html", "text": "   . Това обяви на влизане в Министерския съвет председателят на парламентарната група на \"Обединени патриоти\" и лидер на партия „Атака” Волен Сидеров, предаде bTV.     В този заговор участват НФСБ, хора от ГЕРБ, приближени на Борисов, и част от бившия Реформаторски блок, подчерта Сидеров. По думите му . Въпросът е какво се прави и какво ще правим този сезон. Ще работим ли за увеличение на пенсиите, да работим за икономика, да има работни места. Това са въпросите. Ще спрем ли миграционната вълна, ще работим ли за националната идентичност. А ние тук стоим и се занимаваме с махленски проблеми, добави Сидеров, цитиран от БГНЕС.   Лидерът на „Атака“ отново обвини председателя на НФСБ и вицепремиер Валери Симеонов за това, че не работи за здравината на „Обединени патриоти“ и управляващата коалиция. „ . Миналия път поставих много остро въпроса, сега пак ще го поставя. Това е ненормално“, подчерта Сидеров.\r\nТой изрази съмнение, че има нещо като заговор срещу премиера Бойко Борисов, в който участват близки до него хора, но отказа да разясни за кого намеква. „ “, категоричен бе Сидеров.  Волен Сидеров призова Валери Симеонов да отговори на въпроса дали иска разрушаване на коалицията и има ли изгода от това. „Аз виждам, че неговите изявления веднага се подемат от реформаторите – бившият военен министър Ненчев, когото го съдят за злоупотреби, Радан Кънев, Атанас Атанасов, Иво Прокопиев. Тази група, която в момента не е в парламента, иска реванш. Иска това правителство долу. Иска объркване и хаос. Иска да си сложи министри и да продължи старата игра, която беше преди“, смята лидерът на „Атака“.   Според него предсрочни избори винаги са възможни. „За какво? За да излезе един и да влезе друг. Този друг с каква идея влиза. Да се замислим за какво е властта – да прави по-добри неща за народа си“, подчерта още Сидеров.     Припомняме, че днес на коалиционен съвет при премиера Бойко Борисов ГЕРБ и \"Обединени патриоти\" решават съдбата на тримата министри Валентин Радев, Ивайло Московски и Николай Нанков, подали оставки след трагичната катастрофа край Своге, при която загинаха 17 души. ", "date": "2018.09.10", "title": "Преди коалиционния съвет Сидеров видя заговор срещу Борисов"}
{"url": "https://www.actualno.com/viewpoint/v-sveta-na-materialnoto-news_694033.html", "text": "  В днешно време стана модерно да общуваме във виртуалното пространство. Всяко едно качване на храна, питие или безсмислена покупка, показваща лъжлив стандарт на живот, е жалко, поражда се злоба и завист във всяка дребна душа, съществуваща за оцеляването си. Стремяща да нахрани зомбиращите и празни очи, облъчени от яркостта на дисплея на смартфоните си. Качвайки се в метрото, те блъска тишина, а гледката на безизразните лица е трагична. Вървейки по улиците, виждаш на всеки червен светофар или дори в движение, докато шофират, хора, втренчени в простоватите снимки, показващи никакъв замисъл.     Просто обикновено селфи. А ако блъснеш човек на пешеходна пътека, който е тръгнал за своя важен и преобръщащ смисъл на живота му? Тогава връщане на живот няма, тогава ли ще осъзнаеш, че трябва да си адекватен и внимателен и че плиткоумния ти мозък има нужда да мисли за заобикалящото го?\r\nВ свят на материалното, обитаван от примитивно мислещи същества, обсебени от желание да имат новия iPhone, за да се снимат в мръсното като тях самите огледало. Индивидуалността се губи, приема се като лошо качество. Толерират се хора, които искат да са копие на нечий техен идол. Това не са ли фабрични грешки? Да, такива са, за съжаление. Душите ще повръщат от черните ви помисли, некачествени наркотици, изпиляващи мозъка, правещ го гладък като стъкло. Мога да обуя кънките и да карам, да карам, да се забавлявам по безмозъчните писти. Дали химикалите и моливите стават непознати за обществото? Дали се губи правописът? Алчността би погубила цялата магия на живота ни. Тя е катаклизъм, болест почти неизлечима. В съвкупност с план за затъпяване става страшно, плашещо.\r\nЧувствам се гнусно и самотно, знаейки че външният ми вид и мислене не съвпадат с глупавите овце. Срещам злобни и подигравателни погледи, но, както е казал Уинстън Чърчил: \"Завистта и злобата на мръсниците са стимул за изграждане на личността“. Не спирам да задавам неудобните си въпроси, така светът се променя, но често отговорите са неудовлетворяващи, несъдържателни, хората ги е страх от това да разгърнат себе си, да излязат от поглъщащата помия, затънали до врата. Докато потънат от тежестта на егото и превъзнасянето си. Нека всеки знае цената си, защото може да се осъзнаеш и да разбереш че не струваш нищо повече от една плюнка. Себеопознаването е важна част, за да се претендира това какъв си, дали си стойностен или просто една черна дупка.  По-добре да останем като Малкия принц опитващ да разбере тази криворазбрана цивилизация. VI YO,     ", "date": "2018.09.10", "title": "В света на материалното"}
{"url": "https://www.actualno.com/actualno/pet-dyrjavni-pokushenija-sreshtu-biznesa-news_693124.html", "text": "  Ако чуждестранните инвестиции намаляха , то никой все още не е измерил тоталните поражения, които се стовариха върху бизнеса тук - малък, среден, крупен. Правенето на бизнес в България е като овчарски скок, в който властта вдига летвата на 10 метра високо за едни и я снижава за детски прескок за други. Принципът е следният.      Превръщаш се в абонат за обществени поръчки, \"Трейс\"-оподобен играч. Започва едно взаимно осребряване на влияние и пари. Затяга се класическия обръч от фирми, който се върти като перпетуум мобиле около недотам изящния кръст на управлението. Мисълта за конкуренция се превръща в излишна опция, тя само натоварва мисълта и трови съзнанието. Забележете какво направи Борисов - отърва се от трима министри заради инцидента край Своге, но никога няма да се лиши от \"Трейс\". Министрите са си министри, парите - пари. На другия полюс се случват твърде забавни неща. В един момент започваш да забелязваш твърде педантично отношение на държавата към собствения ти бизнес. Проверява се всичко, до последния документ, мобилизира се целия арсенал от институции, който изпробва същия онзи административен натиск, който ако беше приложен към всички, би ни изградил в справедлива и нормална държава. След това се минава на по-тежко ниво, променя се някой закон, който изглежда толкова специално предвиден за теб, че щеше да е по-уместно ако просто носи името ти. Ако и това не подейства, се намесва прокуратура и полиция, за да е сигурно, че обетованата земя на ще превърне неудобния в пустош. \r\nА ето как тази теория с годините се превърна в практика.   Онзи закон, който накара уж непримирими антагонисти като ГЕРБ и ДПС , и който мина почти без обществено внимание, въпреки че отворената бездна от 4 милиарда лева загуби заради фалита на КТБ бяха платени тъкмо от нас. Макар да бе огласен като \"мярка срещу на активите на КТБ\" (да бяха направили нещо и за първичното ограбване да му се невиди...) законът подозрително изглеждаше като необходимата мярка, която да позволи на държавата да изкупи активи като свързания с разпадналия се дует Пеевски - Василев \"Дунарит\". А съдбата на Цветан Василев е достойна за епос - от най-мощния банкер-предприемач, обявен за \"Мистър Икономика\", до един човек, който говори с тъмни кръгове под очите само пред Сашо Диков и Люба Кулезич по скайпа от Белград...      Абе, хотел \"Маринела\" не беше ли онзи, който приемаше височайшите гости на Европредседателството? И как тоя обиск не се случи по време на председателството? Представете си де що има европейски лидери, приятно уморени от сладко каканижене за Западните Балкани, внезапно събудени от униформени, които трескаво преравят хотела?! What's going on?, питат сънени висшите европейски чиновници. Нищо, нищо, намерихме 10 милиона кешовица, вие спете там, тука стават тия работи, отвръщат наш'те хора. А иначе започна да се говори, че Арабаджиеви започнали да пречат на Маджо и Таки, което е вече тежка артилерия. В медиите е прието всички да се мразим и никога да не споменаваме конкуренцията с добро. Трябва да се знае обаче, че вестник \"Сега\" от години е трън в очите на властта (няма нещо в медиите, което да фрустрира премиера повече от карикатурите на Комарницки, на които може да се насладите и в \"Актуално\") и беше крайно време да се вземат мерки срещу Сашо Дончев. През пролетта Цацаров отиде да си говори с Дончев извън официалния офис, като основното предположение е, че го направи, защото Дончев чрез \"Овергаз\" подаде жалба срещу \"Булгартансгаз\" пред Европейската комисия и ЕК стартира наказателна процедура. Причината за жалбата е, че \"Булгартрансгаз\" не дава достъп до националната газова мрежа на \"Овергаз\", а според правилата на ЕС трябва. И съответно газовият комунизъм си вирее все така - защото при газа най-важно е можеш ли да си силен при индустриалните потребители, не при битовите. Дотолкова изнагля \"държавата\", че Народното събрание чак прие решение , ако ЕК успее да ни осъди в полза на \"Овергаз\", а малко повече от половин година по-късно - ако не ни глобят 300 млн. евро, а по-малко (колко?!), може - иначе пак не признаваме. А как ще помогне непризнаването пред Европейския съд - както помага да кажеш \"ама аз не мога да плувам\" като изпаднеш зад борда в открито море.    Несъмнено е, че Прокопиев трасира най-радикалните либерални кръгове през изданията си. Но пък няма как да не забележим комичната инквизиция, която осъществяват върху него медиите на Пеевски. Там любимият трик е да се издаде в хиляди копия евтина книжка, която да се раздава безплатно по будки, лафки и седянки. В нея по правило се изсипват цели обори с тор без да се доказва каквото и да било - доказателствата са за аматьори и сухи професионалисти. Книжките почти винаги не са подписани от никого, написани са от някакъв мистичен колективен разум на вестника, който излива в кочината всичко, което му хрумне. Когато не помага - законни ли са му доходите от любимата дъвка \"Каолин\", нищо че , че в сделката проблем няма. Съдът важи само като е свирил за наш'те!  Да не се разплащаш с фирмите в провинцията или да се забавиш толкова много, че практически да ги докараш до фалит, е класическо изживяване за малкия бизнес. Опитай също да го развиеш без да си под крилото на партията-майка и тогава внезапно ще разбереш, че има много по-деликатни начини да те разчистят в сравнение с този да те пребият мутрите през 90'те, но въпреки това са пак толкова ефективни. Макар че може и малко бой да падне. От теб зависи - особено ако много упорстваш и се правиш на гражданин ...  Райко Байчев ", "date": "2018.09.10", "title": "Пет държавни покушения срещу бизнеса "}
{"url": "https://www.actualno.com/curious/9-polezni-neshta-koito-ni-se-iska-da-bjahme-uchili-v-uchilishte-news_694044.html", "text": "         1. Какво представляват данъците, кои от тях е задължен да плаща всеки, как се плащат и как се попълва данъчна декларация.  2. Различните видове кредити, как се кандидатства за заем.  3. Как човек да организира финансите си, да следи харчовете си и да разпределя парите си така, че да може и да спестява.    4. Ипотеката - какво представлява, кога е разумно да се заложи на нея и т.н.     5. Как се пишат автобиография и мотивационно писмо.  6. Застраховането, какви са различните застраховки, кои е препоръчително да се направят.      ", "date": "2018.09.10", "title": "9 полезни неща, които ни се иска да бяхме учили в училище"}
{"url": "https://www.actualno.com/europe/korupcijata-krade-pensiite-kak-policijata-razgromi-protestite-v-rusija-video-news_694063.html", "text": "  На 9 септември в Русия се проведоха мащабни протести срещу пенсионната реформа, организирани от привържениците на Алексей Навални. В много от градовете протестите съвпаднаха с местните избори.     В някои градове имаше жестоки сблъсъци между протестиращите и полицията.\r\nВ Петербург се случиха най-ожесточените сблъсъци между полицията и демонстрантите. По предварителни данни са задържани най-малко 350 души, като сред тях има непълнолетни.\r\nВ началото градските власти съгласували акцията срещу пенсионната реформа, но после премислили. На 7 септември администрацията обяви, че в района на площада, където се планирано да се проведе  протеста е избил водопровод и предложила събитието да се проведе в покрайнините на града.  Организаторите на митинга отказали да променят каквото и да било в последния момент и призоваха хората да се съберат на първоначално обявеното място. Когато първите участници се появили на Финландската гара се оказало, че целият площад Ленин е отцепен от полицията.\r\nПо периметъра били разположени полицейски машини и коли на аварийните служби. Да се стигне до площада било невъзможно, затова хората се спирали около станцията на метрото. Скоро там се образувала тълпата.\r\n\"Дойдох на митинга заради моите родители, казва студентът Александър за Meduza.io. Те също искаха да дойдат, но се уплашиха. И мен ме е страх, но какво да се прави...\"       \"Сега излизаме заради родителите си, а после те ще излязат заради нас, добавя 19-годишният Ярослав. В ръцете си държи балони с нарисувани цифри 60 и 65 (според пенсионната реформа жените ще се пенсионират на 60 години, а мъжете на 65). До него е 15-годишната Мария в костюм на панда.\r\n\"От около година ходя на протестите и винаги съм в образа на панда. Не казвам на учителите си. Колкото по-близо по длъжност са до директора, толкова по-активно се изказват за Путин. На уроците по физика ни разказват, че той е умен и мисли няколко хода напред.\", разказва момичето. \r\nСред протестиращите пенсионерите са били малко. 63-годишната Татяна Михайлова разказва, че е дошла най-вече от любопитство: \"Стана ми интересно колко сила ще се събере тук. Не се виждат наркомани. Хубави хора, младежи.\"\r\nХората започнаха да разгъват плакатите си: \"Путин, къде са парите ни?”, \"Изплатете пенсиите, а не построявайте дворци”, \"Омръзнахте ни!”.   Полицаите започнаха да задържат хората с плакати, като ги изтръгваха от тълпата и ги влачеха към автобусите, паркирани наблизо.   Полицаите съобщили на събралите се хора, акцията не съгласувана и им предложила да се разотидат. Част от тълпата започнала да отстъпва бавно. По пътя някои жени се опитали да говорят със служителите на реда:\r\n-\tМомчета, не ви ли е срам? И вие имате майки. Пенсията засяга всички.\r\nЕдин от полицаите се усмихнал и сложил показалеца на устните си.   По данни на „ОВД-Инфо” към 20.30 часа на 9 септември по врем ена акцията в Петербург са задържани най-малко 354 души.\r\n- Къде карате хората в автобусите?, попитал кореспондентът на Медуза един от полицаите, а той ѝ отговорил:  ", "date": "2018.09.10", "title": "\"Корупцията краде пенсиите\". Как полицията разгроми протестите в Русия (ВИДЕО)"}
{"url": "https://www.actualno.com/europe/boris-djonsyn-mej-da-vzeme-primer-ot-trymp-news_694113.html", "text": "  Бившият външен министър на Великобритания Борис Джонсън отново атакува премиера Тереза Мей във връзка с напрежението по Брекзит в консервативната партия.     Успоредно с това в обществото се завъртяха и слуховете за изневерите на Джонсън и края на брака му и неговите съюзници обвиниха представители на правителството за изтичането на тази информация, за да се намалят шансовете на Джонсън да оглави консервативната партия.   Джонсън призова Мей да стимулира икономически импулс след Брекзит като обещае да не увеличава данъците или въведе нови данъци, и допълни, че тя трябва да вземе пример от президента на САЩ Доналд Тръмп.\r\n\"Сега е моментът това консервативно правителство да покаже как Великобритания след Брекзит ще бъде щастлива и динамична икономика\", пише той в седмичната си колона във в. „Дейли Телеграф“, цитиран от БГНЕС.  Дясноцентристкият вестник пише, че забележките на Джонсън \"няма да направят нищо, за да попречат на спекулациите, че той се готви да предприеме стъпки към мястото на лидер на консерваторите\".   Джонсън подаде оставка от правителството през юли заради плана на Мей Великобритания да запази близки търговски отношения с ЕС след Брекзит.\r\nПланът е известен като \"Чекърс\" по името на резиденция на премиера, , където бе договорен на заседание на кабинета.    Стив Бейкър предупреди днес, че ако Мей продължи да се придържа към плана си, консервативната партия е изправена пред „катастрофално разцепление“. Но говорител на премиера контрира, заявявайки, че „на масата има само един план“, след като опонентите на позициите на Мей не представиха друг вариант.", "date": "2018.09.10", "title": "Борис Джонсън: Мей да вземе пример от Тръмп"}
{"url": "https://www.actualno.com/asenovgrad/vremenno-zatvarjat-edin-ot-vhodovete-na-kv-dolni-voden-v-asenovgrad-news_694057.html", "text": "        Реорганизацията на движението в зоната се налага във връзка с изпълнението на строително-монтажните дейности по изграждане на кръговото кръстовище там.\r\nСпоменатият по-горе участък няма да бъде достъпен за преминаване на превозни средства почти през цялата седмица. Забраната влиза в сила от утре (11.09.18 г.) и ще е валидна до 14.09.20 г. (петък).  Движението на всички моторни превозни средства ще се осъществява през останалите пътни артерии, водещи до квартала.\r\nДа се шофира с повишено внимание и стриктно да се спазват пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътно-транспортни произшествия, призовават от Община Асеновград.", "date": "2018.09.10", "title": "Временно затварят един от входовете на кв. \"Долни Воден\" в Асеновград"}
{"url": "https://www.actualno.com/society/nimh-izliza-chastichno-ot-ban-news_694050.html", "text": "        Това включва оперативната дейност, както и учените, които искат да напуснат.   Топката сега е в полето на правителството, от което се чака решение какъв да е статутът на НИМХ и към кое министерство да е.\r\nПредставителите на БАН не бяха съвсем съгласни с формулировката за частично изваждане на института, тъй като подозират в това опит за запазване на научната дейност в академията.  По време на заседанието се чуха критики към образователния министър за прекалена намеса в академичното самоуправление на БАН, а решението за подкрепа на отделянето беше предпочетено пред евентуална промяна на закона за БАН, която можело да се окаже пагубна за академията.   По закон общото събрание взема решенията за структурата на БАН и има право да разкрива и закрива звена.\r\nВ същото време в момента тече конкурс за нов директор, обявен преди месеци. Според някои представители на БАН именно очакваната смяна на ръководството провокирала исканията на НИМХ за отделяне.    ", "date": "2018.09.10", "title": "НИМХ излиза частично от БАН"}
{"url": "https://www.actualno.com/europe/sedem-dushi-bjaha-raneni-snoshti-pri-napadenie-s-noj-v-parij-news_694010.html", "text": "  Седем души бяха ранени снощи при нападение с нож в Париж. Четирима от пострадалите са в тежко състояние.     Нападателят, който бил въоръжен с нож и железен прът, е арестуван. По-късно е установено, че той е афганистанец, съобщи Нова телевизия.\r\nСпоред източник, близък до следствието, засега нищо не дава основание да се смята, че нападението е терористично.", "date": "2018.09.10", "title": "Седем души бяха ранени снощи при нападение с нож в Париж"}
{"url": "https://www.actualno.com/cars/volvo-shte-izpolzva-i-trite-poznati-hibridni-sistemi-news_694066.html", "text": "  Преди две години шведският производител Volvo обяви, че съвсем скоро всички негови автомобили ще бъдат електрифицирани. Разбира се, в случая става дума не за превозни средства, движещи се изцяло на ток, а предимно за хибриди. Сега компанията разкри допълнителна информация за намеренията си в тази посока.      В момента хибридните модели при всички производители са от три типа – „мек хибрид” с допълнителна 48-волтов стартер-генератор, стандартен хибрид, който се появи първи на пазара, и plug-in хибрид, при който акумулаторната батерия може да се зарежда от електропреносната мрежа.\r\nЗа да изпълнят намеренията си за пълна електрификация на гамата си, във Volvo ще използват и трите технологии, като те ще се определят в зависимост от модела. А прри най-големите автомобили на марката – кросоувъра XC90, седана S90 и комбито V90, има шанс да видим и трите агрегата при един модел.      При „мекия хибрид” няма нужда от зареждане от външен източник, тъй като той използва отделна 48-волтова система. Тя осигурява допълнително електричество на автомобила при ускорение, а при намаляване на скоростта преминава в режим „генератор” и захранва акумуаторната батерия. В случая голямото предимство е е икономията на гориво дори при по-голяма натоварване на двигателя. Първите модели на Volvo с „мек хибрид” ще излязат през 2020 г.\r\nХибридът plug-in може да се зарежда от електропреносната мрежа, като този тип задвижване става все по-популярно. Само на електричество автомобилите с тази технология могат да изминат около 40 км, но при тях проблемът е това, че няма как размерите на задвижващия агрегат да бъдат намалени, тоест под капака трябва да бъдат поместени стандартен двигател с вътрешно горене и електромотора.        При третия тип хибриди е възможно именно това, тъй като двигателят с вътрешно горене има само една задача – да върти генератора, който на свой ред създава електричество. Той се „складира” във високоволтова акумулаторна батерия, откъдето се предава на електрическия мотор.\r\nПредимството на тази схема и именно намаляване на размерите на двигателя с вътрешно горене, което позволява и по-ниска цена. В момента във Volvo работят именно върху нова хибридна система от тази тип, който да бъде използвана при компактните и средноразмерните модели на марката.", "date": "2018.09.10", "title": "Volvo ще използва и трите познати хибридни системи"}
{"url": "https://www.actualno.com/europe/sergej-sobjanin-e-preizbran-za-kmet-na-moskva-news_694011.html", "text": "  Досегашният кмет на Москва Сергей Собянин, който е и един от лидерите на управляващата партия „Единна Русия“, безапелационно печели нов мандат, предава ТАСС.     Собянин, който е начело на руската столица от 2010 година, получава 74% от гласовете на избирателите. На второ място е кандидатът на руските комунисти Вадим Кумин, за когото са гласували 10% от московчани. Останалите кандидати имат под 2%, предаде БГНЕС.   Резултатът на Собянин е с близо една четвърт по-добър в сравнение с предишните избори през 2013 година.", "date": "2018.09.10", "title": " Сергей Собянин е преизбран за кмет на Москва"}
{"url": "https://www.actualno.com/business/otpada-niskijat-danyk-za-luksozni-avtomobili-news_694158.html", "text": "         Вместо това се предвижда товарните автомобили, които притежават категория N1, да се облагат по същия начин както леките коли, т.е. данъкът да зависи от мощността и годината на производство.   У нас е масова практика луксозни леки автомобили да се регистрират като товарни, за да могат да ползват данъчно облекчение. По данни на МВР към средата на април 2018 г. са били регистрирани 308 260 товарни автомобила с маса до 3.5 т от 3550 марки и модели. От тях над 2000 модела имат аналог, регистриран и облаган като лек автомобил, пише в днешния си брой.\r\nС новото си предложение финансовото министерство иска да пресече установената практика да се купуват \"данъчни\" автомобили. Това са леки коли, на които се признава категория N1. Разликата в облагането с техни аналози, регистрирани като обикновени леки коли, може да достигне до 100 пъти в зависимост от мощността на двигателя и годината на производство, аргументират се от финансовото министерство. Така например за нов автомобил с мощност 140 к.с. дължимият данък достига 400 лв., докато при регистрацията му като товарен налогът пада под 10 лв., тъй като товароносимостта е под 1 тон. Още по-драстична е разликата при по-луксозните и по-мощни коли.  Модата на N1, с който се пестят данъци, се наложи след кризата от 2008 - 2009 г., когато продажбите на някои модели силно дръпнаха нагоре не само заради отстъпките, давани от търговците, но и заради данъчните облекчения, тъй като може да се ползват като средство за бизнес. Освен по-нисък местен данък фирмите можеха да ползват данъчен кредит, а поддръжката на колата се признава за разход. , които се продават у нас напълно законно. Така те са достъпни не само за фирми, а и за обикновените граждани. Разви се и своеобразен бизнес, при който леки автомобили без сертификат от производителя биваха преоборудвани, като се премахваха или добавяха седалки или преграждения. Стигна се до абсурда да се сваля един от предпазните колани на задната седалка, за да се намалят местата с едно.   Финансовото министерство планира от догодина да промени формулата за изчисляване на данъка върху моторните превозни средства, като включи и екологичен коефициент. 4 и нагоре и ще го утежнява за тези с по-ниска екокатегория.  Очаква се налогът за старите автомобили над 15 години значително да се повиши, а за новите, които отговорят на най-високите екостандарти, ще падне независимо от мощността им.\r\nСъщата нова формула да се прилага и за товарните коли с маса до 3.5 тона, които са сертифицирани с категория N1, настоява финансовото министерство. От ведомствата на Владислав Горанов си поставят за цел да премахнат неравнопоставеностите, но най-вече опитите да се избягва данъчно облагане. Още повече че според Закона за пътищата леките и товарните автомобили с маса до 3.5 тона са включени в една категория при определянето на цената на винетната такса.    ", "date": "2018.09.10", "title": "Отпада ниският данък за луксозни автомобили"}
{"url": "https://www.actualno.com/asia/putin-i-abe-se-sreshtat-vyv-vladivostok-news_694012.html", "text": "  Президентът на Руската федерация Владимир Путин и министър-председателят на Япония Шиндзо Абе ще се срещнат днес във Владивосток, предава ТАСС.     Срещата ще се проведе в рамките на Източния икономически форум (ИИФ), предаде БГНЕС.   Двамата държавни лидери ще посетят завода за автомобилни двигатели във Владивосток \"Мазда Соллерс\". Същинските преговори ще започнат след това. След края им е предвидена церемония по подписване на съвместни документи и изявления на Путин и Абе за медиите.\r\nДнешната среща ще бъде 22-та между Путин и Абе, които се познават лично от вече над 12 години. Последният пряк контакт между двамата се състоя през май на Международния икономически форум в Петербург.  „Главна тема на руско-японската среща на върха ще бъде търговско-икономическата кооперация между двете страни и предложението на Шиндзо Абе за сътрудничество в осем сфери (енергетика, промишленост, здравеопазване, селско стопанство, градска инфраструктура, сдружаване на малкия и среден бизнес, високи технологии и хуманитарен обмен), както и руските предложения за реализиране на приоритетни инвестиционни проекти“, заяви Юрий Ушаков, помощник на президента на РФ.   Ушаков очаква, че двамата лидери ще засегнат и въпроса за подписването на мирен договор. „Руската страна е готова за продължаване на преговорите по тази тема“, увери той журналистите.\r\nЧетвъртият Източен икономически форум ще се проведе между 11 и 13 септември.    ", "date": "2018.09.10", "title": "Путин и Абе се срещат във Владивосток"}
{"url": "https://www.actualno.com/varna/pjasykyt-plaj-li-e-vyrvjat-luti-sporove-za-krajbrejni-tereni-vyv-varna-news_693996.html", "text": "  Люти спорове за крайбрежни терени във варненския квартал “Аспарухово” се разгоряха през последния месец. Според Камарата на геодезистите два плажа са “се изпарили” от официални документи и от кадастъра. За централната и местната власт обаче проблем няма. Двата случая са сходни – става дума за ивица пясък, примесена със скали, камъни и растителност, пише вестник .     Според сдружението те са плажове, според институциите - не са. Голяма част от крайбрежната зона на “Аспарухово” е обособена в парк, за който в момента тече одобряване на Подробен устройствен план (ПУП) и се решава съдбата му.   Първият скандал се разгоря в началото на август и е за терен, върху който министърът на регионалното развитие и благоустройството Николай Нанков разреши строителство на рибарско пристанище. То ще е общинско.\r\nКамарата на геодезистите заяви тогава, че за вдигането на малкия порт ще се ползва земя, която в кадастралната карта е отбелязана като плаж. А щом е плаж, тя трябва да е изключителна държавна собственост и на нея няма как да се строи. Според организацията всичко това може да е вратичка за реализиране на съмнителни интереси.  Министерството отвърна, че имотът не попада в плажа на “Аспарухово”, собствеността е публична общинска, а статутът й гарантира, че ще се ползва единствено за пристанище. Ведомството на Нанков се усъмни и в истинността на снимките, разпространени от сдружението. Няколко дни по-късно премиерът Борисов посети мястото и го определи като “змиярник”. А след още няколко теренът вече не фигурираше като плаж в електронния кадастър.   Вторият скандал се разгоря през последните дни и е по повод парцел в близост. Според геодезистите той е плаж, но в парковия ПУП, изготвян под надзора на местната власт, бил отразен като “мера и пасище”.\r\n“Дневник” съобщи по-рано, че организацията е пратила сигнал до кмета Иван Портних и председателя на общинския съвет Тодор Балабанов. Община Варна контрира, че теренът никога в нито един документ не е фигурирал като плаж. Той бил съставен от скали и зона за парково ползване, като щял да се ползва именно като парк. “По данни от кадастралния регистър на недвижимите имоти посоченият имот е публична държавна собственост и представлява Аспарухов парк, урбанизирана територия, част от населено място Варна. В приложената скица няма условен знак за пясъци”, заяви общината. През 2012 г. при изработването на специализираните крайбрежни карти била съставена междуведомствената комисия и според нейните данни теренът дори не граничел с плажа в “Аспарухово”.    Камарата на геодезистите твърди още, че парковият ПУП разчертава терен за обществено обслужване върху дюни. Според Община Варна обаче БАН, МОСВ и агенцията по геодезия не били установили дюни. На визирания парцел щял да се строи детски морски образователен център, който пък бил предвиден в проекта за рибарското пристанище. Кметството в крайна сметка люто се разгневи на неправителствената организация и съобщи, че инж. Йоан Каратерзиян, който говори от нейно име, е бил служител на Община Варна в отдел „Кадастър и регулация“ през периода на първите фази от придвижването на ПУП.    ", "date": "2018.09.10", "title": "Пясъкът плаж ли е: Вървят люти спорове за крайбрежни терени във Варна"}
{"url": "https://www.actualno.com/europe/shvedskijat-premier-opitva-goljama-koalicija-sys-sistemnata-opozicija-news_694014.html", "text": "  Дясната антиимигрантска националистическа партия „Шведски демократи“ постигна впечатляващ резултат на вчерашните парламентарни избори в скандинавската държава и има реалната възможност да влияе на правителствените политики, съобщава АФП.     Управляващата лява червено-зелена коалиция и опонентите и от дясноцентристките сили постигнаха изключително близки резултати и към момента нито един от двата политически блока няма необходимото за съставяне на правителство мнозинство.   Според последните резултати управляващата Социалдемократическа работническа партия на Швеция (СДРПШ) и коалиционните ѝ партньори от Лявата партия (ЛП), и Партията за опазване на околната среда (ПООС) ще разполагат със 144 места в 349-членния парламент, докато опонентите им от Умерената коалиционна партия, Либералната народна партия, Християндемократическата партия и Партията на центъра ще имат 143-ма депутати. За мнозинство са необходими минимум 175 народни представители. Разликата между двата блока е едва 30 хил. гласа, но 200 хил. шведи, които са гласували в чужбина, могат да променят крайните резултати от изборите. Техните гласове обаче ще бъдат преброени най-рано в сряда.\r\nПремиерът и лидер на СДРПШ Стефан Льовен отказа да подаде оставка и отправи покана към дясноцентристката опозиция за започване на преговори за съставяне на правителство по модел на „голямата коалиция“ в Германия.  Шведските социалдемократи остават най-голямата партия с 28,4% от вота, но това е най-слабият им резултат за последните сто години, предаде БГНЕС.   Крайнодясната „Шведски демократи“ постигна много силен резултат от 17,6%, след като на изборите през 2014 година партията имаше едва 12,9% от вота. Увеличените на подкрепата за националистите ги превръща в трета по сила партия и се дължи на разочарованието на мнозина шведи от решението на лявото правителство да приеме 400 хил. мигранти от 2012 година. Лидерът на формацията Йими Окесон обаче се надяваше на резултат от над 20%.\r\nПо данни на официалната статистика, към момента около 18,5% от 10-милионното население на Швеция е родено извън страната.    Лидерът на френския Национален съюз Марин Льо Пен приветства силното представяне на „Шведски демократи“. „Още една лоша нощ за Европейския съюз. Демократичната революция в Европа продължава напред!“, написа Льо Пен в „Туитър“.   Лидерът на дясноцентристите от Умерена коалиционна партия (УКП) Улф Кристерссон също даде заявка за съставяне на правителство. За целта обаче вероятно ще му се наложи да се обърне към „Шведски демократи“, които досега бяха изолирани от системните партии. Подобно решение обаче би довело до разрив с по-малките дясноцентристки Партия на центъра и Либерална народна партия, които вече заявиха, че няма да преговарят с националистите.\r\nБез съмнение предстоят продължителни и напрегнати преговори за съставяне на мнозинство, което да излъчи новото правителство на северната страна.", "date": "2018.09.10", "title": "Шведският премиер опитва голяма коалиция със системната опозиция"}
{"url": "https://www.actualno.com/society/anastasija-stojcheva-s-godinite-operativna-dejnost-na-nimh-e-vse-po-neglijirana-news_694016.html", "text": "  \"Ако УС на БАН гласуват нещо, което административно няма да подпомогне излизането на НИМХ, ще има законови промени.\" Това каза синоптикът от НИМГ Анастасия Стойчева.     \"Днес е денят, в който общото събрание на УС на БАН трябва да гласуват и да покажат мнението си относно това дали ние ще излезем от БАН. За съжаление хидро-метеорологичната дейност не може така с лека ръка да бъде оставена на произвола на съдбата. По тази причина решението на общото събрание е изключително важно и наистина би улеснило Министерски съвет и държавата в това да вземе отношение по това да бъде поддържана службата. Ако те наистина гласуват нещо, което административно няма да подпомогне това излизане, ще има законови промени. Така или иначе и в двата случая хидро-метеорологичната дейност трябва да бъде обгрижвана от държавата\", допълни още тя в интервю за bTV.   В отговор на въпрос каква е гаранцията, че ако НИМХ отиде в структурата на МОН ще има повече пари, Стойчева заяви, че никога няма 100% сигурност за каквото и да е било, но уверението от страна на министърът на образованието и отношението на държавата е съвсем основателно загрижено към тази служба.\r\n\"Ние сме служба, която дори не е спомената в закона за БАН. Оперативната дейност нито веднъж не е спомената в този закон, а ние се водим по него. Тя е тази, която движи по-голямата част от дейността на НИМХ. С годините става все по-неглижирана тази оперативна дейност\", каза още тя.  \"Знаете, че имаше едни 15 млн., които бяха отпуснати след протестите миналата година и разпределението стана по критерии, които са изключително ясни и изключително ясно пренебрегват оперативната дейност. По тази причина останахме недофинансирани с около 1.2 млн. лева и в опитите да подтикнем БАН да ни осигури финансово стигнахме до там, че това не може да се случи“, допълни Стойчева.    , допълни още тя.", "date": "2018.09.10", "title": "Анастасия Стойчева: С годините оперативна дейност на НИМХ е все по-неглижирана"}
{"url": "https://www.actualno.com/crime/bylgarki-sa-zadyrjani-zaradi-vandalski-dejstvija-v-muzei-v-atina-news_694019.html", "text": "  Две гражданки с български паспорт са задържани заради вандалски действия в три музея в Атина. Снимки на жените са били разлепени в три музея, а на 9 септември след като един от орханителите ги е разпознал, те са били задържани. Това е станало  непосредствено преди да стигнат до урната на един исторически гръцки герой от революцията през 1821 година – Консантинос Канарис. Жените са поръсвали експонатите в музеите с бебешко олио и светена вода, а пред гръцките власти обяснили, че са пръскали експонатите, защото в Библията се казва, че това е чудо.     За момента не е ясно с какво се занимават двете жени на територията на Гърция, днес ще им бъдат повдигнати обвинения, съобщи Нова телевизия.   Обстановката в Солун се успокоява, след като вчера над 15 хиляди души протестираха в Солун срещу политиката на правителството в социалната сфера и основно срещу Преспанското споразумение, подписано през юни между Атина и Скопие за преименуване на съседната държава в Република Северна Македония. Това стана по време на посещението на премиера Алексис Ципрас, който откри панаир заедно с американския министър на търговията Уилбър Рос. Очаква се напрежението да продължи поне до края на седмицата.", "date": "2018.09.10", "title": "Българки са задържани заради вандалски действия в  музеи в Атина"}
{"url": "https://www.actualno.com/sofia/spored-todor-chobanov-se-spekulira-s-chislata-za-nedostiga-na-mesta-v-gradinite-v-sofija-news_694017.html", "text": "  \"Категорично не е вярно, че 2000 деца в градинска възраст чакат за записване.\" Това заяви заместник-кметът на София по направление „Култура, образование, спорт и превенция на зависимости“ доц. д-р Тодор Чобанов.     По думите му съществен недостиг на места има единствено в яслената възраст:   \"Това са деца от 1 до 3 години. Тази възраст едва в последните години стана толкова търсена като услуга, тъй като 5 и 6 годишните, които са задължително обхващане са обхванати всички. Голям брой от чакащите в градинска възраст чакат за преместване, а не за записване в детска градина. При 3+ децата почти нямаме незаписани деца\", допълни той.\r\n\"Категорично не е вярно, че 2000 деца в градинска възраст чакат за записване. Да, казвам, че се спекулира с числата, тъй като става дума за значим обществен проблем. Нашата цел е само една – нови места, нови групи, да се стоят нови детски градини, да се разширяват съществуващите. В момента системата посещават 54 000 деца, от които 49 000 посещават детски заведения, ясни и градини, а останалите са записани в т.нар. „подготвителни групи“ в училище. За да се реши проблемът, единственото решение е строеж на нови обекти. През тази година пуснахме 3, други 2 ще бъдат завършени до края на годината и ще започне строителството на още 5\", заяви още Чобанов.  По данни на Национален инициативен комитет за качествена и иновативна образователна система 2000 деца не са приети за детска градини и над 5 хиляди чакат за място в яслите. По думите на Васил Николов Столична община строи, но не достатъчно.   \"Строи се за две трупи в \"Красно село\", а има 700 чакащи, в \"Студенски град\" - три групи, а има 400 чакащи Строи се неадекватно спрямо чакащите\", категоричен бе Николов.\r\nНеговото предложение е родителите на дете, което не е прието в детска градина или ясла в София да бъдат компенсирани с единият разходен стандарт, за да могат да се дотира прием в чатна детска градина.\"    По думите на Николов, за да се симулира решаването на проблема групите в градините са препълнени.   \"Това не са осигурени места и представляват опасност за здравето, както за възпитателите, а и за децата.\"\r\n\"Освен това Системата не  е напълно автоматизирана, има човешки фактор, свободните места се изпращат на мейл, което създава предпоставка за грешки и злоупотреби.\", допълни още Николов.", "date": "2018.09.10", "title": "Според Тодор Чобанов се спекулира с числата за недостига на места в градините в София"}
{"url": "https://www.actualno.com/politics/bojko-borisov-objavi-imenata-na-novite-ministri-sled-koalicionnija-syvet-news_694059.html", "text": "   . Политическата отговорност трябва да се понесе. Това заяви премиерът Бойко Борисов на брифинг след коалиционния съвет между ГЕРБ и \"Обединени патриоти\" в Министерски съвет.     Министър-председателят съобщи и имената на предложените лица, които ще наследят на постовете тримата министри - Ивайло Московски, Валентин Радев и Николай Нанков - подали оставка заради фаталната катастрофа край Своге, взела живота на 17 души.\r\n\"И за да не спекулира с имена, ще кажа кандидатите за новите министри. Това са за Министерството на транспорта, информационните технологии и съобщенията (МТИТС) , досега зам.-министър на икономиката. За министър на вътрешните работи ще бъде номиниран , сегашен главен секретар, и за регионален министър , която сега е депутат и бивш зам.-кмет във Враца\", заяви още Бойко Борисов.      „Другият понеделник в 10:00 часа отново ще се съберем, тъй като един от упреците е, че коалиционният съвет не се събира редовно“, посочи Бойко Борисов. „В споразумението пише, че назначаването на нови министри трябва да се съгласува“, уточни премиерът. „Радостно за мен е, че всички колеги дават добра оценка за министрите и за свършеното от тях\", подчерта Борисов. Колкото и да е широка фразата политическа отговорност, тя трябва да се понесе, счита премиерът.\r\nТой обяви, че има постигнато мнозинство трите оставки да бъдат подкрепени при гласуването им в пленарна зала. „Чух много внимателно аргументите на НФСБ - Валери Симеонов. Има много истина в оценката на министрите. Чух и моя заместник в партията и председател на парламентарната група на ГЕРБ Цветанов. Всяка партия иска да си защитава кадрите. Това е ясно“, поясни още премиерът. „Не можем да се правим, че нищо не се е случило, както в предишни правителства с други мандатоносители това се случваше“, каза Борисов.        Премиерът благодари на участниците в коалиционния съвет за диалога и подчерта, че занапред всички важни теми ще бъдат обсъждани на него. „Разгледахме направеното досега, разгледахме изпълнението на програмата. Там, където имаме безспорни успехи, продължаваме. Там, където имаме слабости или недостатъчно добро изпълнение, се набелязаха мерки“, заяви премиерът.", "date": "2018.09.10", "title": "Бойко Борисов обяви имената на новите министри след коалиционния съвет"}
{"url": "https://www.actualno.com/chronicles/vliza-v-sila-konvencijata-za-teritorialnoto-more-i-krajbrejnata-zona-news_693602.html", "text": "  Женевските конвенции по морско право са доразвитие на подписания по време на първата конференция на ООН по морско право на 29 април 1958 г. международен договор.     В договора се утвърждават основите на международно-правни режими на териториалните води, континенталния шелф и открито море, принципите на международното корабоплаване и риболова.   Към настоящия момент са подписани 4 конвенции - за териториалното море и крайбрежната зона; за откритото море; за континанталния шелф; за риболова и опзването на живите ресурси на откритото море.   Конвенцията влиза в сила на 10 септември 1964 г. Тя утвърждава:\r\nсуверенитета на крайбрежните държави и териториалните им води, въздушното пространство над тези води и над повърхността и недрата на дъното им;   правото и условията за мирно преминаване през териториалните води;    наказателната и гражданската юрисдикция в териториалните води;\r\nправото на крайбрежната държава да осъществява контрол, необходим за недопускане нарушаване на нейните митнически, имиграционни и санитарни правила.\r\nВ конвенцията не се определя ширината на териториалните води. В международните отношения съществува обичай ширината на териториалното море да не превишава 12 морски мили и повечето държави във вътрешноправните си актове, с които уреждат статута на своите морски пространства се придържат към тези граници.    Женевската конвенция за откритото море от 1958 г. предвижда основния принцип за свободата на корабоплаването, риболова, прокарването на подводни кабели и тръбопроводи и въздушните полети над откритото море, като държавите се съгласяват никоя от тях да не разпростира властта си нито над него/откритото море/, нито над въздушното му пространство. Конвенцията от 1982 г. въвежда още свободата на морските научни изследвания и възможността да се изграждат изкуствени острови и инсталации. Целта на морските научни изследвания са познанията за Световния океан, неговите биологични и минерални ресурси и взаимодействието му с атмосферата и космоса. Корабите в открито море се подчиняват само на властта на държавата, чието знаме носят. За военните кораби този принцип е абсолютен, докато за търговските са допуснати някои изключения. Военноморските съдове могат да спират и извършват огледи на чуждестранни търговски кораби при подозрения за трафик на хора, превоз или търговия в открито море с наркотични и психотропни вещества, пиратство, както и за нерегламентирано радио и телевизионно разпръскване.   ", "date": "2018.09.10", "title": "Влиза в сила Конвенцията за териториалното море и крайбрежната зона"}
{"url": "https://www.actualno.com/silistra/porojanov-shte-se-sreshtne-sys-svinevydi-v-silistra-news_693945.html", "text": "  Министърът на земеделието, храните и горите Румен Порожанов ще проведе поредица от срещи на 10 септември (понеделник) за обсъждане на мерките и борбата срещу африканската чума по свинете.     В 10:00 часа той ще направи оглед на оградата по сухоземната граница с Румъния край Силистра, а след това в 11:00 ч ще започне среща с индустриалните свиневъди в областната администрация.   По-късно през деня около 14:00 ч министър Порожанов ще проведе и срещи в Букурещ за координиране на борбата с АЧС с румънските си колеги на земеделието и развитието на селските райони Петре Дея и на водите и горите, Йоан Дене.", "date": "2018.09.10", "title": "Порожанов ще се срещне със свиневъди в Силистра"}
{"url": "https://www.actualno.com/business/zapochna-verijnoto-poskypvane-na-osnovnite-stoki-i-uslugi-news_693995.html", "text": "  Верижно поскъпване на основните стоки и услуги ще удари по джоба българите идните месеци. Увеличението на практика ще засегне почти всичко - от природния газ, парното, водата и хляба до автозастраховките и бездимните цигари. Всъщност тази година инфлацията се завърна и всички го усещаме и когато пазаруваме храна, и когато зареждаме резервоара на колата, пише вестник .     Дори заемите започнаха да поскъпват. БНБ отчете, че лихвите по потребителските кредити са тръгнали нагоре, а банкерите от месеци предупреждават, че лихвите са стигнали дъното и занапред ще вървят нагоре. Задаващото се увеличение на природния газ от октомври ще доведе до лавинообразно поскъпване, като първо ще се отрази на парното и топлата вода. Държавното предприятие \"Булгаргаз\" поиска вдигане на цената с повече от 14%.   Председателят на енергийния регулатор Иван Иванов заяви, че поскъпването е неизбежно, но е възможно процентът да е по-малък. Синьото гориво е \"вързано\" с котировките на петрола на международните пазари и на долара. По закон увеличението на газа с повече от 5% се отразява и в цената на парното и топлата вода.\r\nБензинът и дизелът са доста по-скъпи от миналата година, а новините за петрола са противоречиви и нищо чудно котировките да продължат още нагоре, което ще е лошо и за шофьорите с частни коли, и за превозвачите, а освен това ще бъде пореден повод за корекция на цени в различни производства и услуги. \"Жегата\" в  международните отношения продължава - като се започне от проблемите по оста САЩ - Китай и се стигне до очакването Иран да свие предлагането на нефт заради щатските санкции.  Шофьорските неволи не спират дотук, защото се очаква продължително вдигане на застраховката \"Гражданска отговорност\". Само преди седмици застрахователните компании за пореден път повишиха полиците средно с 50-60 лева. И те, и Комисията за финансов надзор са единодушни, че поскъпването ще продължава поетапно и значително, защото сега приходите от продажба на застраховката не можели да покрият изплащаните обезщетения, особено за катастрофи, причинени в чужбина.\r\nГолямото есенно поскъпване ще засегне и пушачите. Депутатите вече решиха да вдигнат акциза за  бездимните цигари, чийто пазар в България главоломно се разширява. Поскъпването на природния газ ще засегне цели индустрии като химическата. Ще засегне и производството на хляб. Пекарните очакват двоен удар и защото житната реколта е по-лоша от очакваната, а значителна част от качествената българска пшеница вече отпътува в чужбина. Пшеницата от новата реколта ще е по-скъпа. Прибирането на реколтата започна при цена 300 лева за тон, сега е 350 лева, посочиха от Агроминистерството.   Ресорният министър Румен Порожанов косвено призна, че се опасява от ценови скок, като съобщи, че планира разговори с ръководствата на големите търговски вериги в търсене на варианти за по-плавно поскъпване. Поскъпват и млечните продукти. Цените на сиренето и кашкавала вървят нагоре успоредно с кампаниите и мерките за разграничаване на истинските от имитациите, съдържащи палмово масло и други нетипични съставки. Качественото сирене е скъпо, обясняват и производители, и експерти, макар че в България скъпо и качествено не винаги вървят ръка за ръка.    Противоречиви са прогнозите за поскъпването на жилищата. Според някои брокери цените на апартаментите и наемите вече са стигнали пика си, но според други ще растат още. А ако депутатите одобрят предложенията на Министерството на финансите за промени в  Закона за местните данъци и такси, от догодина българите ще плащат двойно по-висок \"сграден данък\" за основното си жилище. Обикновено през лятото инфлацията намалява и цените на  плодовете и зеленчуците вървят надолу. Но сега се случва обратното.   През този юли потребителските цени са били с цели 3.5% по-високи в сравнение със същия месец на 2017 г., отчете националната статистика. Дъждове и градушки удариха реколтата на много места в страната. В резултат има по-малко и по-скъпи български домати. Годината не беше добра и за прасковите, които също са по-скъпи от миналата година. Морковите и дините, тиквичките и патладжаните, салатите, дори копърът и магданозът са рекордно скъпи.    ", "date": "2018.09.10", "title": "Започна верижното поскъпване на основните стоки и услуги"}
{"url": "https://www.actualno.com/celebrate/sveti-mychenici-minodora-mitrodora-i-nimfodora-ot-vitinija-news_693619.html", "text": "  Светите родни сестри Минодора, Митродора и Нимфодора живеели в края на третия и началото на четвъртия век. Родината им е областта Витиния, в северозападната част на Мала Азия. Те били християнки още от най-ранни години.     Почувствали влечение към съзерцателен живот. Породило се в тях желание да служат на Бога в чистота и девство. Затова напуснали родителския дом, дошли в Никодимия и оттук се отдалечили на един висок пустинен хълм, недалеч от планината Пития, при топлите минерални води. Предали се на труд, пост и молитва. Заради това Бог ги удостоил с дара на чудотворство. Водели при тях болни от различни болести. С гореща молитва те ги изцерявали. Помагали на всички страдащи. Из всички области наоколо се заговорило за тях. Навсякъде станали известни като дивни церителки и помощнички на хората в бедите и неволите им.\r\nПо това време забушувало жестоко гонение против християните. Управителят на Витиния Фронтон узнал за светите девици и ги повикал при себе си на съд. Присъстващите на разпита били удивени от ангелската красота на лицата им, озарени от благодатта на Светия Дух.\r\nУправителят се обърнал към тях с ласкави думи. Поискал нежно да ги убеди да се отрекат от вярата си в Христа Бога.  - Хубави девойки – казал им той, - вижда се, че всички наши богове са ви обикнали и са ви надарили с такава дивна красота. Те са готови да ви удостоят и с големи почести. Съгласете се само да им принесете жертва и да им се поклоните! Аз ще говоря на императора Максимиан за вас. Той ще ви почете с дарове. Ще ви омъжи за големци от своя двор. Тъй вие ще се наслаждавате от всички радости на живота.\r\nНай-голямата сестра, Минодора, му заявила:\r\n- Бог ни е създал и украсил със Своя образ. Ние се покланяме Нему. Не искаме да слушаме за друг бог. Дарове и почести не ни са нужни. Не искаме да се омъжваме. Чрез вярата и любовта ние сме се съединили навеки с Господа Иисуса Христа. Той е наша чест, наша слава, наше богатство. От Него не може да ни отлъчи нито цар, нито цял свят!    Така отговорили и другите сестри. Всички решително заявили, че са готови по-скоро да претърпят най-люти мъчения, отколкото да се отрекат от Господа.\r\nДълго ги убеждавал управителят – ту им описвал радостите, които ги очакват, ако се отрекат от Христа, ту ги заплашвал с най-ужасни мъчения, ако продължават да изповядват вярата си в Спасителя.\r\nДевойките останали верни на своята изповед.\r\n- И радостите и мъченията са временни – казали те. – А ние искаме да живеем вечно с нашия Господ, Когото обичаме най-много от всичко на света!\r\nУправителят видял, че са напразни усилията му да ги склони да се поклонят на идолите. Затова заповядал да отведат двете по-малки сестри в затвора, а по-голямата – Минодора – да бият и мъчат.   Били девойката два часа по цялото тяло. А тя само молела и славела Бога:\r\n - Господи Иисусе Христе, радост моя, любов на моето сърце, към Тебе прибягвам! Надеждо моя, моля Те – приеми в мир душата ми!\r\nС тия думи тя починала.\r\nСлед четири дни мъчителят извикал при себе си по-малките сестри – Митродора и Нимфодора. Показал им разкъсаното тяло на сестра им и наново почнал да ги убеждава да принесат жертва на боговете, за да не ги сполети същата участ.\r\nУ девиците се възпламенила още по-голяма ревност към Бога.\r\n Като видели мъртвото тяло на сестра си, те в един глас извикали към нея:\r\n- Благословена си ти, сестро и майко наша, че се удостои да бъдеш увенчана с мъченически венец и да влезеш в чертога на Небесния Жених. Моли се на Господа да повика и нас на тоя свет подвиг, та да дойдем при Него и да се поклоним на Неговото величие!   След това се обърнали към управителя и една подир друга му казали:\r\n- Защо се бавиш? Нашите членове са готови да бъдат разкъсани, главите ни – да бъдат отсечени. Сърцата ни са готови за мъжествено търпение! Ние няма да преклоним колене пред лъжливи богове. Ние ще умрем радостно за Христа Господа, нашия Жених!\r\nМитродора и Нимфодора били също жестоко мъчени. Накрая били удостоени също с мъченическа смърт.\r\nВ неукротимия си гняв към мъртвите Фронтон заповядал да накладат огън и да хвърлят в него телата им, за да изгорят. Но паднал гръм от небето, който го поразил заедно с всичките му слуги. Проливен дъжд угасил огъня.   Християните погребали с чест телата на светите три сестри в един гроб близо до топлите води.\r\nТова станало между годините 305 и 311.\r\nПо-късно била издигната църква над гроба им. Наречена била с техните имена – Свети мъченици Минодора, Митродора и Нимфодора.\r\n© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).", "date": "2018.09.10", "title": "Свети мъченици Минодора, Митродора и Нимфодора от Витиния"}
{"url": "https://www.actualno.com/moresport/v-sofija-zapochva-svetovnoto-pyrvenstvo-po-hudojestvena-gimnastika-news_694013.html", "text": "  Златните ни момичета започват участието си на Световно първенство по художествена гимнастика. В надпреварата на най-добрите ансамбли и индивидуални състезатели участват близо 890 души от 54 държави.     Българките Катрин Тасева, Невяна Владинова и Боряна Калейн ще изграят в 5 часа следобед. Те ще покажат съчетанията си с обръч.   Световното по художествена гимнастика ще продължи до 16-и септември.", "date": "2018.09.10", "title": "В София започва Световното първенство по художествена гимнастика"}
{"url": "https://www.actualno.com/health/posteneto-udyljava-jivota-news_694008.html", "text": "  Увеличаването на времето между отделните хранения допринася за подобряване на общото здраве и повишава продължителността на живота, пише научният портал Science Daily.     Положителният ефект от по-продължителното гладуване се наблюдава независимо от количеството калории и вида на консумираните продукти, твърдят група американски учени.   Изследователите са провели експеримент с 292 опитни мишки, които били разделени в две групи. Половината от гризачите се придържали към диета богата на белтъчини и фибри. Животните обаче имали достъп до храни с по-малко съдържание на захари и мазнини, предаде БГНЕС.\r\nПрез втория етап от проучването мишлетата били разделени на три подгрупи: първата имала денонощен достъп до храна, втората получавала 30% по-малко калории, а третата подгрупа се хранила веднъж на ден, но със същото количество калории като първата подгрупа.  При втората и третата подгрупи се получавал по-дълъг интервал между отделните хранения. В резултат на това общото физическо състояние на гризачите се подобрило и се увеличила продължителността на живота им.   \"Увеличаването на периода на гладуване, без да се намалява приемът на калории, независимо от диетата, води до подобрение на общите здравни показатели при самците. По всяка вероятност този по-продължителен период на ежедневен пост позволява да се възстановят и запазят функциите, които не се проявяват при непрекъснатата консумация на храна“, твърди ръководителят на експеримента доктор Рафаел де Кабо от Националния институт по проблемите на старостта в САЩ.\r\nУчените подчертават, че метаболизмът при мишките е изключително сходен с човешкия и по всяка вероятност изводите им са валидни и за хората. Изследователите смятат, че резултатите от работата им ще помогнат на хората да поддържат здравословно тегло и да се ограничат някои възрастови изменения, които оказват негативно влияние на обмяната на веществата.    ", "date": "2018.09.10", "title": "Постенето удължава живота"}
{"url": "https://www.actualno.com/society/prognoza-za-vremeto-10-septemvri-ponedelnik-news_693990.html", "text": "  Днес времето отново ще бъде слънчево. Главно в следобедните часове над централните и източните райони ще има временни увеличения на облачността и на отделни места там ще превали и прегърми. Ще продължи да духа до умерен северозападен вятър. Максималните температури ще са между 24° и 29°, в София - около 24°. Това съобщи дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН), цитиран от агенция \"Фокус\".     Над Черноморието ще бъде предимно слънчево с временни увеличения на облачността, главно по северното крайбрежие, но само на отделни места там ще превали. Ще духа до умерен северозападен вятър. Максималните температури ще са между 25° и 27°. Температурата на морската вода е 25-26°. Вълнението на морето ще бъде 2-3 бала.   Над планините също ще бъде слънчево, след обяд с временни увеличения на облачността, но ще бъде почти без валеж. Ще духа умерен северозападен вятър. Максимални температури на 1200 метра около 18°, на 2000 метра – около 10°.\r\nОт вторник до четвъртък времето ще бъде променливо. Повече облачност ще има над източната половина от страната и планините. На места в тези райони са възможни и краткотрайни превалявания.  Във вторник и сряда ще продължи да духа умерен вятър, отначало от север-северозапад, а през втория ден – от север-североизток и дневните температури слабо ще се понижат; преобладаващите максимални ще са между 23° и 28°, а и сутрешните в котловините на Западна България, защитени от вятъра, ще бъдат около 10°. В четвъртък вятърът ще смени посоката си – ще бъде от изток-североизток и малко по-слаб.", "date": "2018.09.10", "title": "Прогноза за времето - 10 септември (понеделник)"}
{"url": "https://www.actualno.com/sofia/protestirashti-v-sofija-shte-nastojavat-za-novi-detski-gradini-i-uchilishta-news_693943.html", "text": "  Национален инициативен комитет за качествена и иновативна образователна система готви протест пред Столична община, с който ще настоява за незабавен строеж на образователна инфраструктура в София. Това обяви председателят на сдружението Васил Николов.     Протестът ще се проведе на 10 септември от 10:30 часа пред сградата на общината на ул. „Московска“ 33, а от инициативния комитет поставят общо пет искания.   На първо място те поставят необходимостта от създаването на работна група, която да обсъди възможностите за построяване на нови детски градини и училища, както и създаване на физкултурни салони в училищата, където няма такива. Средствата за тези мерки да бъдат заложени в бюджета още за следващата година, а работната група да изготви програма, в която да постави ясни срокове за реализиране на поставените цели.\r\n„Колкото и да се стараят от столичната общинска администрация да ни убеждават, че недостигът е съвсем минимален и дори няма такъв, ние знаем, че това не е така“, подчерта Николов.  Протестиращите ще настояват още Столична община да предостави ваучери, с които да бъде обезщетено всяко останало извън класиранията дете, както и за пълно автоматизиране на системата за кандидатстване в ясли и детски градини. Сред исканията им са още и осигуряване на средства за назначаване на допълнителен помощник-възпитател за всяка група, която надхвърля числеността на децата, заложена в наредбата.   „Последната точка от нашите искания, която обаче не е на последно място, е отстраняване от работа на директора на Дирекция „Образование“ Мария Минчева и на Ирена Николова – главен експерт в Дирекцията“, обяви още Васил Николов.     ", "date": "2018.09.10", "title": "Протестиращи в София ще настояват за нови детски градини и училища"}
{"url": "https://www.actualno.com/tennis/djokovich-otnovo-e-nad-vsichki-v-emblematichna-3-setova-bitka-s-del-potro-news_694006.html", "text": "  В една от най-драматичните трисетови битки, познати на историята на тениса, бившият №1 показа най-доброто от себе си и успя да спечели за трети път .  Това стана тази нощ на \"Артър Аш\", където сърбинът спечели с 6:3, 7:6,  6:3 срещу световния №3 Хуан Мартин Дел Потро във финален мач, който беше  много по-равностоен от това, което подсказва самият резултат.     Битката на \"Артър Аш Стейдиъм\" започна равностойно, като дори  изглеждаше, че Дел Потро се нагажда по-добре към сервисите на съперника  си. Джокович обаче увеличи качеството на играта си след 3:3 и успя да  стигне до ключов пробив, който разколеба сериозно съперника му.   Джокович пренесе формата си и в началото на втория сет, когато също  реализира пробив и поведе с 3:1. Дел Потро обаче не се отказа и върна  пробива, а в продължил над 20 минути гейм имаше още 3 шанса да поведе с  брейк, но не успя да се възползва. Така се стигна до тайбрек, в който  аржентинският гигант сбърка цели 5 пъти от форхенд, пращайки топката в  мрежата. Това се оказа решаващо и Джокович поведе с два сета.\r\nВ третия сет бившият №1 стигна рано до пробив и изглеждаше, че ще  спечели лесно, но Дел Потро реализира ри-брейк още в следващия гейм, а  при 3:3 изпусна златна възможност да пробие. Той поведе с 15:30 и имаше  отличен шанс за атака от форхенд, но допусна непредизвикани грешки и  предаде гейма. Това го разколеба сериозно и в следващото си подаване той  допусна две непредизвикани грешки и регистрира първата си двойна грешка  в мача - пробив, а няколко минути след това и 6:3 в полза на Джокера -  чиста победа с 3:0, но в изключително тежка битка, продължила над 3  часа.   .   ", "date": "2018.09.10", "title": "Джокович отново е над всички в емблематична 3-сетова битка с Дел Потро"}
{"url": "https://www.actualno.com/curious/vijte-po-kolko-shokolada-mojete-da-si-pozvolite-na-mesec-news_694022.html", "text": "        Доказва го и скорошно проучване за потреблението на шоколад. Екип от изследователи оценява повече от половин милион възрастни и установява, че при тези, които хапват до три шоколада месец, рискът от сърдечна недостатъчност намалява с 23%, в сравнение с риска при тези, които не консумират никакъв шоколад.   Въпреки това, приемането на прекалено много шоколад може да доведе до 17% увеличен риск от сърдечна недостатъчност, поради което е важно да не прекалявате, пише The Telegraph. \"Шоколадът е важен хранителен източник на флавоноиди, които са свързани с намаляване на възпалението и повишаване на добрия холестерол \", обясняват учените.      Все пак шоколадът може да има високи нива на наситени мазнини, затова най-добре е да се хапва черен шоколад и то в умерени количества.\r\nизточники: Expert.bg    ", "date": "2018.09.10", "title": "Вижте по колко шоколада можете да си позволите на месец"}
{"url": "https://www.actualno.com/politics/trusovete-vyv-vlastta-koalicionnijat-syvet-reshava-sydbata-na-trimata-ministri-news_693994.html", "text": "  Коалиционният съвет, включващ ГЕРБ и партиите в „Обединените патриоти“, се събира днес (10 септември), за да реши съдбата на тримата министри, които подадоха оставка заради тежката катастрофа край Своге, отнела живота на 17 души, предаде БГНЕС.     На 31 август министърът на транспорта Ивайло Московски, министърът на вътрешните работи Валентин Радев и министър на регионалното развитие Николай Нанков депозираха своите оставки. Те им бяха поискани от министър-председателя Бойко Борисов. Тримата изразиха готовност да поемат политическата отговорност за трагедията край Своге.   Това е вторият ремонт в третия мандат на премиера Бойко Борисов. До момента от стола си на министър си тръгна проф. Николай Петров, който оглавяваше Здравното министерство след информации за конфликт на интереси при обществени поръчки във ВМА. Има и двама министри, които подадоха оставки, но те останаха на постовете си. Това бяха министърът на енергетиката Теменужка Петкова заради сделката за ЧЕЗ и министърът на социалната политика Бисер Петков, който запази креслото си, след като майките на деца с увреждания се обявиха в негова защита.\r\nЛидерът на НФСБ и вицепремиер Валери Симеонов изрази недоволство, защото не е бил уведомен за оставките. В декларация от 3 септември той заяви, че неговата партия ще гласува против оставките на тримата министри и поиска промяна на модела на управление. „Преди да станат ясни резултатите от разследването на трагичната катастрофа край Своге, кадри, изграждани с години, се жертват с лека ръка заради криворазбрано поддържане на политически рейтинг. Това е пореден случай, в който премиерът Борисов действа като едноличен управник в разрез с договореното коалиционно споразумение и в нарушение на нормалните колегиални отношения“, подчерта Симеонов. Според него стабилността на коалиционното управление е застрашена от непрекъснатите атаки срещу НФСБ в парламентарната група от страна на партньорите в „Обединени патриоти“.  В същото време неговият коалиционен партньор, лидерът на \"Атака\" Волен Сидеров, разкритикува поведението на Валери Симеонов и на свой ред поиска неговата оставка.   По-късно вечерта на същия ден (3 септември) в сградата на Министерски съвет се събра Коалиционният съвет на управляващите. След близо 4-часово заседание управляващите избраха да продължат напред. „Решихме да продължим управлението, всеки със своите особености, без да го правим проблем на управлението“, заяви Волен Сидеров.        От своя страна, председателят на парламентарната група на ГЕРБ Цветан Цветанов подчерта, че няма никакви основания за разтуряне на коалиционното правителство. „Стабилността днес е най-важната днес, нямаме различия по отношение на управлението“, каза той. Тогава той обяви, че темата за всяка една от подадените оставки ще бъде обсъдена на 10 септември на коалиционен съвет. Имаме министри в оставка, няма започната процедура, уточни още Цветанов.\r\nНа 9 септември, ден преди срещата на коалиционните партньори, Цветан Цветанов посочи, че кандидатите за министерските позиции ще бъдат предложени от ГЕРБ. „Дали ще бъдат приети оставките на министрите, е въпрос на разговори. Силата на ГЕРБ е, че в такива моменти може да поема политическа отговорност“, каза той. Според него бъдещите министри „трябва да са хора с безспорни професионални качества, с професионална тежест и да бъдат ангажирани с изпълнението на управленската програма на ГЕРБ и „Обединени патриоти“.", "date": "2018.09.10", "title": "Трусовете във властта: Коалиционният съвет решава съдбата на тримата министри"}
{"url": "https://www.actualno.com/shumen/rumen-radev-otkriva-akademichnata-godina-v-shumenskija-universitet-news_693944.html", "text": "  На 10 септември президентът Румен Радев ще посети Шумен.     Държавният глава ще проведе среща от 99:20 часа в сградата на общината с кмета на Шумен Любомир Христов и с общинското ръководство.   В 10:05 часа държавният глава ще проведе среща с ректора на Шуменския университет „Епископ Константин Преславски“ проф. д.и.н. Георги Колев, след което ще участва в церемонията по откриването на академичната година в Шуменския университет „Епископ Константин Преславски“.\r\nВ Шумен Румен Радев ще посети и Центъра за преодоляване на терористични атаки, Центъра за предотвратяване на кризи, бедствия и аварии, създаден със съдействието на Центъра за изследване, изграждане и усъвършенстване на способностите на НАТО за управление на кризи и реагиране при бедствия в България, както и „Център Сименс“.  ", "date": "2018.09.10", "title": "Румен Радев открива академичната година в Шуменския университет"}
{"url": "https://www.actualno.com/europe/nad-100-dushi-sa-arestuvani-sled-protesti-v-moskva-news_694007.html", "text": "  Поне 153 протестиращи са били задържани на 9 септември, докато хиляди поддръжници на намиращия се в затвора опозиционен лидер Алексей Навални протестираха сред цяла Русия против планираното увеличение на възрастта за пенсиониране, пише електронното издание на англоезичния руски вестник The Moscow Times.     След като бяха изменени от президента Владимир Путин, реформите предвиждат увеличение на възрастта за пенсиониране за мъжете от 60 до 65 години и за жените от 55 до 60 години. Предложените пенсионни реформи, които в момента минават през парламента, свалиха с около 15 процента рейтинга на одобрение на Путин. Това е най-непопулярната правителствена мярка от 2005 година насам, когато бяха отменени социални придобивки от ерата на Съветския съюз, което доведе до протести на пенсионери в цялата страна, допълва агенция Фокус.   „OVD-Info“, организация за защита на права на човека, твърди че 153 поддръжници на Алексей Навални са били задържани от полицията в неделя в 19 града, включително и някои от най-близките съветници на опозиционния лидер.\r\nВ Москва, където властите отхвърлиха искането за протест от поддръжниците на Навални, около 2 000 души се събраха на централния площад Пушкин, обявиха от вътрешното министерство.  ", "date": "2018.09.10", "title": "Над 100 души са арестувани след протести в Москва"}
{"url": "https://www.actualno.com/asia/nad-255-000-sirijski-bejanci-v-turcija-sa-se-zavyrnali-po-domovete-si-news_693997.html", "text": "  Министърът на вътрешните работи на Република Турция Сюлейман Сойлу заяви, че за последните две години 255 300 сирийски бежанци в Турция, са се завърнали по домовете си, предаде CNN Turk, цитирана от БГНЕС.     По-рано Сойлу посети временен център за настаняване на бежанци в граничната провинция Хатай и обяви, че „за последните 2 години 255 300 сирийци са се върнали обратно в страната си“.   „Не ние сме отговорни за бежанската вълна. Искаме тези, които се опитват насила да налагат определени модели на поведение на света, на Турция и на хората, които живеят там ( в Сирия - бел. ред. ), вече да се откажат. Надяваме се, че ще се откажат“, добави турският вътрешен министър.\r\nСпоред него обикновените хора не бива да стават жертва на демонстрацията на сила между отделните държави. „Силата обаче не е само в оръжието или в парите. Аллах дава силата“, заключи Сойлу.  ", "date": "2018.09.10", "title": "Над 255 000 сирийски бежанци в Турция са се завърнали по домовете си"}
{"url": "https://www.actualno.com/goodnews/montirat-organ-v-atriuma-na-oblastnata-administracija-v-smoljan-news_694030.html", "text": "  Съвсем скоро в атриума на Областна администрация в Смолян ще звучи орган, съобщи заместник-областният управител Адриан Петров.  Уникалният музикален инструмент е дарен от мецената Камен Кенов. Той е роден в Пловдив, но от дълги години живее в Швейцария.     Неговият баща Никола Кенов е един от основателите на фолклорният ансамбъл „Родопа“. Бил е диригент на ансамбъла, първи негов художествен ръководител, оставил траен отпечатък в развитието на формацията.   „Дарителят поема монтажа и настройката, която ще бъде извършена от двама специалисти от Швейцария през следващата седмица. Избрахме атриума заради невероятната акустика на залата. През октомври очаквайте първия концерт“, добави Петров.\r\nМеценатът е дарил над 700 пиана и рояли на музикалните училища в България и 4 органа, три от които на родния му град Пловдив.  По думите на Камен Кенов органът е символ на западната цивилизация, към която ние сме се устремили. Според него една, нация, която иска да се нарича европейска, трябва задължително да се докосне до органната музика. Вибрациите, които този божествен акустичен инструмент излъчва, дават сила на човека да изтръгва дървета.   Кенов е завършил Музикалната консерватория през 1978 г.,след което емигрира в Швейцария. Там завършва второ висше образование по специалността „Музикология“, присъдена му е почетната научна степен „Доктор хонорис кауза“.", "date": "2018.09.10", "title": "Монтират орган в атриума на областната администрация в Смолян"}
{"url": "https://www.actualno.com/politics/tomislav-donchev-ostavkite-sled-kritichna-situacija-ne-oznachavat-individualizirana-vina-na-ministrite-news_694018.html", "text": "  \"Оставките след критична ситуация не означават индивидуализирана вина на всеки от министрите, това е знак за поемане на политическа отговорност.\" Това каза вицепремиерът Томислав Дончев преди коалиционния съвет на ГЕРБ и Обединените патриоти, на който ще бъдат обсъдени трите министерски оставки.     Според него е възможно да има и други оставки в кабинета. На въпрос дали ще има нови рокади във властта, вицепремиерът отговори, че кабинетът е динамична среда и там няма гарантирано място. \"Този, който не се вписва, който няма усещането, че може да допринесе за отбора, е напълно нормално да бъде сменен\", допълни Дончев за bTV.   Той изтъкна, че министър-председателят има право да избира екипа, с който работи.\r\n\"Кадровите промени в Министерския съвет се гласуват от Народното събрание, но Конституцията категорично е предвидила, че това става по предложение на министър-председателя. Каквито и усилия да има за търсене на консенсус, съгласуване и обсъждане, това е ексклузивен ангажимент на премиера, той избира с кого да работи. Той преценява кому да приеме оставката и какво предложение да входира в НС\", подчерта Дончев.  На въпрос дали ако премиерът е поискал оставката на даден министър, а депутатите не искат този министър да си тръгне, това означава бойкот на решението на премиера, Дончев отговори: \"Дълбоко не вярвам да се стигне до подобна ситуация\".   Той беше категоричен, че в ГЕРБ няма конфликти и интриги. Не сме имали възможност да обсъждаме министерските оставки с Цветан Цветанов в детайли, но не виждам причина да имаме остри различия, отбеляза Дончев. Министърът на туризма Николина Ангелкова към момента запазва поста си, предположи още той.\r\nСпоред Дончев, когато става дума за държавното управление, е изключително подозрително да се взема решение, без да има спор. По думите му е нормално да има напрежение в кабинет, изграден на база коалиционен формат.    В отговор на въпрос дали се оглеждат за нови министри, той заяви, че имат дълги редици и достатъчно потенциални кандидати в резерв.   Вицепремиерът коментира и акциите на прокуратурата срещу фамилиите на Ветко Арабаджиев и Миню Стайков. \"От нас нито \"чадър\", нито подкрепа, нито нещо друго са получавали. Да си богат, не е престъпление, престъпление е да не си плащаш данъците. Това е доказателство, че няма значение колко си богат, какви хора познаваш – няма нито един застрахован, когато не спазва закона\", категоричен беше Томислав Дончев.\r\nВицепремиерът коментира и въпроса, че хотелът на Ветко Арабаджиев е сред спечелилите обществена поръчка за настаняванията по време на европредседателството.\r\n\"Самият факт, че се случва подобна операция, означава, че ако не сега, преди месец или преди месец и половина са намерени достатъчно данни и, надявам се, доказателства, че има престъпна дейност. Това по всяка вероятност не е било известно към момента на провеждане на поръчката. Комисията по избор на изпълнител по обществена поръчка не е разследващ орган и не прави данъчна ревизия\", каза още Дончев.", "date": "2018.09.10", "title": "Томислав Дончев: Оставките след критична ситуация не означават индивидуализирана вина на министрите"}
{"url": "https://www.actualno.com/america/sasht-zaplashvat-mejdunarodnija-nakazatelen-syd-sys-sankcii-news_694009.html", "text": "  Администрацията на президента на Съединените американски щати Доналд Тръмп има намерение днес да обяви закриването на дипломатическото представителство на Организацията за освобождение на Палестина (ООП) във Вашингтон и да заплаши със санкции Международния наказателен съд (МНС) заради разследванията му на действията на Израел, съобщава електронната версия на вестник „Уолстрийт джърнъл“.     Журналисти от изданието са се запознали с чернова на изявление на помощника на Тръмп по въпросите за национална сигурност Джон Болтън. В нея са твърди, че Съединените щати „винаги ще подкрепят“ своя „приятел и съюзник Израел“. „Администрацията на Тръмп не може да остави отворено представителството [на ООП] във време, в което палестинците отказват да започнат честни и значими преговори с Израел“, се казва още в текста.   От „Уолстрийт джърнъл“ твърдят, че Болтън ще отправи остро предупреждение към МНС, че САЩ са готови да въведат санкции срещу организацията ако не престанат разследванията срещу САЩ и Израел, предаде БГНЕС.\r\n„В случай, че съдът води разследвания срещу нас, Израел или други наши съюзници, ние няма да седим безучастно“, се казва още в черновата на документа.  Съединените щати са в състояние да забранят на съдиите и прокурорите от МНС достъп до САЩ.   \"Ще наложим санкции на техните финансови средства, ще ги привлечем под отговорност в нашата съдебна система. Ще сторим същото и спрямо всяка компания или държава, която съдейства за разследванията на МНС\", подчертава се в проектозаявлението.", "date": "2018.09.10", "title": "САЩ заплашват Международния наказателен съд със санкции"}
{"url": "https://www.actualno.com/curious/4-te-zodii-koito-shte-specheljat-ot-lotarijata-prez-septemvri-news_694034.html", "text": "  С началото на септември месец идват и много нови начала, като например началото на есента, което ще е много успешно време за някои от зодиите. Звездите вече са предначертали кои ще са най-облагодетелстваните зодии тази есен и в кои сфери от живота си. А дали вие сте сред тях? Вас дали ви очаква нещо хубаво през месец септември? Ето и кои са четирите зодии, които със сигурност ще се радват на големи успехи през новия месец:         На тази зодия определено ще и върви много и то в доста сфери. Ако до сега не сте били забелязани, не се притеснявайте, настъпва и вашият момент. Определено ще блеснете с уникални умения и ще имате големи успехи на работното място. Очаква ви пътуване , на което ще видите много интересни неща. Ще имате много нови възможности в работен план, които определено не трябва да изпускате. Напълно възможно е да намерите половинката си, ако още не сте я срещнали, разбира се. Ще стабилизирате отношенията си със семейство и приятели и ще трябва да отделите малко време и за тях. Очакват ви много нови възможности и неочаквани обрати, бъдете готови за големи промени.   За вас това ще е месеца на сбъднатите мечти. Ако сте готови да работите здраво, за да и постигнете, със сигурност ще се радвате на големи успехи на работното място. Но успехите няма да са само там, определено ще са и в личен план. Очаквайте да намерите любовта, а ако вече сте я, ще имате възможността да заздравите отношенията си. Това е месеца, през който ще имате възможността да правите това, което ви харесва. Септември няма да е напрегнат и тежък месец за вас, но това не означава, че ще си почивате. Положете усилия и постигнете мечтите си, защото сега е вашият момент. Дайте всичко от себе си, за да се чувствате удовлетворени в края на месеца.    За вас това ще е месеца на любовта, ще имате възможността да намерите своята половинка или да стабилизирате отношенията с настоящата. Ще изградите много здрава връзка с човек, когото наистина ще обикнете. Но постиженията ви няма да бъдат само в любовен план, определено ги очаквайте и на работното място. Също така този месец ще бъдете зарадвани от новини относно семейството ви и това със сигурност ще направи месеца ви неповторимо щастлив. Този септември ще имате възможността да направите добро дело – ще можете да помогнете на близък човек, вероятно приятел, да сбъдне някоя своя мечта. Белязани сте от много късмет, за това се възползвайте и не пропускайте тези възможности.        Като една от най-свободолюбивите зодии, Вие Стрелци, ще се радвате на свободата си този месец. Ще имате възможността да преследвате свободно целите си и да ги постигате с още по-голяма лекота. Ще гледате на живота от положителната му страна, както винаги, а решаването на проблемите, пред които се изправяте, ще ви се стори като детска игра. В любовен план нещата също вървят добре. Необвързаните има шанс да открият човек, който ще им бъде изключително интересен. А обвързаните Стрелци ще могат да направят така, че половинката им да се чувства истински обичана и ценена.  Септември е началото на един период, в който ще сбъдвате мечтите си, ще кроите нови планове и ще се радвате на хората около себе си. Насладете му се максимално!", "date": "2018.09.10", "title": "4-те зодии, които ще спечелят от лотарията през Септември"}
{"url": "https://www.actualno.com/america/sasht-otreche-izpolzvaneto-na-fosforni-bombi-v-sirija-news_694035.html", "text": "  Представител на Пентагона опроверга изявлението на Руското министерство на отбраната, че Военновъздушните сили на САЩ са нанесли бомбардировка в провинцията Дейр ез-Зор, използвайки фосфорни снаряди, предаде РИА Новости, цитирана от агенция \"Фокус\".     Както заяви представителят на американското военно ведомство Шон Робертсън, към момента Пентагонът няма информации за каквито и да е факти за използването на заряди с бял фосфор. Той добави, че в посочения район нито едно от подразделенията на армията на САЩ нямат подобен вид оръжия.   В неделя ръководителят на Руския център по примирението на враждуващите страни в Сирия генерал-лейтенант Владимир Савченко заяви, че два самолета F-15 от ВВС на САЩ на 8 септември са нанесли удар, използвайки забранени фосфорни боеприпаси, по провинцията Дей ез-Зор. Както отбеляза Савченко, ударите са били нанесени по населеното място Хаджин, в резултат на което са избухнали силни пожари.", "date": "2018.09.10", "title": "САЩ отрече използването на фосфорни бомби в Сирия"}
{"url": "https://www.actualno.com/society/bnt-predstavi-novoto-si-logo-snimki-news_694024.html", "text": "        Основният канал БНТ 1 и вторият (досега - посветен на регионална програма) БНТ 2 ще запазят имената си. Спортната програма БНТ HD вече ще се казва БНТ 3, а каналът, посветен на българите в чужбина BNT World, ще носи името БНТ 4.   Смяна на дизайна се вижда и в основния портал на БНТ - www.bnt.bg, макар че промените още не са достигнали до новинарския сайт news.bnt.bg и платформата за гледане на телевизия онлайн tv.bnt.bg.  Изборът на ново лого се случва четири месеца след обявяването на конкурса на \"Сан Стефано\" 29. Смяната на визуалната опаковка беше предшествана от тийзър кампания с билбордове в София.   Последната голяма промяна в корпоративната визия на БНТ се случи през 2008 г., когато беше избрано червеното \"кубче\" с графиката-антена на Стефан Кънчев като основно лого и вариации в зелено и синьо за каналите БНТ2 и БНТ Свят.    На 10 септември ще се проведе и партито на БНТ по случай новия телевизионен сезон, а темата му е посветена на 50-годишнината от създаването на публицистичното предаване \"Панорама\".", "date": "2018.09.10", "title": "БНТ представи новото си лого (СНИМКИ)"}
{"url": "https://www.actualno.com/politics/angel-djambazki-ne-vijdam-lichna-vina-v-ministrite-koito-podadoha-ostavki-news_694020.html", "text": "  \"Каквито и да са разногласията в „малката коалиция” по темата с поисканите министерски оставки Обединените патриоти ще имат обща позиция.\" Това заяви зам.-председателят на ВМРО Ангел Джамбазки.     \"Аз не виждам лична вина в министрите, които подадоха своите оставки. Не виждам лична вина в поведението на министър Николай Нанков, който е изключително одобряван не само от кметовете на ГЕРБ - изключителен професионалист и човек, който си разбира от работата, той е поне 10 години в това министерство\", посочи Джамбазки в интервю за Нова телевизия.  Като аргумент против смяната на министри евродепутатът посочи, че когато има рокади по върховете на властта, това спира работата на администрацията по няколко месеца.   \"Дали докато се стикова с новия министър, дали защото се скатава, но в такива ситуации администрацията не работи. Сега е месец септември, до средата на октомври ще бъдат избрани тези министри, докато се стиковат нещата, после започват празници и това означава администрацията да не работи до януари месец\", аргументира се Джамбазки.\r\nНа въпрос това не е ли удобен пиар ход от страна на кабинета да се понесе политическа отговорност, но в крайна сметка да няма уволнени Джамбазки отговори, че ако има виновни хора, те трябва да бъдат издирени и наказани.  \"Убеден съм, че не е трудно да се разбере кога е ремонтиран, кой е изпълнителя, кой е възложителя – тези хора трябва да бъдат разследвани и те трябва да бъдат наказани, ако имат някаква вина\", заяви зам.-председателят на ВМРО.   Според него министър-председателят е в пълното си право да поиска от своите министри оставки, когато не е доволен от работата им, но най-нормалното нещо е да го обсъди със своите партньори в коалицията.", "date": "2018.09.10", "title": "Ангел Джамбазки: Не виждам лична вина в министрите, които подадоха оставки"}
{"url": "https://www.actualno.com/politics/rosen-plevneliev-rumen-radev-e-pyrvijat-bylgarski-prezident-populist-news_694027.html", "text": "  \"Румен Радев е първият български президент популист. Дори обръщението му от преди дни – изключително популистко. Не му прилича на държавен глава да поставя под въпрос основните институции на българската държава и да казва, че дори БСП не била алтернатива на сегашното управление. Дори има противоконституционност – разделя нацията. Той външнополитически не е никакъв фактор, няма доверие към него на Запад.\" Това каза президентът (2012 – 2017г.) Росен Плевнелиев и бивш регионален министър в интервю за bTV.     По думите му Русия му е \"зашлевила шамар\" два пъти. \"Не остана и съмнение, че проруската нотка у нас остана без покритие. Никога не се беше случвало да отиде на посещение в Кремъл, от 6 минути изявления една да говори президентът на Русия и то да говори за Бойко Борисов. След като не може да свърши нищо извън България, то ще работи в страната. Президентът трябва да е платформа за добрите идеи в държавата, да е балансиран”, каза още Плевнелиев.   Относно трите министерски оставки Плевнелиев заяви:\r\n\"Категорично, ако бях на мястото на Николай Нанков, щях да подам оставка и нямаше да допусна да има ревизия.\"По думите му трябва да се изясни, че тази оставка не е по вина и  министрите не са виновни за това кой как е изпълнил и проектирал един път. Но министърът носи морална отговорност, каза той.  \"2006-та имахме подобна катастрофа в Бяла, БСП управляваха  и тогава никой не подаде оставка, после имаше още един случай и пак никой не подаде оставка. Когато те са на власт подобни морални действия на министри не се наблюдават.  В този случай е важно да се влезе в същината на договорите. Този път е имал проект за рехабилитация, изпълнен ли е както е заложен, трябвало е да се предвиди и качеството на пътя”, категоричен беше Плевнелиев.   Той допълни, че в ролята си на регионален министър през 2011 г. са били приоритизирани някои от най-тежките участъци и е започнала програма за модернизация. Били са включени над 30 трасета.\r\nВъпросът за вината трябва да се търси по договор, категоричен е Плевнелиев.    ", "date": "2018.09.10", "title": "Росен Плевнелиев: Румен Радев е първият български президент популист"}
{"url": "https://www.actualno.com/showbusiness/iztekoha-pyrvi-snimki-ot-novata-kyshta-na-vip-brother-news_694072.html", "text": "        Това стана ясно вчера в предаването \"Събуди се\", където Азис обяви на живо своето решение за втори път да се обвърже с провокативното риалити шоу. \"Живял съм в тази къща. Знам много добре какво се случва там!\" - споделя артистът, който за пореден път е център на внимание и повод за горещи социални диспути, този път с последната си песен \"Позна ли ме?\".      Алекс се включи на живо от Къщата, ексклузивно за \"Събуди се\" и представи за първи път в ефир Къщата на Big Brother пред зрителите. В цялост тя ще може да бъде видяна тази вечер, когато стартира шоуто. Новият сезон на риалитито ще бъде под надслова \"По волята на царицата\".\r\nАзис влиза като Съквартирант във VIP Brother през 2007 г., но не остава в шоуто до края. Големият победител тогава е Христина - съпругата на Здравко, победител в първия сезон на Big Brother България, излъчен няколко години по-рано.     ", "date": "2018.09.10", "title": "Изтекоха първи СНИМКИ от новата къща на VIP Brother"}
{"url": "https://www.actualno.com/politics/rumen-radev-kym-momenta-pravitelstvoto-tirajira-serijni-skandali-i-intrigi-news_694079.html", "text": "   . Това заяви пред журналисти в Шумен президентът Румен Радев, цитиран от агенция \"Фокус\".     „Самите социолози не предвижват нова констатация и нови промени в създаването на устойчива алтернатива. Всички я очакваме. Моят призив е към политическите партии - всички да се обърнат към проблемите на българите. Призовах и правителството - към своите отговорности. .\r\nОтносно днешния Румен Радев посочи, че решенията са изцяло в прерогативите на управляващите. „Лично на премиера, негово е решението и негова е отговорността. За мен е важен крайният резултат, стига той да не се бави много и да занимават само с проблемите на властта“, заяви президентът. Според него пред българското общество има изключително тежки проблеми за решаване.   Помолен за коментар на , държавният глава заяви, че всички трябва да пазим авторитета на бившия президент. „ \".   Припомняме, че по-рано в ефира на bTV държавният глава Росен Плевнелиев (2012 - 2017 г.) каза, че Румен Радев е първият български президент популист. \"Дори обръщението му от преди дни – изключително популистко. Не му прилича на държавен глава да поставя под въпрос основните институции на българската държава и да казва, че дори БСП не била алтернатива на сегашното управление. Дори има противоконституционност – разделя нацията\", каза Плевнелиев, като подчерта, че Радев не е никакъв фактор във външнополитически план и няма доверие към него на Запад.      А иначе в словото си при откриване на академичната година в Шуменския университет „Епископ Константин Преславски“ Радев посочи, че национализмът не трябва да бъде креслив, а проникновен. „Годините глобализация се опитваха да премахнат различията, да подчинят държавите на международните корпорации, опитаха се да унифицират нас, човеците, но бедните оставаха все така бедни, а богатите ги правеха още по-богати. Днес народите се обръщаме отново към себе си, към своята същност. Разбира се, този процес крие рискове да изпаднем в другата крайност, на краен национализъм и ксенофобия. Университетът също е средата, в която трябва да се борим с тези недъзи“, заяви Румен Радев.    Той припомни, че . „Той се е родил в ръкописите на Преславската школа тук, заживял в тъмните монашески килии, разцъфтял е във възрожденските класни стаи, затова трябва ясно да осъзнаваме, че национализмът не трябва да бъде креслив, а проникновен“, каза президентът.\r\nДържавният глава се обърна към студентите с очакване оттук да излязат смели и отговорни граждани - с ясна гражданска позиция и с отворено сърце за България.", "date": "2018.09.10", "title": "Румен Радев: Към момента правителството тиражира серийни скандали и интриги"}
{"url": "https://www.actualno.com/kustendil/krasimir-vylchev-otiva-na-poseshtenie-v-kustendil-news_693970.html", "text": "  На 10 септември 2018 г. министърът на образованието и науката Красимир Вълчев ще бъде на посещение в Кюстендил. Това съобщиха от пресцентъра Ведомството.     Министърът ще участва в регионално съвещание с представители на местните общини, директори на училища и детски градини и с представители на национално представителните синдикални организации.   Изявления се предвиждат в 13:30 часа, когато министърът ще бъде гост в Детска градина \"Мечта\". Освен нея, той ще посети още IV ОУ \"Иван Вазов\" в Кюстендил и ОУ \"Христо Ботев\" в село Невестино.", "date": "2018.09.10", "title": "Красимир Вълчев отива на посещение в Кюстендил "}
{"url": "https://www.actualno.com/society/syvetnik-na-prezidenta-za-bnt-borisova-nacionalna-televizija-news_694029.html", "text": "        Причината - според Христов националната телевизия не отразява държавния глава.\r\n\"БНТ (Борисовата национална телевизия) прави необходимото зрителите да не разберат, че държавният глава е дошъл да подкрепи България на Световното първенство по волейбол във Варна\", написа Христов във Facebook.      След това цитира и думи на коментатора на волейболния мач:\r\n\"Бойко Борисов даде 10 млн., за да го има това първенство в България.\"   А накрая сподели видео, в което президентът Радев отива в съблекалнята да поздрави волейболните ни национали за победата над Финландия. То е придружено със следния коментар:    Забавен момент: на влизане в съблекалнята президентът и Пламен Константинов разговаряха на един (цифром 1) метър от камерата на БНТ (Борисовата национална телевизия), но операторът, верен на инструкциите, предпочете да снима празния сет. ", "date": "2018.09.10", "title": "Съветник на президента за БНТ: Борисова национална телевизия"}
{"url": "https://www.actualno.com/sofia/protest-pred-stolichnata-obshtina-sreshtu-porochnite-praktiki-v-detskite-gradini-news_694069.html", "text": "        Недоволните поискаха обезщетяване на децата, останали извън класиранията, ефективен план за построяване на нужните институции по квартали и цялостно подобряване на системата.\r\nОще едно от исканията на протестиращите, обявено по-рано, бе отстраняване от длъжност на директора на Дирекция \"Образование\" , както и на Ирена Николова – главен експерт в Дирекцията, защото години наред не са установили масовите нарушения в системата на детските градини.  Кметът на София определи нападките като политически въпреки декларираната от гражданската инициатива позиция, че не симпатизират на нито една политическа сила.   Организаторът на протеста от Националния инициативен комитет за качествена и иновативна образователна система поиска парите за нови детски градини и училища да бъдат заложени още в бюджета за следващата година.\r\n\"Следващото ни искане е пълно автоматизиране на системата за кандидатстване в ясли и детски градини, както и създаване на електронна система за прием в 1-ви клас\", каза преди протеста той.     Иска се още да бъдат назначени помощник-възпитатели в групите на яслите и градините, където броят на децата е по-голям от установения, с наредба на просветното министерство.   \"Нямам никакъв повод да искам оставката на когото и да било от колегите ми. Прокуратура и полиция проверяват всички сигнали, включително от г-н Николов\", коментира кметът на София Йорданка Фандъкова.\r\nТя допълни, че са построени над 90 нови детски градини, за което са инвестирани 180 000 000 лв.\r\nСлед среща с представители на общинската администрация днес обаче организаторите на протеста се ангажираха да работят съвместно с Общината за решаване на проблема.   „На този етап няма да предвиждаме нови протести. Радваме се, че от Общината поне признаха, че има нужда от строителство, което до този момент под някаква форма беше отричано“, заяви Васил Николов.", "date": "2018.09.10", "title": "Протест пред Столичната община срещу порочните практики в детските градини"}
{"url": "https://www.actualno.com/sofia/gori-jilishtna-kooperacija-v-studentski-grad-snimki-news_694077.html", "text": "        Гори покривът на сградата. Четири противопожарни екипа се борят със стихията.   В близост до сградата се намират общежития на Техническия университет и Националната спортна академия. Наоколо има други жилищни кооперации, подобни на горящата сграда.   . Той е тръгнал от запалил се аспиратор в китайски ресторант, намиращ се в сградата.", "date": "2018.09.10", "title": "Гори жилищна кооперация в Студентски град (СНИМКИ)"}
{"url": "https://www.actualno.com/politics/vijte-koi-sa-novite-trima-ministri-news_694073.html", "text": "          Депутат от 42-то Народно събрание. Член на постоянните комисии по енергетика, вероизповедания и парламентарна етика и комисия по инвестиционно проектиране.  Председател на Общински съвет Враца (2011-2013 г.) Заместник-кмет по устройство на територията, общинска собственост, строителство и екология на Община Враца (2009-2011 г.)     Владее английски език; основни познания по руски език.\r\nС указ на президента на Република България Румен Радев от 9 май 2017 г. е назначен за главен секретар на Министерството на вътрешните работи.\r\nЮли 2014 – май 2017 г. – директор на Столичната дирекция на вътрешните работи;\r\nОт 1991 г. заема изпълнителски и ръководни длъжности в структурата на СДВР, сред които началник на отдел „Охранителна полиция“ и заместник-директор на столичната дирекция.      Завършил е Професионалната гимназия по икономика и туризъм „Проф. д-р Асен Златаров“ в гр. Петрич с профил „Счетоводство и Контрол“. Получил висшето си образование в един от водещите икономически университети в света University College London, Великобритания. Притежава редица специализации в България и чужбина, сред които: \"Управление на структурни проекти на ЕС”, организиран от ЕК, Будапеща; \"Бизнес Комуникации и Връзки с медиите”, University College London; „Инвестиции в развиващи се пазари\", Джей Пи Морган, Лондон.\r\nЗапочва професионалната си кариера в Националното сдружение на общините в Република България, където отговаря за подготовката на проекти за европейско финансиране. Работил е в областта на маркетинга и е заемал позиции на средно и висше управленско ниво в редица компании.\r\nНазначен за заместник-министър на туризма във второто правителство с министър-председател Бойко Борисов. През 2016 г. поема управлението на Държавната агенция за метрологичен и технически надзор. Ръководи агенцията до избирането му за народен представител на извънредните парламентарни избори на 26 март 2017 г.\r\nВладее английски, испански и гръцки език. Семеен с две деца.", "date": "2018.09.10", "title": "Вижте кои са новите трима министри"}
{"url": "https://www.actualno.com/politics/cvetanov-shte-podkrepim-ostavkite-na-trimata-ministri-nfsb-shte-glasuvat-protiv-news_694085.html", "text": "  Парламентарната група на ГЕРБ ще подкрепи всяко предложение, което се внесе от министър-председателя, и трите оставки. Това каза пред журналисти в Министерски съвет председателят на парламентарната група на ГЕРБ и зам.-председател на партията Цветан Цветанов след коалиционния съвет ГЕРБ - „Обединени патриоти\".     „Съобразихме се и с решението на НФСБ, че ще гласуват против оставките. Това е тяхно политическо решение, взето на съвет“, посочи той. „Извлекли сме си поука, ако се налагат следващи промени, те да бъдат първо консултирани и съгласувани с партньорите ни независимо, че са от квотата на ГЕРБ“, допълни Цветанов, цитиран от агенция \"Фокус\".   Попитан това означава ли, че НФСБ ще гласува против оставките, а ще подкрепи новите кандидати той уточни: „В общи линии се очертава такава политическа ситуация. Но това по никакъв начин не влияе на стабилността. Не променя общата ни цел за четиригодишен мандат“.\r\n„Премиерът обяви на коалиционните партньори решението, взето в ГЕРБ. И вчера, и онзи ден с премиера сме дискутирали конкретните персонални назначения“, обясни Цветан Цветанов. „Коалиционните ни партньори се съобразиха и приеха доводите на премиера“, каза още Цветан Цветанов.  ", "date": "2018.09.10", "title": "Цветанов: Ще подкрепим оставките на тримата министри, НФСБ ще гласуват „против“"}
{"url": "https://www.actualno.com/africa/samoubijstven-atentat-v-sgradata-na-libijskata-nacionalna-petrolna-korporacija-v-tripoli-news_694081.html", "text": "  Атентатор-самоубиец активира взривно вещества в сградата на либийската Национална петролна корпорация в центъра на Триполи. Това съобщи телевизионният канал Ал Арабия.     Според информацията, трима маскирани въоръжени мъже са нападнали главното управление на корпорацията, съобщи БГНЕС.   Както съобщава вестник Ал Уасат, в централата на компанията е избухнал огън. Намиращи се в близост хора чули шумове от изстрели и няколко експлозии. Част от служителите на компанията са успели да напуснат сградата, но мнозина все още остават вътре.\r\nСградата на Националната петролна корпорация на Либия се намира в непосредствена близост до Президентския съвет и резиденцията на ръководителя на правителството.   Снимка: архив    ", "date": "2018.09.10", "title": "Самоубийствен атентат в сградата на либийската Национална петролна корпорация в Триполи"}
{"url": "https://www.actualno.com/curious/dneven-horoskop-za-11-septemvri-news_694107.html", "text": "        През този ден не разчитайте на случайността. Натрупали сте недоволство, но само вие може да се справите с него. Никой по-добре от вас не знае как точно да се справи със себе си. Днес бъдете търсачи на удоволствие. Все пак е важно да поставите мярката. Някои неща имат своята висока цена.   Много сте близо до целта, но трябва да успокоите малко топката. Тайната на истинския успех ще бъде в поддържането на баланса.     Ако нещо не ви е ясно - питайте. Ако няма кого - анализирайте. Колкото и време да ви отнеме, важно е да разберете това, което трябва. Денят ще ви запознае с нова дейност. Не си мислете, че знаете всичко. Проявете смиреност и любознателност. Пътят ви се разклонява. Имате достатъчно време, за да спрете и да помислите коя посока да изберете. Само не бързайте.   Денят ще ви поднесе смесени чувства. Разбъркайте ги и ги изпийте на един дъх и със запушен нос. Подходете внимателно към следващия коктейл. Пътят ви е осеян с някои камъни. Това е добър повод за разнообразие и/или раздвижване. Просто ги прескочете. Предстои ви да научите интересни неща за себе си. Може да сте изненадани от нечие мнение за вас. Помислете какво означава това. Това е ден за смяна на имиджа. Може  да експериментирате смело стига процедурите да се правят от професионалист.    Първата крачка е направена, но не се бавете за следващата. Способни сте да зададете по-висока скорост. Този вторник бъдете настоятелни до край. Ако в по-късната част от деня сте напът да промените мнението си, знайте, че просто са ви манипулирали.", "date": "2018.09.10", "title": "Дневен хороскоп за 11 септември "}
{"url": "https://www.actualno.com/society/probite-za-afrikanska-chuma-po-svinete-v-selo-bozvelijsko-sa-otricatelni-news_694076.html", "text": "   Това съобщи при посещението си в Силистра министърът на земеделието Румен Порожанов.     По думите му, оградата, изградена да спира влизането на заразени животни от румънска територия, е в добро състояние, но има възможност за влизане на изплашени от ловци животни.   Земеделският министър ще обсъди въпроса с румънското правителство, като ще бъде се обмисля и разполагането по границата на патрули, които да следят за преминаването на диви прасета.", "date": "2018.09.10", "title": "Пробите за африканска чума по свинете в село Бозвелийско са отрицателни"}
{"url": "https://www.actualno.com/asia/zemetresenie-s-magnitud-70-po-skalata-na-rihter-e-registrirano-v-regiona-na-nova-zelandija-news_694015.html", "text": "  Земетресение с магнитуд 7.0 по скалата на Рихтер е регистрирано южно от остров Кермадек, Нова Зеландия, показва справка на интернет страницата на Европейския средиземноморски сеизмологичен център (EMSC).     Земетресението е регистрирано в 16:18 часа местно време (07:18 часа българско време) на дълбочина от 130 км. Епицентърът е на 755 км североизточно от град Уангарей и на 1 167 км североизточно от столицата Уелингтън, предаде агенция Фокус.\r\nЗасега няма данни за жертви и материални щети и не се съобщава за опасност от цунами.", "date": "2018.09.10", "title": "Земетресение с магнитуд 7.0 по скалата на Рихтер е регистрирано в региона на Нова Зеландия"}
{"url": "https://www.actualno.com/haskovo/eto-kak-nepravilno-se-izbira-firma-za-oup-na-haskovo-news_694119.html", "text": "  Странна последователност от действия се получи при възлагането на обществена поръчка за изработване на Общ устройствен план (ОУП) на община Хасково, предаде кореспондентът на .     Според участници в процедурата тя вече е опорочена, тъй като са отворени ценовите им оферти, а чак след това със заповед на кмета бива прекратена.\r\nНа 7-ми септември поръчката е обявена отново, но в Общината вече знаят кой какво предлага. Тя е със същата прогнозна стойност - 450 000 лева без ДДС. Предложенията ще бъдат отворени на 10 октомври. Критериите за оценка на офертите са два: качество (70%) и цена (30%). Срокът за изпълнението трябва е не повече от година и половина.\r\nПървата процедура бе стартирана през януари тази година. При нея критериите бяха следните: Обосновка на участника за изготвяне на ОУПО и ЕО (тежест 20%), Методология за изготвяне на ОУПО и ЕО (20%), Програма за управление на риска (15%), Организация и план за изпълнение на проекта (15%), Цена (30%).     Подадени са девет оферти за участие в нея, отворени на 28 февруари. На 27 април специално на ДЗЗД „Градско планиране Хасково“ е дадена възможност да отстрани „новооткрита нередност“.\r\nНа 18 юни биват отворени ценовите оферти на шестима кандидати, допуснати до този етап. Десет дни по-късно - на 27 юни - кметът Добри Беливанов прекратява поръчката.\r\nМотивите за това са, че методиката на оценка на офертите противоречи на основните изисквания на ЗОП и ППЗОП и не може да бъде приложена обективно, без да се ощетят участници. В такъв случай методиката не можела да гарантира, че предложението на участника, който ще получи най-висок брой точки, ще осигури най-качественото изпълнение на поръчката.    Срещу заповедта за прекратяване на процедурата има подадена жалба в КЗК от консорциум „ОУПО Хасково – 2018“, но поради неспазване на срока за обжалване не е образувано производство. Поведението на възложителя бе яростно атакувано от съветника Антон Иванов (ГЕРБ), който в края на юни месец подаде питане до кмета по този въпрос.   „Аз бях един от хората, които изключително настойчиво искахме да бъде изработен ОУП, защото това щеше да спре онова хаотично застрояване в централната градска част на Хасково“, каза съветникът. Пред колегите си и присъстващите на заседанието той описва стъпка по стъпка какво се е случило с процедурата.\r\n„Но на 27 юни, десет дни по-късно, със своя заповед г-н възложителя прекратява обществената поръчка с мотив, че методиката за оценка на офертите противоречи на основните изисквания на ЗОП и Правилника за неговото приложение. Но тази същата методика е утвърдена от кмета Добри Беливанов, съгласувана е. На 12-ти той изпраща отговори на пет въпроса към участниците в обществената поръчка. Тези пет въпроса касаят точно методиката. Обяснява им как да постъпят. И накрая, понеже нещо не му харесва, прекратява поръчката на 27 юни. Моят въпрос към възложителя е следният: „Кога точно г-н възложител, установихте, че методиката, утвърдена от вас, и съгласувана от правния Ви отдел и от главния Ви счетоводител, е дълбоко погрешна и несъответстваща на ЗОП и ППЗОП?“, попита той.\r\nИванов даде един възможен отговор: „След отварянето на ценовите оферти е  станал ясен победителят, който обаче не е нашият човек“.\r\nВъпросната обществена поръчка била и сред причините за отстраняване на шефа на правния отдел в община Хасково Пламен Лечев. Пред медиите той обясни преди време, че в заповедта му за прекратяване на договора мотиви нямало, но той смята, че е заради задаваните от него неудобни въпроси за някои обществени поръчки, сред които и тази за ОУП.   ", "date": "2018.09.10", "title": "Ето как (не)правилно се избира фирма за ОУП на Хасково "}
{"url": "https://www.actualno.com/asia/oon-voenna-operacija-v-idlib-shte-predizvika-naj-loshata-katastrofa-na-veka-news_694120.html", "text": "  Мащабна военна операция в североизточната сирийска провинция Идлиб ще предизвика „най-тежката хуманитарна катастрофа“ на XXI век. Това предупреди Марк Лоукок, новият председател на агенцията на ООН за хуманитарните въпроси, предаде AFP, цитирана от агенция \"Фокус\".     „Трябва да има начини за справяне с този проблем, за да не се превърне Идлиб в следващите няколко месеца в най-тежката хуманитарна катастрофа през XXI век“, заяви Лоукок пред репортери в Женева.   Коментарите му бяха направени на фона на съсредоточаването на руски и сирийски части в близост до северозападна сирийска провинция преди началото на очакваната военна офанзива срещу опозиционните сили на Дамаск.", "date": "2018.09.10", "title": "ООН: Военна операция в Идлиб ще предизвика най-лошата катастрофа на века"}
{"url": "https://www.actualno.com/crime/mvr-proverilo-12-822-mps-ta-ot-petyk-do-nedelja-news_694123.html", "text": "  Продължават проверките на полицията в рамките на ежедневния засилен контрол по пътищата на страната, съобщиха от МВР.     От петък до неделя акцентът на екипите бe проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове.    .\r\nОтнети са 133 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 1022 електронни фиша.  ", "date": "2018.09.10", "title": "МВР проверило 12 822 МПС-та от петък до неделя"}
{"url": "https://www.actualno.com/asia/iran-otkri-nov-ceh-za-proizvodstvo-na-centrofugi-za-obogatjavane-na-uran-news_694127.html", "text": "  Иран откри нов цех, произвеждащ центрофуги за обогатяване на уран, в рамките на националната си атомна програма. Това съобщи директорът на Организацията за атомна енергия на Иран Али Акбар Салехи, цитиран от световните агенции.     „В съответствие с разпореждането на духовния лидер на Иран аятолах Али Хаменей открихме нов съвременен и добре оборудван цех за производство на центрофуги“, посочи Салехи. Чиновникът не съобщи къде се намира новата производствена мощност и какъв е нейният потенциален производствен обем.   По думите на Салехи иранските специалисти са приключили с модернизацията на изследователския реактор в Техеран. „Иран сключи договор с една от европейските държави за по-нататъшното усъвършенстване на реактора“, коментира Салехи отново пропускайки да каже новината за коя държава става дума.\r\nТой подчерта, че „реализирането на иранската атомна програма се извършва с изпреварващи темпове по отношение на първоначалните планове“. Според представителя на Техеран работата и по двата обекта – реактора и цеха за центрофуги – не нарушава заложеното в т. нар. ядрена сделка от 2015 г.  ", "date": "2018.09.10", "title": "Иран откри нов цех за производство на центрофуги за обогатяване на уран"}
{"url": "https://www.actualno.com/books/aleja-na-knigata-sofija-s-naj-goljamo-izdanie-dosega-news_694117.html", "text": "  Шестото и рекордно голямо издание на „Алея на книгата“ в София , като официален старт ще бъде даден от министъра на културата Боил Банов (до паметника на Алеко Константинов) и с участието на Джаз формация „София“. Книжното изложение на открито вече успешно премина през градовете Пловдив и Варна, като в столицата белите шатри традиционно ще ни очакват на пешеходната част на булевард „Витошка“, от пресечката с бул. „Патриарх Евтимий“ до ул. „Узунджовска“. Алеята ще продължи до неделя, 16-и септември, с работно време всеки ден от 10:00 до 20:00 ч.      ще представят новите си заглавия в общо 23 шатри, а както всяка година, сцена на богата културна програма, включваща премиери на книги, срещи с поети, писатели и преводачи, игри и работилници за деца, ще бъде Литературният кът на Алеята.  В сряда, 12-и септември, от 18:00 ч. той е домакин на литературно четене в памет на българския поет Евтим Евтимов и официално награждаване на лауреатите на Националния конкурс за любовна лирика „Горчиво вино“ – 2018.\r\nЧаст от гостите в Културната програма тази година са Атанас (Наско) Атанасов, Галина Вълчева, Георги Господинов, Димитър Тонин, Елисавета Логинова, Елица Виденова, Нели Нановска, Палми Ранчев, Петя Александрова, Светлозар Жеков, Татяна Костова, а също чешкият писател Мартин Райнер, др. Събития ще се проведат както в Литературния кът, така и в книжарници, партньорски локации в градския център.   Пешеходната зона на бул. „Витоша\" (между бул. „Патриарх Евтимий“ и ул. „Узунджовска“) От 11-и до 16-и септември, 10:00 - 20:00 ч.      Шатра 1 – Артлайн Студиос, Вакон, Сиби  Шатра 2 – ICU, АМГ, Книжарници „Приятели“  Шатра 3 – Фют  Шатра 4 – Книжен център „Гринуич“    Шатра 5 – Кибеа, Клевър Бук, Пан, Хелиопол  Шатра 6 – Асеневци, Еднорог, Хартиен свят  Шатра 7 – Бяло Братство, Захарий Стоянов, Списание 8, Тип-Топ Прес  Шатра 8 – Атеа, Ергон, Коала Прес, Труд  Шатра 9 – Бард, Хермес  Шатра 10 – Агата-А, Дамян Яков, Лексикон  Шатра 11 – Алтера, Букохолик, Парадокс  Шатра 12 – Колибри, Пергамент Прес, Фондация „Калпатару“  Шатра 13 – Емас, Фама  Шатра 14 – Прозорец, Просвета  Шатра 15 – Жанет 45, Милениум, Шамбала  Шатра 16 – Анубис, Булвест 2000, Клет България, Сиела  Шатра 17 – Лира Принт, Издателство на НБУ, Прес  Шатра 18 – Жар - Жанет Аргирова, Изида, Персей, Посоки  Шатра 19 – Ера, Рива  Шатра 20 – Вакон, Ина, Локус, Наука и изкуство  Шатра 21 – Жануа’98, Ибис, Инле, Плеяда  Шатра 22 – Рибка, Унискорп  Шатра 23 – Кръгозор, Лабиринт, Про Бук  ", "date": "2018.09.10", "title": "„Алея на книгата“ - София с най-голямо издание досега"}
{"url": "https://www.actualno.com/healthy/direktoryt-na-agencijata-po-transplantacii-e-podala-ostavka-news_694124.html", "text": "  Д-р Марияна Симеонова е депозирала оставката си като директор на Изпълнителната агенция по трансплантации (ИАТ). Мотивите на д-р Симеонова са лични, свързани с нейното професионално развитие. В близките дни министърът на здравеопазването Кирил Ананиев ще назначи нов директор на ИАТ, като дотогава д-р Симеонова остава на поста, съобщиха от пресцентъра на Ведомството.     Екипът на Министерството на здравеопазването продължава преговорите за сключване на договор с европейски трансплантационен център, който да осигури лечението на българските граждани, нуждаещи се от трансплантация на бял дроб.   На финален етап са разговорите с трансплантационния център в град Есен, Германия, за които д-р Симеонова ще продължи да съдейства със своята експертиза, уточняват още от Здравното министерство.", "date": "2018.09.10", "title": "Директорът на Агенцията по трансплантации е подала оставка"}
{"url": "https://www.actualno.com/politics/gerb-shte-othvyrli-vetoto-na-prezidenta-vyrhu-apk-news_694118.html", "text": "  Ще отхвърлим изцяло ветото на президента върху Административнопроцесуалния кодекс. Това каза в интервю за народният представител от ПГ на ГЕРБ и председател на Комисията по правни въпроси Данаил Кирилов, предаде БГНЕС. В края на политическия сезон Румен Радев върху промените в Административнопроцесуалния кодекс. Аргументът му бе, че с новия закон \"ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията\".     Кирилов от ГЕРБ подчерта, че с разглеждането на президентското вето още в началото на новия парламентарен сезон не е търсен специален политически знак, а просто е спазен срокът, заложен в правилника. Той припомни, че върнатите за ново обсъждане от държавния глава нормативни промени са резултат от продължителна работа, започнала от началото на 44 Народно събрание.   „Това е най-дълго обсъжданият законопроект в това Народно събрание – започнахме на 1 юни 2017 година. Тъй като това е процесуалният закон, който е по отношение на административното ни правосъдие, той е с особена важност, прилаган е повече от 10 години. Време е, съобразно становището на всички участници в този процес, да се направи една съществена законодателна визия. Така че с оглед аргументи и съображения ние следваме изискването на Правилника“, коментира Кирилов.\r\nПредседателят на правната комисия отбеляза, че мотивите на президента не са нови, защото вече са били обсъждани в пленарна зала по време на дебатите на законопроекта. „В парламентарния дебат тази теза беше представена от опозицията, главно от народните представители от БСП, така че това не са необсъждани аргументи. По всеки един от тях мнозинството се е съобразило, така че, ако всички парламентарни формации са последователни в позициите си, моите очаквания са, че няма да има промяна, тоест – текстовете ще бъдат подкрепени така, както бяха подкрепени на второто четене на законопроекта за изменени и допълнение на АПК“, смята Кирилов.  Според него в хода на обсъжданията подробно са били изложени аргументите за т.нар. повишаване на държавните такси. „Нашият отговор е в сравнението на тези такси с общото ни гражданско съдопроизводство. Лесно е да се съобрази колко пъти по-ниски остават все пак тези такси, ако се сравнят с гражданското съдопроизводство. Така че повишението е минимално и то в никакъв случай първо - не покрива \"цената\" на административния процес по едно административно дело и второ - не се явява препятствие за страните, които биха искали да обжалват, да упражнят тези си права. Никой не може да ме убеди, че 1700 лв. държавна такса е пречка за този, който иска да обжалва една процедура, която е за 30 млн. лв.“, подчерта Кирилов.   ", "date": "2018.09.10", "title": "ГЕРБ ще отхвърли ветото на президента върху АПК   "}
{"url": "https://www.actualno.com/burgas/otkrivat-uchilishte-po-programirane-v-burgas-news_694129.html", "text": "  Официалната церемония за откриване на новата и модерна Професионална гимназия по компютърно програмиране и иновации в Бургас ще се състои утре, 11 септември, от 13.30 часа. От днес 108-те ученици вече провеждат своите първи учебни занятия във високотехнологичния кампус в ж.к. \"Меден рудник\", изграден по западен образец - с отделни сгради, просторен двор, извън шума и трафика на големия град.     Създаването на специализирано учебно заведение по програмиране и иновации е по идея на кмета Димитър Николов, в отговор на необходимостта от ново професионално образование в последните години, ориентирано към потребностите на бизнеса и все по-засилващия се глад за специалисти в най-перспективните професии на бъдещето - роботика и изкуствен интелект.\r\nНяколко месеца по-късно четирите сгради вече са напълно обновени и модернизирани, съобразно изискванията на IT гимназията, с поставени топлоизолация и хидроизолация на стените и покривите, нова дограма, енергоефективно осветление, нови отоплителни и електрически инсталации. Вътрешните помещения са ремонтирани, обзаведени и оборудвани с най-модерна техника - компютри, 3D принтер, мултимедийни екрани и интерактивни дъски, система за видеоконферентни връзки, роботизирани системи и др.\r\nСтарата столова се превърна в съвременен училищен ресторант, общежитието - в модерни стаи за настаняване на учениците, които не са от Бургас. Гимназията разполага още с нов физкултурен салон, нови кабинети и компютърни зали в училищния корпус, учебна фирма с лекционна зала, помещения за самоподготовка и високотехнологична лаборатория по роботика.  Просторният двор вече ще предлага на учениците богати възможности за спорт със своите нови игрища по волейбол, баскетбол, футбол и фитнес площадка. Нови алеи, зеленина и беседки ще предразполагат гимназистите към занятия на открито и отдих в свободното време.\r\nЗа сигурността на модерния кампус ще се грижи 24-часова охрана и видеонаблюдение в сградите и на двора.\r\nУчилището стартира обучението през новата учебна година с две специалности - \"Програмно осигуряване\" и \"Приложно програмиране\". В първата ще се изучават роботика, изкуствен интелект и компютърните езици - C#, Java и Python. Втората специалност е свързана със софтуерно инженерство и разработване на приложения и програми за различни компютърни устройства чрез C#, Java и Java Script.    Учениците ще ползват най-съвременно дигитализирано учебно съдържание, разработено от най-добрите технологични компании в света - Microsoft и Google, съчетано с безопасна виртуална среда за обучение на всеки ученик с индивидуален достъп до него. Освен компютърни науки, в IT кампуса ще се изучава задълбочено и английски език.\r\nГимназията по програмиране в Бургас е сред първите учебни заведения, които внедряват в обучителния процес на своите ученици собствен хуманоиден робот. Целта е хуманоидът да се обучава заедно с учениците на високотехнологичното училище и да развива своите функционалности благодарение на тях.\r\nЗа удобство на децата и спокойствие на родителите им ще бъдат пуснати три различни автобусни маршрути, максимално съобразени с местоживеенето на гимназистите, оставяйки ги директно до двора на учебното заведение преди първия учебен час, който ще започва по-късно от другите училища - в 08.30 часа.\r\nТова превръща технологичната гимназия в единствената в региона, която ще предоставя уникалната възможност за обучение в най-бързо развиващата се професия в света, съчетана с професионална езикова подготовка и получаване на международен сертификат.", "date": "2018.09.10", "title": "Откриват училище по програмиране в Бургас"}
{"url": "https://www.actualno.com/asia/koj-e-prijatel-i-koj-vrag-na-turcija-v-sirija-news_694105.html", "text": "  Добре известна максима в международните отношения гласи, че няма нито вечни приятели, нито такива врагове и тя е отражение на историята на международните отношения, която е пълна с примери за странни близки връзки.     Въпреки това, позицията на Турция по отношение на Сирия е по-сложна и предизвикателна. Това пише в свой анализ Нурай Мерт от „Хюриет дейли нюз“.\r\nВъпреки че Турция участва на последната среща на върха за Сирия в Техеран като една от трите сили заедно с Русия и Иран, виждането на Турция за Сирия се различава от това на останалите две. Ето защо беше нежно по-малко от ден, за да станем свидетели на последствията от различията между Турция, Иран и Русия, тъй като Русия не се въздържа от продължаване на военната си операция в провинция Идлиб.\r\nПървото усложнение се дължи на факта, че от една страна, външната политика на Турция я доближава до Русия и Иран, тъй като страната се отдалечава от т.нар. Западен алианс. От друга страна, позицията на Турция по съдбата на Идлиб е по-близка до тази на Съединените щати и западния алианс като цяло.     Турция е критична към военната операция в Идлиб не само поради своята загриженост за цивилни жертви или за възможността за масова имиграция към Турция, но и защото президентът и неговото правителство отказват да признаят Асад за легитимен суверен. Напротив, те не са съгласни с определението за \"терористи\". Русия и Иран са съюзници на сирийския президент Башар Асад и определят всички въоръжени групи като \"терористи\", докато Турция все още нарича ги нарича „групи от съпротивата“ В резултат на това Турция е склонна да защити статуквото в Идлиб като подслон на \"легитимната опозиция\" и призова за пълно прекратяване на огъня без резултат.\r\nВсъщност Турция е сама, тъй като тя се различава и от политиката на САЩ за Сирия относно американската подкрепа за кюрдските сили в Северна Сирия. И накрая, Турция не е нито съюзник на западната коалиция между САЩ и Запада, нито на руско-иранския съюз.\r\nСложността започва с историята на участието на Турция в Сирия, тъй като Турция последва американо-западната политика за промяна на режима и беше насърчена от нейните съюзници да се ангажира силно с така наречената \"опозиция\". Западната политика з Сирия оттогава драматично се промени и усилията на Турция започнаха да се определят като \"подпомагане на ислямските терористи в Сирия\". След края на 2012 г. Турция дори беше наричана „магистрала на джихадисти\".       След много обрати, Турция реши да се съюзи с Русия и Иран, но това не е спокойно сътрудничество, тъй като Русия и Иран са съюзници с Асад и се ангажираха военно в Сирия, за да спасят Асад от загубата на Сирия от съюзените със Запада ислямисти , В началото сътрудничеството с Турция се оказа полезно за Русия и Иран, доколкото Турция помогна за прехвърлянето на въоръжени групи от Алепо и от други места в Идлиб. За Турция съюзът е плодотворен, тъй като Русия не възрази срещу турската военна операция в Северна Сирия срещу заплахата от кюрдски коридор по южната ѝ граница.\r\nНезависимо от това, залозите за всички страни започват да се отклоняват един от друг в Сирия и перспективите за сътрудничество с Русия и Иран стават все по-предизвикателни. Другата трудност за Турция по отношение на отношенията й с Русия и Иран произтича от факта, че Турция няма интерес да подкрепя санкциите на САЩ срещу тези две страни.\r\nНапротив, Турция е енергийно зависима държава и, накрая, имаме икономически кризи. При тези обстоятелства трябва да имаме приятелски отношения с Русия и Иран, но в същото време се сблъскваме с трудна ситуация в резултат на военната им подкрепа за режима на Асад за евакуация на всички въоръжени групи в Идлиб. Недостатъците на външната политика на Турция през последното десетилетие започнаха да ни нараняват напоследък повече от всякога.", "date": "2018.09.10", "title": "Кой е приятел и кой враг на Турция в Сирия?"}
