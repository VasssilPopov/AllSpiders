{"url": "https://www.actualno.com/crime/bivoly-pred-slavi-rumynskijat-jurnalist-vze-dokumentite-na-dji-pi-shte-dokajem-korupcija-za-miliardi-news_694909.html", "text": "  Главният редактор на сайта за разследвания \"Биволъ\" Асен Йорданов и журналистът Димитър Стоянов заявиха в петък вечер пред Слави Трифонов, че ще докажат как с двойно счетоводство, минаващо през фирмата \"Джи Пи Груп\", се \"разразява корупция за милиони, включваща хора от най-висшия еталон на властта\".     Двамата бяха на гости на Трифонов, след като Димитър Стоянов беше , заедно с неговия румънски колега Атила Биро.   \"Усетихме, че сме напипали нещо важно, защото всички медии мълчаха за разследването. То разкрива с документи за  първи път от историята на целия ни преход цялата схема за корупцията със стотици милиони източване на европейски средства, а и от българския бюджет. Успяхме да докопаме база данни с двойно счетоводство на една от най-големите строителни фирми \"Джи Пи Груп\", която се занимава с едни от най-големите строителни обекти\", разказа Йорданов и допълни, че в двойното счетоводство са били отбелязвани дори имената на държавните служители, на които са били давани рушвети. На въпроса на Трифонов откъде \"Биволъ\" знаят за това, Йорданов отговори: \"Ние можем да правим някои работи\". \r\nОтносно ареста, Йорданов разказа още:  \"Разбрахме, че фирмите, които са субекти на нашето разследване, са започнали да си изпразват офисите от документите, които да унищожат. Притеснението е много сериозно, защото тази корупция засяга хора във властта и висшите нива на задкулисието в България. Подадохме сигнал до премиера, до Цацаров и до министъра на вътрешните работи да се спре прикриването на доказателства. . , голямо количество, които се носят на къра, в едно Радомирско село, където е много пусто. Там ги нарязват, тъпчат ги чували, ръгат ги в дупката и ги палят. \"Под прикритие\" ряпа да яде\", допълни Йорданов.   Димитър Стоянов разказа, че когато с колегата му от Румъния Атила открили въпросните чували, в които имало шредирани документи, \"от храстите излязоха двама униформени с жилетки и пистолети и ни разпоредиха да легнем\". коментира Йорданов. Трифонов се усъмни, че е възможно хората на \"Биволъ\" да са били арестувани тъкмо заради това, че са подали сигнал към ГДБОП за въпросното изгаряне на документи и да са били объркани със самите извършители на престъплението. От сайта отрекоха тази възможност. Те обаче заявиха, че румънеца Атила е взел част от шредираните документи, които ще възстановят в лаборатория в Румъния и ще завършват разследването от там.    От компанията \"Джи Пи Груп\" , че имат общо със ставащото. В понеделник във връзка с ареста.   ", "date": "2018.09.14", "title": "\"Биволъ\" пред Слави: Румънският журналист взе документите на \"Джи Пи\", ще докажем корупция за милиарди"}
{"url": "https://www.actualno.com/crime/dji-pi-grup-schita-che-e-zamesena-nevjarno-i-manipulativno-v-sluchaja-s-arestuvanite-jurnalisti-news_694889.html", "text": "  Строителната компания \"Джи Пи Груп\" взе публично отношение във връзка с на журналиста от \"Биволъ\" Димитър Стоянов и румънския му колега Атила Биро.     В изявлението на \"Джи Пи Груп\" за случая се казва изрично, че компанията не приема замесването си \"в откровени манипулации и неверни твърдения\". Строителната фирма казва и, че \"единственото вярно\" в материала на \"Биволъ\" било, че \"част от споменатите компании\" (бел. ред. - ) в различни периоди са били в договорни отношения с \"Джи Пи Груп\".   Що се отнася до направената от \"Биволъ\" връзка между \"Джи Пи Груп\" и \"Лукойл\", строителната фирма заявява, че е наемател в сградата, в която се намира и офисът на пенсионното дружество на \"Лукойл\" и не отговаря какво правят собствениците на въпросната сграда. В материала на \"Биволъ\" се казва, че консултантските фирми, които са намесени в евентуални престъпления с усвояване на евросредства, са регистрирани на бул. \"Черни връх\" 59А, където се намира централата на \"Джи Пи Груп\" и също така и седалището на пенсионноосигурителното дружество на \"Лукойл\".\r\nЕто и съобщението без редакторска намеса:   1. Категорично не приемаме замесването на \"Джи Пи Груп\" в откровени манипулации и неверни твърдения. В защита на името си в публичното пространство, компанията ще потърси отговорност по законоустановения ред.     2. Никога и под никаква форма \"Джи Пи Груп\" АД не е имала отношение към  оперативната  дейност  или  счетоводството  на  която  и  да  е  от  компаниите, споменати  в  определения  като \"разследване\" .  Единствената  вярна информация в него е, че част от споменатите компании в различни периоди са били в договорни отношения с \"Джи Пи Груп\" АД и за работата си са получили съответното договорено  възнаграждение.  Тези  отношения  са  надлежно  отразени  в  публичните финансови отчети на дружеството. Нито една от тези фирми обаче не е и не е била част от групата.  3. \"Джи Пи Груп\" АД не е собственик, а е един от наемателите в сградата на бул. \"Черни връх\" 59А, и не може да е отговорна за дейността на който и да било от другите наематели в същата сграда.      4. По повод днешните публикации за задържани журналисти край Радомир, в които името на \"Джи Пи Груп\" отново беше употребено, категорично заявяваме, че нито в последните два дни, нито когато и да било от компанията не са изнасяни, горени и закопавани никакви документи. Като водещ представител на строителния бранш, \"Джи Пи Груп\" АД е сертифицирана по международните стандарти ISO 9001:2015, ISO 14001: 2015 BS, OHSAS 18001:2007. Всяка година компанията се одитира от независим одитор, който проверява включително и процесите по съхранение и архивиране на документация.       Това не е първият случай, в който се прави опит името на \"Джи Пи Груп\" да бъде очернено чрез манипулативни и неверни внушения. Освен че компанията ще предприеме  всички  възможни  стъпки  за  защита  на  доброто  си  име  и  авторитет, настояваме компетентните държавни органи да разследват изнесените от Биволъ.бг \"доказателства\",  за  да  стигнат  до  истината  за  действителните  цели  на  подобни журналистически \"разследвания\".  Архив ", "date": "2018.09.14", "title": "\"Джи Пи Груп\" счита, че е замесена невярно и манипулативно в случая с арестуваните журналисти"}
{"url": "https://www.actualno.com/burgas/eko-detska-gradina-v-burgas-news_694873.html", "text": "  В Бургас откриха еко детска градина по скандинавски модел. Тя се намира в така наречения Районен център на комплекс \"Меден рудник\", където е пълно с млади семейства с малки деца. В нея са настанени две яслени и две градински групи. Това са около 100 деца, много от които днес разгледаха за първи път новата градина заедно с кмета Димитър Николов.     \"Преди време посетих Скандинавия и видях как отглеждат децата там. В Бургас имаме опита от построени вече 11 нови детски градини през последните няколко години. Решихме, че дванадесетата трябва да е нещо съвсем различно\", каза кметът Николов.\r\nОбщина Бургас изгради новата детска градина без употребата на никаква пластмаса. Използвани са само рециклируеми материали. Неслучайно тя носи името на любимото на малчуганите по цял свят дървено човече Пинокио. Дървото е най-използваният материал и в екстериора, и в интериора. От него са направени столчетата, масичките, леглата, много от играчките. Назначените учители сами изработиха множество текстилни кукли, тъй като пластмасовите няма да са на почит. Детската градина е с чудесен физкултурен салон, облицован в дърво, който си има и стени за катерене. Близо до него се намира библиотеката. Дори шишетата и чашите на децата ще са от материал, различен от пластмасата.\r\nВсички родители на приетите в ДГ \"Пинокио\" малчугани предварително подписаха по своя воля декларация, с която дават съгласие за ежедневен престой на открито. Заедно с екипа педагози, те се обединиха около мнението, че максимално много часове навън ще са само от полза за физиката и здравето на децата. От влага ще ги пазят ботушки, непромокаеми якета и гащеризони, с каквито сезонно трябва да е екипирано всяко от тях. Извеждането навън ще става по преценка на учителите, съобразена с метеорологичната обстановка, като при лошо време, естествено, ще се остава във вътрешните помещения. Иначе детската градина е оборудвана с най-модерна газова отоплителна система, както и охлаждаща за лятото.  Родителите поеха и друг ангажимент - един ден в месеца всеки от тях да прекарва в ДГ \"Пинокио\". Това не означава да отидеш на гости. Родителите знаят, че през този ден ще помагат на екипа в обгрижването не само на своето, а и на всички останали деца.   Тъй като малчуганите ще прекарват много време навън, просторният двор е проектиран и обзаведен като голяма класна стая на открито, но и като място за движение и спорт. Там има футболно игрище и комбинирани съоръжения за игра. Посадени са десетки млади дървета от най-различни видове, които не след дълго ще дадат хубава сянка. В двора има билкова градина. Очаква се родители и деца заедно да я напълнят цялата с различни видове ароматни растения, от които в столовата да се вари \"чай\".\r\nНа двора има \"музикални кутии\", сглобени от метал, дърво, бамбук, с които децата могат да произвеждат звуци. Там са монтирани различни видове учебни дъски: за писане с тебешир, за рисуване с боички, за лепене на магнити. На няколко места може да се играе морски шах. В двора има инсталация, в която може да се налива вода, за да се извършва наблюдение на нейното движение и други свойства, както и сензорна пътека с различни сектори, напълнени с речни камъни, кестени, пръст и есенни листа, върху които децата да стъпват.    От следващата седмица детската градина започва първата си учебна година със своите първи възпитаници. На днешното й символично откриване присъстваха още зам.-кметът Йорданка Ананиева, зам.-областният управител Севдалина Турманова, председателят на местния парламент Костантин Луков, директорът на общинска дирекция \"Образование\" Веселина Таралова, директорът на РУО инж. Виолета Илиева, общински съветници, много колеги на екипа на ДГ \"Пинокио\" от други детски градини и училища в Бургас.", "date": "2018.09.14", "title": "Еко детска градина в Бургас"}
{"url": "https://www.actualno.com/society/natovaren-e-trafikyt-po-avtomagistrala-struma-glaven-pyt-e-79-i-vtoroklasen-pyt-19-simitli-goce-delchev-news_694879.html", "text": "  Натоварен е трафикът по основните пътни направления в областта – автомагистрала „Струма“, главен път Е-79 и второкласен път-19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Към този час на деня няма образували се задръствания или колони от автомобили. През деня няма регистрирани тежки пътни инциденти, заради които да е било спирано движението по пътищата или да са били въвеждани ограничения. В региона не се извършват ремонтни дейности по републиканската пътна мрежа. Повишена опасност от падащи камъни има в Кресненското дефиле и по второкласен път-19 Симитли – Гоце Делчев.     ", "date": "2018.09.14", "title": "Натоварен е трафикът по автомагистрала „Струма“, главен път Е-79 и второкласен път-19 Симитли – Гоце Делчев"}
{"url": "https://www.actualno.com/asia/podkrepjanite-ot-sasht-sirijski-sili-atakuvat-isljamska-dyrjava-news_694876.html", "text": "  Бойците от оглавяваните от кюрди Сирийски демократични сили (СДС) се подготвят да атакуват последния бастион на джихадистите от „Ислямска държава“ (ИД) в източните райони на страната, предаде БГНЕС.     СДС и техните американски съветници са се групирали в покрайнините на село Ас Суса на източния бряг на река Ефрат в провинция Деир Еззор.   Кюрдско-арабският съюз подлага на артилерийски обстрел позициите на джихадистите.\r\nАс Суса заедно с град Хаджин и други близки села са последния участък, контролиран от ИД в Източна Сирия. СДС от месеци започнаха да обкръжават тази територия и офизциално започнаха офанзивата в понеделник. Според Сирийски наблюдател за човешки права (СНЧП) отттогава са загинали 45 джихадисти и 15 бойци на СДС.  От СДС са пресметнали, че джихадистите имат около 3000 бойци в региона, като голяма част от екстремистите били чужденци.   Целта на бунтовническата антиджихадистка офанзива е да се сложи край на присъствието на ИД източно от Ефрат.\r\nСпоред шефа на военния съвет на Деир Еззор Ахмад Абу Каула в региона се укриват голяма част от „главните водачи“ на ИД. В същото време къде се намира „халифът“ Абу Бакър ал-Багдади остава неизвестно    ", "date": "2018.09.14", "title": "Подкрепяните от САЩ сирийски сили атакуват „Ислямска държава“"}
{"url": "https://www.actualno.com/europe/zoran-zaev-shte-se-sreshtne-s-majk-pens-vyv-vashington-news_694877.html", "text": "  Министър-председателят на Македония Зоран Заев ще отпътува за Вашингтон, за среща с американския вицепрезидент Майк Пенс, съобщава скопският телевизионен „Канал 5“, като се позовава на неофициална информация, до която е получил достъп, цитирана от \"Фокус\".     Не се знае форматът, нито точната дата на посещението, което ще се проведе в разгара на засилена международна подкрепа на висшестоящи американски представители за Македония.   От правителството в Скопие не са потвърдили директно информацията, защото, както те твърдят, официално потвърждение за това би трябвало да дойде от Вашингтон.  ", "date": "2018.09.14", "title": " Зоран Заев ще се срещне с Майк Пенс във Вашингтон"}
{"url": "https://www.actualno.com/europe/es-kym-vuchich-pyrvo-kriteriite-sled-tova-chlenstvo-na-syrbija-pri-nas-news_694878.html", "text": "  Преди приемането в Европейския съюз, Сърбия трябва да изпълни ясно дефинираните критерии и да продължи да работи по постигането на споразумение за нормализация на отношенията с Косово, заяви говорителят на Европейската комисия Мая Коциянчич, предава македонската информационна агенция „Макфакс“.     По този начин тя отговори на изявлението на президента на Сърбия Александър Вучич, който в четвъртък, в интервю за „Reuters“ заяви, че в случай на постигане на договор с Прищина, Сърбия трябва да получи ясни гаранции, че ще стане членка на Евросъюза до 2025 година.   ЕС, поясни Коциянчич, има два важни елемента, върху които базира подхода си, когато става въпрос за разширяване.\r\n„Европейската комисия, в Стратегията за Западните Балкани, определи ориентировъчна дата, но ясно заяви, че критериите трябва да бъдат изпълнени. Това е ключ, който единствено Сърбия държи. Значи, Сърбия е тази, която трябва да направи нужното, за напредък в процеса на разширяване. Също така, ясно е определено, че трябва да продължи да работи върху договор между Белград и Прищина за всеобхватна нормализация на отношенията. Това продължава и ние бяхме ясни какви са очакванията ни“, заяви тя, цитирана от \"Фокус\".  ", "date": "2018.09.14", "title": "ЕС към Вучич: Първо критериите, след това членство на Сърбия при нас"}
{"url": "https://www.actualno.com/music/ara-malikjan-stava-na-50-news_694888.html", "text": "  Прочутият испански цигулар с арменски произход навършва днес 50.      На 1 ноември в зала 1 на НДК Ара Маликян се завръща за втори концерт в София, за да продължи да разказва \"Невероятната история на една цигулка\". През февруари миналата година той напълни до последното място зала 1 на НДК. След като омагьоса българската публика с музиката и зашеметяващата си енергия, обеща да се върне. Историята на една цигулка, тръгнала от Италия и достигнала до Ливан, не е просто сетлист от мелодии. Това е семейната история на Ара – на неговия дядо, бягал от арменския геноцид и намерил по чудо спасение в Бейрут благодарение на една цигулка. . \"Лудият цигулар\", както го наричат, почти левитира на сцената и пренася с лекота публиката от Бах и Лятото на Вивалди през арабски и цигански мелодии до музика от филм на Тарантино, Джими Хендрикс , Led Zeppelin и чак до Дейвид Бауи.     Ара Маликян е роден през 1968 г. в Бейрут. Баща му е арменец и го учи да свири в духа на ливанските музикални традиции. На 15 години вече учи музика в Хановер със специална стипендия от германското правителство, след това продължава в Лондон при преподаватели като Франко Гули и Руджеро Ричи. Избира да живее в Испания и в продължение на 7 години е концерт–майстор на Кралския симфоничен оркестър на Мадрид. Като студент в Германия свири на еврейски сватби и измисля лютиера Алфредо Ревиоли за майстор на цигулката си, тъй като не притежава нито Страдивариус, нито Амати. Но малко по-късно става носител на всички призове от най-престижните конкурси като \"Николо Паганини\" в Геноа, \"Феликс Менделсон\" в Германия, и \"Пабло Сарасате\", а през 2015 г. е номиниран е за латино Грами. Педро Алмодовар го кани да запише музиката за два от филмите си – шедьоври \"Говори с нея\" и \"Лошо възпитание\", а Карлос Саура го снима в последния си филм \"Хота: Отвъд фламенкото\".       \"Ара излъчва благородство и уникална харизма. Когато хване инструмента и засвири, така се потапя в музиката, че нищо повече не го интересува\"– казва Саура за него.\r\nАра черпи от музиката на Близкия изток  - арабска и еврейска, от арженското танго и испанското фламенко. Казва, че познава българския фолклор от Теодосий Спасов и Васко Василев, с когото са състуденти в Лондон, и че харесва българите, защото са луди като него.\r\nКонцертът на Ара Маликян се организира от БГ Саунд Стейдж. Билети се продават в системата на Ивентим и на касите на НДК.", "date": "2018.09.14", "title": "Ара Маликян става на 50"}
{"url": "https://www.actualno.com/society/slavi-trifonov-za-aresta-na-jurnalistite-ot-bivol-gasete-lampite-i-zakrivajte-dyrjavata-news_694875.html", "text": "  \"След информацията, че ГДБОП – Главна дирекция за борба с организираната престъпност, е задържала с белезници журналистите Димитър Стоянов и румънеца Атила Биру, докато двамата са провеждали разследване именно за организирана престъпност, предлагам да гасим лампите и да закриваме\". Това шоуменът Слави Трифонов с публикация в социалните мрежи     \"През последните седмици се проведоха няколко акции срещу така обявяваните организирани престъпни групи. Даже и днес в София имаше такава акция.   След случая край Радомир обаче, прокуратурата, ако работи като прокуратура, а не като част от схемата, трябва най-накрая да провери за още една организирана престъпна група – възможно най-голямата. Та, крещящият въпрос и след снощния пародиен екшън на полето край жп гара Егълница, е следният: В една организирана престъпна група ли са някои държавни служители, отпускащи огромни бюджетни и европейски средства, някои получатели на тези средства, някои местни и национални полицейски органи, потулващи далаверата между първите два субекта, и многото медии, които услужливо мълчат като женски полов орган, дори когато се задържат журналисти?\r\nАко искате да се информирате повече по случая със задържаните журналисти, гледайте румънските телевизии или пък \"Шоуто на Слави\", където довечера в малкото ми студио ще гостуват цели двама журналисти - единия от задържаните журналисти - Димитър Стоянов, както и Асен Йорданов – и двамата от сайта \"Биволъ\", допълни той.  ", "date": "2018.09.14", "title": "Слави Трифонов за ареста на журналистите от \"Бивол\": Гасете лампите и закривайте държавата"}
{"url": "https://www.actualno.com/society/sedmicata-v-absurdi-10-14-septemvri-news_694269.html", "text": "             Румен Радев е първият български президент популист. Дори обръщението му от преди дни – изключително популистко. Не му прилича на държавен глава да поставя под въпрос основните институции на българската държава и да казва, че дори БСП не била алтернатива на сегашното управление, заяви Росен Плевнелиев. : Баш пък първият надали е. Все още не се е появил политик, който не е популист, камо ли президент.      Вашите усилия в опазването на границата са равносилни на подвиг, благодаря ви за това. С тези думи вътрешният министър в оставка Валентин Радев се обърна към граничните полицаи на РДГП-Елхово. : Ние пък си мислихме, че е задължение на отговорните органи, сред които, ах, е и МВР - защото им плащат за това. Но най-големият подвиг е неоткриването на избягал рецидивист в собствения му роден град благодарение на това, че си е пуснал брада.  Борис Джонсън посъветва Тереза Мей да взема пример от Доналд Тръмп по отношение на основни политики. Джонсън призова Мей да стимулира икономически импулс след Брекзит като обещае да не увеличава данъците или въведе нови данъци, и допълни, че тя трябва да вземе пример от президента на САЩ Доналд Тръмп. :  Очакваме съвсем скоро от най-мразен и ненавистен Доналд Тръмп да се превърне в политик за пример. С това разбира се ще дойде и началото на Третата световна война, а как ще се води четвъртата знаем от Айнщайн - с камъни и дърве.    Б БСП продължава да настоява за оставката на цялото правителство. Това се казва в позиция на най-голямата опозиционна формация по повод решението на управляващата коалиция да номинира нови министри на вътрешните работи, на регионалното развитие и на транспорта. : А правителството продължава да не ги дава...    Британските здравни служби публикуваха статистика, според която продължителността на живота на жените в Обединеното кралство е едва 17-о място сред 28-те страни-членки на ЕС. От графиката обаче се вижда, че българките са на последното място в това проучване. Класацията е направена въз основа на данни от Евростат. : То пък един живот...  \"София няма проекти за намаляване на замърсяването на въздуха от битово отопление, а то е значим източник на фини прахови частици\", сочи доклад на Европейската сметна палата, представен днес. : За какво са й? Ей сега ще дойде зима, ще се запалят пак печките на по 40 години, ще се напълни цариградско със стройно подредени стотици автомобили и всичко ще бъде наред. Вдишай. Издишай.  \"Тайната на японското дълголетие е здравно осигуряване за всички.\" Това заяви президентът на Световната медицинска асоциация д-р Йошитаке Йококура по време на Деветия международен медицински конгрес, който се проведе в Босна и Херцеговина от 6 до 9 септември 2018г. Ние си мислехме, че ще е я някаква специална храна, я редовен спорт и душевна нагласа, пък то какво било: добро здравеопазване. Абе, японци, занимават се с глупости.  Министър-председателят Бойко Борисов заяви, че държавата може да отпусне \"стотина милиона\" за изграждането на нов национален стадион. Той обаче постави условие - футболистите да продължат да играят сърцато и да се класират за европейското през 2020 г Как пък не може да ни зарадват лекари, учени от БАН, държавни оркестри, театри и опери? Примерно да беше казал: \"Ако ми хареса \"Рейнско злато\" от Вагнер ще отпусна едни кокетни увеличения на заплатите.    \"Бях в Китай в град, който е милион и половина, но във Враца все едно съм в Ню Йорк\", заяви Валери Божинов след като акостира в родното първенство. Само се чудим коя част от Враца точно е Манхатън, но предполагаме, че като вземем метрото то ще си пише.  Бившият Японски хотел, сега хотел „Маринела”, беше основното средище на делегациите по време на Европредседателството. Оказа се, че хотелът е бил подслушван от мазето до покрива, при това от небългарска служба. Това каза разследващият журналист Григор Лилов пред bTV. ...и ако човек се вслуша малко повече може да чуе трептенията във въздуха на десет милионната кешовица. То това е толкова много пара, че реално издава звук, пич.  Криско избухна с нова песен. В “Искам Да Бъда С Теб” певецът си партнира с изпълнителката Тита. Оригиналът на песента излиза през 2001 година и се изпълнява от рапъра Мишо Шамара и Антибиотика. Ето, че доживяхме Шамара да се превърне в класик, който се кавърира от нахакани млади изпълнители. Кой знае, и на \"Фенки, фенки\" може да ѝ излезе късмета, ама вече тоя нецензурен език дали има кой да го пусне?  \"С това производство и с тези заводи се прави брутен вътрешен продукт и ставаме по-независими от европейските фондове\", каза Борисов и уточни, че голяма част от инвестициите не се водят преки, защото не идват директно от Франция, а през търговски дружества, регистрирани в България.    Бившият здравен министър Петър Москов ще създава консервативна десница. Той подкрепи вицепремиера Валери Симеонов и посочи, че за него консервативно-патриотичната десница е алтернатива и смислено политическо бъдеще на България.  Това е десетият десен проект за тая година. А връзката между десни и Валери Симеонов е крайно любопитна. Изглежда битката срещу шума на морето изисква цял алианс.     Πoчeтният пpeдceдaтeл нa ДΠC Axмeд Дoгaн e пpидoбил мaжopитapнaтa coбcтвeнocт в \"Cигдa\", ĸoятo зaĸyпи TEЦ \"Bapнa\" пpeди пo-мaлĸo oт гoдинa. Πpoмeнитe вeчe ca впиcaни в Tъpгoвcĸия peгиcтъp, a нoвинaтa бe cъoбщeнa пъpвo oт \"Kaпитaл\".  Според \"БСП за България\" лошата комуникация между администрациите на Министерския съвет и президентството е причината за отлагането на планираното за днес гласуване на министерските оставки в парламента.  Сайтът на Националния осигурителен институт (НОИ) може да бъде пробит лесно от всеки технически грамотен човек. Това показват публикации в социалните мрежи, според които бутонът за искане на валидация на поддомейна за справки по ЕГН и ПИК на Националната агенция по приходите (НАП), на адрес https://pic.nssi.bg/egn, може да бъде заобиколен много лесно, след което потребителят получава възможността да вижда данни за всяко едно лице, за което разполага с ЕГН.    Всеки българин си има самоорганизация, дори не знам пред колко български посолства и колко души ще се съберат. С тези думи организаторът на започващия на 16 септември протест срещу сегашното управление на държавата Емил Русанов отговори на въпрос каква активност очаква за организираното от него събитие.  Обществена поръчка на Министерството на земеделието за денонощна охрана на десет язовира е спечелена от фирмата Мултифорс А.С. ЕООД. Това се вижда от регистъра на обществените поръчки. Управител на фирмата е Магдалена Пеева - съпруга на Станимир Пеев, който е председател на Държавния резерв и военновременни запаси.  Само ценовата оферта на фирма \"ИСА 2000\" е отворена за пътя Загражден - Белица днес. Предложената цена е 3 406 500 лв. без ДДС, съобщиха от Агенция \"Пътна инфраструктура\" (АПИ). Отварянето на офертите съвпадна с провеждания заради този обект протест до Юговското ханче, организиран от сдружение „Горди загражденци“. Десетки жители на населени места от община Баните, Смолян и Пловдив затвориха за десетина минути пътя Смолян-Пловдив в знак на протест срещу АПИ, защото твърде дълго им бави процедурата.  След 18 години в телевизионния ефир на Великобритания, риалити предаването Big Brother ще спре да се излъчва. От телевизията, която го прави - Channel 5, съобщиха, че сезонът, който започва днес, ще бъде последен. Причината: все по-нисък рейтинг. ", "date": "2018.09.14", "title": "Седмицата в абсурди (10-14 септември)"}
{"url": "https://www.actualno.com/curious/formula-1-shte-proizvede-novi-avtomobili-ot-2021-godina-news_694881.html", "text": "  Формула 1 планира да включи нов тип автомобили от 2021 година. Идеята на новите коли е да подобри качеството на състезанията и атрактивността сред феновете. Бившият шеф на Ферари, а сега ръководител на Формула 1 Рос Браун, сподели пред журналисти на Гран при на Сингапур, че предложението е свързано с коли, които да направят шампионата по-оспорван и интригуващ и че това ще развълнува до краен предел привържениците на автомобилния спорт, предаде БГНЕС.     ,,Оптимист съм, че ще произведем страхотни коли, които да предизвикат оспорван характер на всяко едно състезание. Работим с шефове на други екипи, както и с Международната автомобилна федерация за развитието на нови аеродинамики, които да позволят на автомобилите да са на кратки дистанции един от друг. В момента колите нямат възможността да бъдат непосредствено една зад друга, а когато това стане, те губят 50% от силата си на притискане. Браун представи три модела на дизайн, които включват по-опростена предница на колата, задни крила и безопасна система за ускоряващ вграден кокпит за подобряване на естетиката.   ", "date": "2018.09.14", "title": "Формула 1 ще произведе нови автомобили от 2021 година"}
{"url": "https://www.actualno.com/business/jurnalistka-blokira-porychki-nad-878-mln-leva-no-ne-podava-oferti-news_694841.html", "text": "        Три от спрените процедури чрез едноличната й фирма, регистрирана в бургаски апартамент, са обявени от Националната компания „Железопътна инфраструктура“ (НКЖИ). Общата им стойност е без ДДС ( ). Другите две са на община Велинград.\r\n„Рос БГ“ ЕООД е учредено през януари месец с 1000 лева капитал и е активирано два месеца след това. Активността му се състои в блокиране на значими за обществото поръчки и най-вече огромни по мащаб, респ. по финансов ресурс.   Дружеството на журналистката, доскоро главен редактор на „Дарик“ в Хасково, и ж.п. участък Централна гара София – Волуяк. С жалба в Комисията за защита на конкуренцията (КЗК) я спира на 15 март, като тя и дотогава е спирана от други фирми. А поръчката е с прогнозна стойност 170,5 млн. лв. без ДДС.  След рестартирането й, когато са отворени офертите, е видно, че сред кандидатите отсъства „основният претендент“, който я обжалва. Участници в процедурата са четирима: „Терна“ АД – София; „ЗГОП България“ ДЗЗД (с участници „Тодини България“ ООД и СД „СГОП“); „ВДХ“ АД; Консорциум „Комса-Тракция“ – Испания (с участници „Комса“ ЕАД и „Тракция ПРК и И“ С.А.).\r\nНа 11 април Кирева подава жалба срещу поръчка на община Велинград за реконструкция на общински пътища на стойност КЗК отказва да образува производство през май месец, но забавянето е факт. Протоколите за отваряне на оферти са публикувани на 30 август и „Рос БГ“ не е сред кандидатите.\r\nНяколко дни по-късно друга поръчка на Велинград е спряна –за реконструкция на улици. и КЗК обявява за незаконно решението за нейното откриване. Поръчката прекратена и и е наново обявена през август месец.       На 21 май „Рос БГ“ подава жалба срещу друга поръчка на НКЖИ – на стойност без ДДС за модернизация на железопътен участък Костенец – Септември.\r\nСлед разблокирането и отварянето на офертите за ЖП-участъка жалбоподателят пак не е кандидатствал. Оферти са подали ДЗЗД \"Железници Костенец – Септември\", Консорциум \"Булрейл 2019\", „Терна“ АД, ДЗЗД \"ЖП Костенец – Септември\", консорциум \"Интоса КС\" и ДЗЗД \"Костенец – Септември 2018\". От българска страна в консорциумите влизат големи компании като \"Трейс холдинг\", \"Главболгарстрой\", \"Автомагистрали Черно Море\", а сред чуждестранните кандидати има португалски, испански и гръцки фирми.\r\nНа 12 юни пред КЗК е „маркирана“ трета железопътна поръчка с прогнозна стойност без ДДС. Тя е за проектиране и изграждане на системи за сигнализация и телекомуникации по ЖП-линията Пловдив – Бургас.\r\nКогато след време я разблокират се оказва, че три консорциума са подали оферти за нея: „ААА Сдружение“ (с участници „Алстом Транспорт“ Румъния, „Алстом Транспорте“ Испания и „Ат Инженеринг 2000“ ООД); консорциум „ТКП Пловдив – Бургас“ (с участници „КАПШ КармерКом АГ“ и „Принтек България“ ЕАД); консорциум „Плобур“ (с участници „Джи пи Груп“ АД, „Мармет“ АД, „Бомбардие Транспортейшън Итали“ АД и „Бомбардие Транспортейшън Полска“ ООД).   Въпреки че, с изключение на една, всички жалби на „Рос БГ“ са отхвърлени, а и очевидното нежелание на дружеството да ги спечели, то продължава да атакува поръчки.   Последно обжалвана – през август месец, е процедура на община Ямбол на стойност без ДДС. Тя е за периодични доставки на хранителни продукти в детски градини, детски ясли, детска кухня, Дневен център за деца и младежи с увреждания, Център за настаняване от семеен тип за деца без увреждания, Център за настаняване от семеен тип за деца с увреждания, Центрове за настаняване от семеен тип за младежи с увреждания, Защитено жилище за лица с умствена изостаналост, Дом за стари хора и Домашен социален патронаж. Дружеството на Кирева не е подало оферта пред община Ямбол.\r\nНея обаче „Рос БГ“ не е могла и да спре, заради влезлите отскоро в сила промени в Закона за обществени поръчки, според които се иска жалбоподателят да обоснове заинтересоваността си. Тя не само, че не е доказала качеството си на „заинтересовано лице“, .\r\nИнтересно е, че за големите блокирани поръчки таксите, въпреки че не са никак скромни за начинаеща фирма, са били внесени в КЗК. А също и за обжалване пред Върховния административен съд.", "date": "2018.09.14", "title": "Журналистка блокира поръчки над 878 млн. лева, но не подава оферти"}
{"url": "https://www.actualno.com/volleyball/bylgarija-se-reabilitira-na-fenovete-s-triumf-sreshtu-autsajdera-news_694897.html", "text": "  Българският национален отбор се посъвзе след тежкото поражение от Иран на .  \"Лъвовете\" стигнаха до \"чиста\" победа с 3:0 над аутсайдера в група D  Пуерто Рико, записвайки втория си успех в груповата фаза на  надпреварата.     Въпреки неприятната загуба, възпитаниците на Пламен Константинов  излязоха пределно мобилизирани да покажат класа и още в първия гейм  спечелиха на 16 срещу далеч по-скромния си съперник.   Следващите два сета се развиха по идентичен начин, като имаше  сериозни отпускания в редиците на България, но и двете части бяха  спечелени съответно на 18 и на 21. Във вчерашния мач пък Полша не  позволи на Пуерто Рико да мине границата от 15 точки.\r\nСелекционерът на \"лъвовете\" използва мача, за да пусне максимално  много волейболисти в игра, като първи сериозни минути в турнира получиха  Розалин Пенчев и Теодор Тодоров, като блокировачът беше с основна роля  за подобрената игра на блок с 4 точки от блокади (общо 12 за отбора).  Най-резултатен  беше Николай Пенчев, който реализира 14 пункта, а Николай Учиков се  отчете с 11. От пейката Розалин Пенчев записа 6 точки, а Валентин  Братоев вкара 9, включително един ас.   Следващият мач на България е срещу Куба в неделя вечер. .", "date": "2018.09.14", "title": "България се реабилитира на феновете с триумф срещу аутсайдера"}
{"url": "https://www.actualno.com/music/orlin-pavlov-lubo-kirov-i-grafa-s-nova-obshta-pesen-news_694871.html", "text": "  Едни от най-обичаните български изпълнители Орлин Павлов, Любо Киров и Владимир Ампов-Графа са готови с ново завладяващо парче, което ще изпълнят за първи път пред публика в Зала 1 на НДК на 1-ви октомври.     Любо Киров и Графа ще са специални гости на големия концерт на Орлин Павлов “Още малко”.   Песента носи заглавието “Приятели завинаги”. И това не е случайно. Тримата изпълнители ги свърза дългогодишна музикална история и лично приятелство. След изключително успешния им съвместен проект “Заедно”, седем години по-късно съвсем естествено идва вдъхновението и песента “Приятели завинаги”, по музика на Графа и текст на Любо Киров и Графа.\r\n“Изключително съм щастлив, че тази песен ще влезе в моя първи самостоятелен албум “Още малко”. Нямам търпение да срещна моите приятели Любо и Графа в Зала 1 на НДК, където с уникалните музиканти - Мартин Ташев /тромпет и вокали/, Милен Кукошаров /пиано/, Васил Вутев /барабани/, Борислав Бояджиев /перкусии/, Владислав Мичев /тромбон/, Димитър Льолев /саксофон/, Георги Стойков /тромпет/, Евден Димитров /бас/, Волен Милчев /вокали/, Ангел Дюлгеров /китара/, които ще бъдат на сцената ще изпълним този страхотен хит. Песента ще си има и видеоклип, който ще бъде заснет след концерта. ”, споделя Орлин Павлов.  Билетите за концерта на Орлин Павлов вече са в продажба в мрежата на Еventim: .   Концертът в Зала 1 на НДК ще постави началото на национално турне на Орлин Павлов “Още малко”, което ще премине през Пловдив на 5 октомври, Бургас на 13 октомври в Държавната опера, Варна на 15 октомври във Фестивален и конгресен център и ще завърши на 20 октомври, на сцената в ДКС “Васил Левски” във Велико Търново.", "date": "2018.09.14", "title": "Орлин Павлов, Любо Киров и Графа с нова обща песен"}
{"url": "https://www.actualno.com/europe/lejbyristite-moje-da-glasuvat-sreshtu-sdelka-za-brekzit-news_694891.html", "text": "  Основната опозиционна опозиционна партия във Великобритания – Лейбъристката – вероятно ще гласува против сделка за Брекзит, за която преговарят правителството на Тереза Мей и Брюксел, заяви високопоставен неин представител.     Емили Торнбъри каза пред „Файненшъл таймс“, че предложението на Тереза Мей за тесни икономически връзки с Ес в някои сектори е „безсмислено“. „Дори и да се върнат през октомври, ноември и да кажат \"този крехък къс хартия е това, с което трябва да се съгласите, в противен случай няма да има сделка \", няма да се съгласим с нищо от това“, каза тя, предаде БГНЕС.   Торнбъри, която е говорител на лейбъристите по въпросите на външните работи, отбеляза, че партията е придвижила шест теста за подкрепа на сделка с Брекзит.", "date": "2018.09.14", "title": "Лейбъристите може да гласуват срещу сделка за Брекзит"}
{"url": "https://www.actualno.com/europe/skandal-mejdu-vynshni-ministri-zaradi-bejancite-news_694904.html", "text": "  Дразнещата и пренебрежителна изява на крайнодесния италиански министър на вътрешните работи Матео Салвини на среща в ЕС в петък доведе до недипломатично избухване от люксембургския външен министър Жан Аселборн.     В клип, споделен на неговия профил във Фейсбук, Салвини оспорва идея, за която той каза, че е изразена от Аселборн - че Европа се нуждае от имиграция поради застаряващото си население.\r\n\"Имам съвсем различен възглед. Аз съм в правителството, на което плащат моите съграждани, за да насърчим нашите собствени млади хора да имат деца ... и да не изкореняваме най-добрите младежи в Африка\", се вижда да казва Салвини на среща на министрите на вътрешните работи на ЕС във Виена, която беше закрита за пресата.\r\n\"В Италия чувстваме, че е необходимо да помогнем на децата ни да направят повече деца. А не да имаме нови роби, които да заменят децата, които вече нямаме\", продължи той.     На преден план във видеото, Аселборн, седнал на две места от Салвини, възкликва: \"Това е твърде далеч!\", предаде БГНЕС.\r\nНезависимо от това, италианският вътрешен министър продължи: \"Ако в Люксембург се нуждаете от по-голяма имиграция, предпочитам да запазя Италия за италианци и да започнем отново да имаме деца\".\r\nАселборн, видимо развълнуван, прекъсна Салвини в този момент.       \"В Люксембург, господине, имаме десетки хиляди италианци! Те идват като мигранти, те работят в Люксембург, така че в Италия ще имате пари за вашите деца\", каза той, добавяйки \"по дяволите“!\".\r\n\"Някой с добри обноски би ми позволил да приключа да говоря\", каза Салвини, който продължи своите атаки срещу трафикантите на хора.\r\nПо-късно той споделя епизода в един пост във Фейсбук, отбелязвайки, че Аселборн „не го е приел добре“.", "date": "2018.09.14", "title": "Скандал между външни министри заради бежанците"}
{"url": "https://www.actualno.com/europe/raznoglasija-za-kandidaturata-na-turcija-za-evro-2024-news_694899.html", "text": "  Президентът на Германския футболен съюз Райнхард Гриндел и този на ФИФА Джани Инфантино са на различни мнения относно кандидатурите на Германия и Турция за Евро 2024. Решението за домакин на шампионата ще бъде взето на 27 септември. Според немското издание ,,Der Spiegel”, Гриндел не е бил никак щастлив, когато разбрал, че Инфантино се е срещнал с турския президент Реджеп Таийп Ердоган и е изразил одобрението си за турската кандидатура. Това предизвикало президентът на Германския футболен съюз да изпрати писмо до президента на ФИФА, в което изразява своите опасения от външна намеса при избора на домакин на евро финалите. Инфантино от своя страна веднага отговори на свой ред с писмо, в което казва:     ,,Първо, искам да изразя разочарованието си от тона и съдържанието на писмото ви. Преди да изпратя подобно съобщение, щях да помисля върху вариант за среща на четири очи, за да избегна мнение, базирано на слухове в медиите“. ФИФА няма никакъв глас в решението за домакин на Европейското първенство, но влиянието на президента Инфантино в никакъв случай не бива да се подценява. Освен това се споменава, че немската кандидатура за домакинство е значително ,,отслабена“ заради разследването за домакинството на Световното първенство през 2006 година на Германия, където имаше обвинения в купени гласове.\r\nТова не е първият случай, в който посещение при Ердоган нажежава обстановката и разочарова Гриндел. След Мондиала в Русия двата немски национали в лицето на Месут Йозил и Илкай Гюндоган бяха снимани с турския президент. След излизането на снимката в медийното пространство и отпадането в груповата фаза на Световното първенство, Йозил прекрати кариерата си в националния отбор на Германия, изтъквайки като основна причина това, че ,,когато тимът печели е германец, но когато загуби, е имигрант“. Решението за домакин на Европейското първенство ще бъде взето на 27 септември, съобщи БГНЕС.", "date": "2018.09.14", "title": "Разногласия за кандидатурата на Турция за Евро 2024"}
{"url": "https://www.actualno.com/politics/radan-kynev-s-udara-sreshtu-orban-es-dokaza-che-ne-e-grupa-ot-burokrati-news_694827.html", "text": "  \"Гласуването на ЕП по досието #Орбан далеч не е конфликт либерали-консерватори, нито сблъсък на различни визии за миграционна политика.     (Сред гласувалите срещу Орбан има изявени консерватори (в т.ч и звездите на дясното крило в ЕНП - Курц и Вебер). Има и откровени застъпници на идеите за крайно рестриктивна политика по миграция.)\r\nНе - въпросът е много по-важен и начало на много по-дълга политическа борба в рамките на Съюза. Въпросът е имат ли право наднационалните органи на ЕС да се намесват в случаи на корупция, ограничаване на основните свободи или нарушаване на конституционните принципи.\r\nИ решението на ЕП е точно обратното на “група бюрократи, които нападат суверенен народ”. Това Радан Кънев по повод сблъсъка между ЕС и Орбан  \"Напротив - ЕП е изцяло ПРЯКО и ДЕМОКРАТИЧНО избран орган на ЕС, зад всеки евродепутат стоят гласовете на над сто хиляди европейски граждани.   С дебата и вота си, членовете на ЕП внесоха отдавна нужен смисъл от съществуването на този демократичен и наднационален орган. Те защитиха:\r\n- Парите на избирателите си, европейски данъкоплатци, от нахални кражби на един семеен кръг;    - Правата на унгарските граждани да бъдат защитени от авторитарно управление, от класическа тирания на мнозинството;\r\n- Конституционните гаранции за независима съдебна система и свободни медии, които са неделима част от членството в ЕС.   Накратко - за първи път демократичната наднационална институция на ЕС не се скри зад “чиновниците”, а отговори пряко на интереса на избирателите си.\r\nВъпросът е дали в бъдеще ЕС ще бъде безпомощна “международна организация” (орбанчетата често използват този израз) от типа на ООН. Или ще се превърне - най-сетне - в демократична федерация на национални държави, способна пряко да гарантира правата на европейските граждани.\r\nИ последно, но много важно:   Тези около 450 европейски депутати гласуваха за да защитят парите на своите избиратели. 1% от парите на всеки европеец отиват в общия бюджет на ЕС. И от там - в джобовете на клептократи като Орбан. Правото на представителите на европейските данъкоплатци да искат санкции за тези кражби е несъмнено. Мога само да кажа, че съм доволен от гласуването на моя депутат в ЕП. Браво на Светослав Малинов за куража - не му е било лесно\", завърши бившият лидер на Реформаторския блок.", "date": "2018.09.14", "title": "Радан Кънев: С удара срещу Орбан ЕС доказа, че не е \"група от бюрократи\""}
{"url": "https://www.actualno.com/europe/zatvor-za-voenni-prestyplenija-za-syrbin-i-dvama-bosnenski-musulmani-news_694895.html", "text": "  Съд в Сараево призна за виновни трима бивши войници – двама босненски мюсюлмани и един сърбин – за военни престъпления срещу цивилни граждани по време на опустошителната война 1992-95 г.     Ицет Арифович е виновен за убийството на трима сръбски цивилни, задържани от бошняците през 1992 г., и беше осъден на 10 г. затвор.\r\nПри един от случаите Арифович, който сега е на 58 г., е убил двама души пред полицейския участък в Сребреница през юли 1992 г. Жертвите са били въоръжени цивилни, които предали оръжието си и се предали на бошняците, атакували тяхното село Залазе.\r\nМесец по-рано Арифович убил друг цивилен – в село Ратковци.     Другият бошняк Суад Смайлович беше осъден на 14 месеца затвор за стрелба по труповете на сръбски жертви, натоварени на камион.\r\nПри отдеен процес бившият сръбски войник Милисав Иконич беше осъден на девет години затвор за многократно изнасилване на 20-годишна жена мюсюлманка в град Рогатица. През юли 1992 г. той взел жената от училището, където била задържана, и я отвел в апартамент, „където я хвърлил на леглото, удрял я, преди да я изнасили“, каза съдията Халил Лагумджия. Иконич изнасилвал жената в продължение на шест дена.\r\nПо време на войната през 1992-95 г. между босненските хървати, босненските мюсюлмани и сърбите загинаха около 100 000 души.    ", "date": "2018.09.14", "title": "Затвор за военни престъпления за сърбин и двама босненски мюсюлмани"}
{"url": "https://www.actualno.com/sofia/jena-padna-pred-vlaka-na-metrostancija-opylchenska-news_694831.html", "text": "   Това каза директорът на \"Метрополитен\" ЕАД инж. Стоян Братоев пред \"Фокус\".     Все още не се знае какво е нейното състояние.   Полицията не позволява да се влиза на мястото на инцидента.\r\nМетрото се движи от станция „Сердика“ до станции „Летище София“ и до  „Бизнес парка“ и от станция „Витоша“ до станция „Сливница“, без да спира  на \"Опълченска\".  ", "date": "2018.09.14", "title": "Жена падна пред влака на метростанция \"Опълченска\""}
{"url": "https://www.actualno.com/politics/ivan-bakalov-umorih-se-ot-naglostta-na-borisov-news_694835.html", "text": "  \"Човек се уморява да реагира на наглостта на Борисов. Вчера каза, че хората се радвали на сегашните инвестиции, а не на тези от 2008 г. - при откриването на френски завод за авиочасти в Пловдив. Ами той заводът е по ангажимента за офсет, част от сделката с купуването на френските хеликоптери, осъществена от Тройната коалиция, с извинение. А при сегашното правителство чуждите инвестиции са спаднали катастрофално\", журналистът Иван Бакалов.     \"Няма никаква разумна причина за това, освен рекета на хора от властта и беззаконието. Но телевизиите ни поливат със захаросан сироп за големи успехи\", допълни той.   ", "date": "2018.09.14", "title": "Иван Бакалов: Уморих се от наглостта на Борисов "}
{"url": "https://www.actualno.com/society/evropejski-dni-na-nasledstvoto-v-sofija-news_694896.html", "text": "  Европейските дни на наследството 2018 ще се честват в цяла България и по-специално в София. Те ще се проведат на 15 и 16 септември под мотото „Изкуството да споделяме“.     Европейските дни на наследството в София ще предоставят на гражданите и гостите на столицата възможността да посетят различни забележителни сгради с висока културна стойност. Тази година над 35 сгради ще отворят врати.\r\nАкадемията отваря вратите на една от най-старите и емблематични сгради в центъра на София. Желаещите да посетят Централната сграда на БАН на ул. „15-ти ноември 1“ ще имат възможността да разгледат колекцията „Книжовното наследство на Марин Дринов в Централна библиотека на БАН“, свързана със 180-годишнината от рождението му. Екскурзовод ще изнесе беседа на български и английски език за историята на сградата и на най-старата институция у нас. Филмите „Блян за щастие“ и „БАН – научен и духовен център“ ще се прожектират в зала „Проф. Марин Дринов“.\r\nЗа трета поредна година Софийският университет също ще бъде част от Европейските дни на наследството - София 2018 г., организирани от Столична община, Министерството на културата и Френския културен институт в България.  На 15 септември, между 10.00 и 16.00 ч., посетителите ще могат да разгледат Аулата и Централното фоайе на Ректората, както и Музея на Софийския университет \"Св. Климент Охридски\". От 10.00 до 17.00 ч. ще бъде отворена и Университетската библиотека \"Св. Климент Охридски\".\r\nВ сградата на Факултета по журналистика и масови комуникации Музейната експозиция за история на радиото в България „Проф. Веселин Димитров“ ще посреща жителите и гостите на София в събота и неделя от 10 до 17.00 ч.\r\nПървите дни на културното наследство започват да се провеждат през 1984 г. във Франция. От 1991 г. насам се инициират от Съвета на Европа, а по-късно от Европейския съюз. В България те се превръщат в традиционно събитие и се провеждат на територията на различни общини в цялата страна.    ", "date": "2018.09.14", "title": "Европейски дни на наследството в София"}
{"url": "https://www.actualno.com/society/atanas-atanasov-borisov-reje-vsichki-glavi-no-ne-i-negovata-news_694834.html", "text": "  \"Преди години, пак по повод на някакви кадрови рокади, бях казал по телевизията че, Борисов единствената глава, която не може да отреже е собствената му. Тогава ми разказваха колко много съм го ядосал. Това мое твърдение се доказа през годините и то е една от основните характеристики на модела на управление на Борисов. За него е важно да държи властта и както е казал поета... какво тук значи някаква си личност. Та то се оказа че, докато народа протестира срещу Орешарски, той се сговорил със Сараите, които го бяха свалили с платени протести една година преди това. При модела Борисов управлението на човешките ресурси накратко казано се изразява в кадрова търговия. Трябва да се задоволи някакъв интерес или да се отпуши някакво напрежение и някой отгърмява или друг бива назначаван.\" Това съпредседателят на \"Демократична България\" Атанас Атанасов.     \"Та, кое е характерното в конкретната ситуация. Борисов иска да остане в историята като СТРОИТЕЛЯ на днешна България. В буквалния и преносния смисъл на думата. Той строи. Строи пътища, зали, стадиони. Но след това, което се случи край Своге някакви хора започнаха да говорят за лошото качество на пътното строителство. Че това лошо качество било резултат от тежка корупция. И това е създало тревогата, че може да се разруши образа на Борисов като строителя на съвременна България. Толкова усилия през всичките години и то основно в тази насока и сега заради някаква катастрофа всичко да се срути... Затова зрелища. Показно рязане на министерски глави... и обиколки в страната, инспектиране на строителни обекти, откриване, рязане на ленти. Даже и главата на любимката Лиляна Павлова била също в тази сметка, но засега и се разминало. А Московски може да отиде посланик.   Но това са подробности. Важното е да се спасява имиджа и рейтинга на премиера за да може да продължи да разпределя апетитните порции с близките му олигарси.\r\nМалко за МВР.  След отстраняването на Веселин Вучков в началото на 2015 година МВР е на ръчно управление от самия Борисов. Изобщо службите трябва да са под постоянен контрол, защото от там може да дойде някоя беля по темата корупция на последния етаж. Та кой формално ще е вътрешния министър е без значение. Системата е приведена в коматозно състояние и премиера лично контролира този процес. Бъчварова, Радев. Фигуранти, готови да изпълнят всяка повеля на Първия. При Радев даже се забеляза облекчение при подаването на оставката. Ще се върне в парламента и ще подкара старата песен на нов глас. Но какъв е парадокса при смяната в МВР. Министър става главният секретар, заради чиито професионални провали беше дискридитиран досегашният министър! Само един пример свързан с вчерашна новина. Дупката на Аерогара София. Влизат пътници без проверка през европейската ни граница. Това е заплаха от терор и тежко ни дескридитира пред Европа. А искаме Шенген. Миналата година тежък гаф с цял самолет непроверени пътници. Министъра назначи проверка, наказа, уволни някакви служители . Вчера нов пробив. Изпуснали пак цял самолет. После търсили пътниците по перона при такситата. Да, но по закон организацията, управлението и ръководството на силите и средствата на МВР е правомощие и пряко задължение на главния секретар! Тежките гафове в професионалната работа на МВР през последните години са поредица и прекия отговорник за тези провали Борисов го прави министър... Защото е препоръчан от тези, с които вечер играе карти.   Решението е едно и то вече зрее. За това няколко пъти съветвам Борисов да си отиде сам\", допълни Атанасов.", "date": "2018.09.14", "title": "Атанас Атанасов: Борисов реже всички глави, но не и неговата"}
{"url": "https://www.actualno.com/europe/erdogan-gneven-na-centralnata-banka-news_694846.html", "text": "  По време на срещата на регионалните лидери на управляващата партия Реджеп Ердоган отправи гневни нападки срещу Централната банка заради решението й да се увеличи лихвеният процент, предаде БГНЕС.     „Очаквахме леко повишеният преди изборите курс на долара да падне или да достигне хоризонтално ниво, но се сблъскахме се с абсолютно противоположна ситуация. Оказахме се изправени срещу коварния удар на администрацията на САЩ, за която турската икономика е целева зона. Ако трябва да говорим открито, в началото на годината курсът беше 3,8 лири, през март нивото се запази, в началото на април достигна 4 лири, през май – 4,12 и ден след вота на 24 юни беше 4,6 лири, това покачване дотук можеше да се приеме. Гледахме на това в контекста на несигурността на изборите. Но ставащото после е необяснимо. Скокът през август на 7 лири за долар е икономическо убийство. Появата на такъв резултат показва, че въпросът е политически. Турция е държава на закона, не е племенна държава“, заяви Ердоган.   Той подчерта, че всичко това е доказателство за факта, че на света няма нито една страна, която да е политически и икономически независима. Според него Турция е жертва на валутния курс, но това е само видимата страна на проблема, истинският удар по нея са инфлацията и лихвите. „Лихвите са причина за инфлацията. Централната банка многократно обясняваше инфлацията, но тя не се случи така, както я прогнозираше. И накрая увеличи лихвения процент с много. Хайде заповядай независимост! Всяко търпение си има предел. Една държава не може да бъде дисциплинирана само с валутен курс. Разбира се, че имаме нужда от финансовите институции, без тях няма икономика. Важно е те да са на крака, за да може реалната ни икономика и инвестициите да бъдат силни, те са взаимно свързани“, каза Ердоган. Той подчерта, че наблюдава всички процеси и вече са взети доста конкретни решения като забраната за чужда валута при имотни сделки и ценни книжа, и задължението да се оперира само с турски лири. Който иска да работи с чужда валута, ще бъде докладван на съответната структура, премахнахме плащането на наемите за жилища с чужди пари, да не би да плащаме тока и водата с долари, подчерта президентът и партиен лидер. Той заплаши с редовен натиск и проверки търговците и складовете, които спекулират с цените на стоките и ги определи като „национални предатели“. В тази страна няма проблем, който да не може да бъде разрешен, каза Ердоган.", "date": "2018.09.14", "title": "Ердоган гневен на Централната банка "}
{"url": "https://www.actualno.com/society/dimityr-stojanov-zadyrjaha-ni-po-signala-kojto-nie-sami-podadohme-news_694847.html", "text": "   Това каза журналистът от сайта \"Биволъ\" в интервю за БНР.     Стоянов и румънският му колега Атила Биро, както и един адвокат, тази нощ са били отведени за снемане на обяснения в РПУ Радомир, докато провеждали журналистическо разследване.\r\nСпоред Стоянов, на двамата журналисти не е било позволено да се обадят по телефон по време на задържането им.\r\n„Получих информация, че след публикуването на статията за # от офисите на фирмата започва целенасочено изнасяне на техника и документи, което е предполагаемо унищожаване на доказателства. Успяхме да проследим трасето на документите и разбрахме, че те се унищожават в района на Радомир и с наш колега, румънски партньор - Атила Бирo, тръгнахме да валидираме това унищожаване\", разказа журналистът.  \"Респективно, и за злоупотреби с европейски фондове. В момента, в който успяхме да локализираме мястото, където намерихме изгорени документи, свързани с европейски фондове, . Обяснихме, че ние сме журналисти и не сме извършители на нищо нередно, но около час прекарахме с белезници, после около още 3 часа бяхме задържани, но все пак не свалиха белезниците, въпреки че имаше яснота кои сме, какви сме и какво правим там. Всеки от нас имаше журналистическа карта, колегата също, имахме лични карти, валидни документи, но въпреки това не получихме право на телефонно обаждане и екипите, с които работим, бяха много разтревожени. Когато се разследва корупция на високо ниво, това не е безопасно\", разказа още той.     \"Нашата информация беше, че тези документи се изнасят от офисите на \"Джи Пи груп\", товарят се на автомобили, карат се в района на Радомир и се изгарят. Ние намерихме и документи, нарязани на шрайдер, в чували. Всичко сочи в посока унищожаване на доказателства\".    Журналистът обясни и защо с тях е имало адвокат: \"Помолихме го да използваме неговата кола, за да се опитаме да намерим мястото, където се изгарят тези документи\". Адвокатът също е с протокол за задържане.   Главният редактор на сайта \"Биволъ\" уточни пред БНР, че повече от 6 часа не е успял да се свърже с двамата журналисти: \"От 20.30 часа вечерта до към 1-2 часа през нощта, което предизвика силно безпокойство. Опитахме се да разберем какво се случва и всички обаждания до РПУ в Радомир и ОДМВР - Перник завършиха безславно. В Перник ни затръшнаха телефона с изявление, че трябва да отидем на място. По наши канали опитахме да разберем на по-високо ниво и получихме от пресцентъра на МВР подвеждаща информация, , но не можаха да ни обяснят защо няма връзка с тях\".  \"Това е някакъв абсурд. Да не би колегите им на място да нямат телефони? Пристигнали са от София колегите на г-н Спиридонов. Могли са веднага да ги освободят и да им върнат телефоните. Ние сме възмутени от това, че те бяха оставени без комуникация, а ние съответно бяхме оставени в неизвестност какво се случва с тях в продължение на часове и бяхме подведени от МВР, че не са задържани. Още от сряда, когато сме подали сигнал, до четвъртък следобед от сградата на \"Джи Пи груп\" се изнасят документи, компютри и се унищожават, т.е. два дни това е текло без никаква санкция, без да е предотвратено, а ние наблюдавахме какво се случва и се опитвахме да изясним къде изгарят документи, а защо ги горят е пределно ясно. /…/ Това са изключително сериозни доказателства за корупция, част от тях са унищожени. Защо трябваше да се чака два дни? Защо ние трябваше да вършим това наблюдение и защо вместо като са отишли на място да спасяват документите, полицаите са задържали тях, а след като са дошли колегите им от София са разпалили огъня по невнимание? Това са абсурдни действия на полицията. Очевидно има чадър над \"Джи Пи груп\", която е свързана с шефа на \"Лукойл\" Валентин Златев и явно там никой не смее да влезе и да проведе обиск. Това е афера на най-високо ниво, която ще се развие, защото ние разполагаме и с електронни копия и продължаваме работа. Има изключително много документи. В тези документи има шокиращи неща – подкупи, вижда се накъде и към кого минават парите\". ", "date": "2018.09.14", "title": "Димитър Стоянов: Задържаха ни по сигнала, който ние сами подадохме"}
{"url": "https://www.actualno.com/moresport/bylgarija-shte-kandidatstva-za-domakin-na-zimni-mladejki-olimpijski-igri-news_694849.html", "text": "   Това стана ясно след разговора на президента на Международния олимпийски комитет (МОК) Томас Бах с премиера Бойко Борисов и министъра на младежта и спорта Красен Кралев в Министерски съвет, съобщиха от пресцентъра на спортното министерство.     Официалната среща между Кралев и Бах продължи в Министерство на младежта и спорта (ММС), на която присъстваха председателят на Българския олимпийски комитет (БОК) Стефка Костадинова, генералният секретар на БОК Белчо Горанов и зам.-председателите Йорданка Благоева, Валентин Йорданов, Красимир Инински и Любомир Ганев.    заяви Бах.\r\nПремиерът Борисов коментира, че заедно със Стефка Костадинова и експерти от МОК. Първите консултации с МОК относно кандидатурата на България ще бъде обсъдена от министър Кралев и Стефка Костадинова в рамките на Летните олимпийски младежки игри в Буенос Айрес през октомври.  Пред Бах Кралев заявил: и помага изключително много на българския спорт. От 2009 година у нас се изградиха множество съоръжения, което ни позволява да домакинстваме на първенства от най-висок ранг. Горди сме, че отзивите, които получаваме за организацията на световните първенства до момента, са отлични\".   Министърът на спорта връчи на президента на МОК най-високото държавно отличие в областта на спорта \"Венец на победителя\". Германецът стана първият чужденец, който получава почетния знак, учреден през 2015 г.\r\nБах беше удостоен и с почетното звание доктор хонорис кауза на Национална спортна академия \"Васил Левски\".    ", "date": "2018.09.14", "title": "България ще кандидатства за домакин на Зимни младежки олимпийски игри"}
{"url": "https://www.actualno.com/society/cvetanov-v-gerb-vsichki-sme-ravni-news_694903.html", "text": "  ГЕРБ вече е изградена и тя действително има своя гръбнак и своите стабилни структури в цялата страна. Това каза на отчетно-изборното събрание на структурата в Гоце Делчев Цветан Цветанов, председател на ПГ на ГЕРБ и заместник-председател на партията, предаде „Фокус“.     Той отбеляза, че има населени места, където няма абсолютно никакво напрежение и проблеми в структурата на партията, защото всички работят като един екип. „Имаме необходимия потенциал, защото ПП ГЕРБ в момента има 130 кмета от общо 265 общини в страната. Имаме 1727 общински съветници и искаме да надградим това, защото знаем, че можем да покажем добри резултати. Структурите и в Сандански, и в Петрич, преодоляха най-важното, за да имат здрава основа, загърбиха личните си различия и се обединиха в един отбор. Вървете само в една посока – да спечелим изборите. Когато изборите се спечелят от ГЕРБ и икономическото, и финансовото развитие са по-добри”, подчерта Цветанов.   Според него ключовото за всяка организация е да има цели и да ги следва. Той посочи, че всички в партията са равни и всички заедно трябва да обединят усилията си и да градят мостове. „Аз се чувствам горд, че съм председател на парламентарната група на партия, в която има единност, има дисциплина и споделяне на отговорности, а това е изключително важно. Ако не сме единни, няма как да имаме тази стабилност”, коментира Цветан Цветанов.\r\nЗаместник-председателят на ПП ГЕРБ заяви, че най-важното е да се даде стабилност на държавата, а тя зависи от предстоящите европейски избори. По думите му те ще бъдат основополагащи за подготовката за местните избори. „Това, което ни предстои през 2019 година е, че ние трябва да постигнем резултат, който да ни даде самочувствието, от което се нуждае страната ни”, допълни Цветанов. „Благодаря на колегите народните представители от Благоевградски многомандатен избирателен район, защото те не са представители само на техните общини, а на цялата област. Благодаря за подкрепата, която получи ПП ГЕРБ през 2017 година, за да може ГЕРБ да има днешното правителство”, каза още Цветан Цветанов.  ", "date": "2018.09.14", "title": "Цветанов: В ГЕРБ всички сме равни"}
{"url": "https://www.actualno.com/crime/30-godishen-myj-strelja-s-vyzdushen-pistolet-po-avtobus-prevozvasht-rabotnici-news_694855.html", "text": "   Около 08.20 часа в 4-то Районно управление е получено съобщение за инцидент, при който спрямо автобус с бургаска регистрация, превозващ работници към базата на частна фирма, разположена в Южната промишлена зона, е произведен изстрел вероятно с въздушен пистолет.     При извършения оглед е констатирано, че вследствие на изстрела е напукан задният прозорец на автобуса. По думите на водача му – 67-годишен мъж, около 07.40 часа непосредствено след пътен възел „Юг“ в посока к-с „Меден Рудник“ е застигнат от лек автомобил с пазарджишка регистрация, към задната част на автобуса.   В резултат на незабавните полицейски действия е установен и задържан водачът на лекия автомобил – това е криминално проявен 30-годишен мъж от Бургас, който направил пълни самопризнания и заявил, че произвел изстрела с въздушен пистолет, след като е засечен от водача на автобуса. При извършеното претърсване е намерен и иззет въздушния пистолет, както и множество метални сачми.\r\nМъжът е задържан за срок до 24 часа. Работата по случая продължава.  ", "date": "2018.09.14", "title": "30-годишен мъж стреля с въздушен пистолет по автобус, превозващ работници"}
{"url": "https://www.actualno.com/curious/dneven-horoskop-za-15-septemvri-news_694857.html", "text": "        Това е ден, в който да помислите за себе си. Не пренебрегвайте себе си заради някой друг. Това никога не е било печеливш вариант. Днес преценете внимателно възможностите. Търсейки изход може да поемете в посока, която не е добра за вас. Водете се от разума и потушете емоциите.   Ваша необмислена дума може да доведе до сериозен конфликт. Запазете самообладание и реагирайте с усмивка. Само това е решението.     Това е ден, в който да проявите повече търпение. Бихте могли да отговорите подобаващо на дразнителя ви, но това ще доведе до същинска битка. Заемете се с онези неща, които отдавна отлагате. Вече нямате извинение за отлагане,  а недоволството отсреща расте. Похвалата и поощрението са нещо наистина полезно и правят много повече, отколкото критиката. Не пестете добрите думи, хората ще са ви благодарни и ще бъдат още по-мотивирани.   Използвайте деня да контактуватеq с колкото се може повече хора, за да видят тази ваша прекрасна страна от характера ви. Чувствайте се свободни да споделяте мнение. Тази събота е ден за работа. Ако се стегнете още до обяд ще свършите цялата работа, която ви чака у дома. Следобед и вечерта с чиста съвет може да си угаждате, както си искате.    Позволете си да бъдете по-подозрителни от обикновено. Сега има защо, но запазете подозренията за себе си. Днес задачата ви ще бъде да се опитате да се максимално сдържани. Може да се опитат да ви предизвикат, но вие не се давай.    Това е ден за почивка от шум и суета. Тишината е това, което със сигурност ви трябва, за да разберете от какво точно имате нужда. Наследете се максимално на днешния ден. Ще ви бъдат предложени много варианти за забавления. Опитайте се да вземете от всичко.", "date": "2018.09.14", "title": "Дневен хороскоп за 15 септември "}
{"url": "https://www.actualno.com/showbusiness/preslava-rodi-momichence-snimka-news_694861.html", "text": "  Поп фолк певицата Преслава стана майка за пръв път. Щастливата новина съобщи самата тя в профила си в Instagram.     \"Добре дошла на нашата Малечка-Палечка\"!, написа Преслава.\r\nСамо за минути снимката събра хиляди харесвания и десетки пожелания към мама Петя и таткото - Павел.\r\nПевицата разкри, че очаква бебе тази пролет и скоро след това прекрати участията си.   ", "date": "2018.09.14", "title": "Преслава роди момиченце (СНИМКА)"}
{"url": "https://www.actualno.com/europe/prez-oktomvri-2019-g-reshavame-na-ljatno-ili-zimno-vreme-da-ostavim-chasovnika-news_694866.html", "text": "   Това обяви еврокомисарят по транспорта Виолета Булц на пресконференция в Брюксел.     \"През октомври 2019 ще бъде последният път, когато ще променим времето\", каза тя.   Според еврокомисарят всяка държава-членка на ЕС може да реши сама кое време – зимното или лятното – иска да остави, съобщи ТАСС. \"Държавите-членки са длъжни да информират Еврокомисията кое време искат да запазят - лятното или зимното и през октомври 2019 г. тези, които искат зимното – променят на зимно, тези, които искат лятното - остават на лятно. И това е – повече никой няма да премества часа\", обясни тя. \"Държавите няма да могат повече да променят времето, това ще бъде в компетенциите на ЕС\", добави еврокомисарят.\r\nНа 12 септември председателят на Европейската комисия  по време на обръщение пред Европейския парламент представи предложение за отхвърляне на сезонното преместване на часа.  През август Европейската комисия публикува предварителни данни за онлайн гласуването по въпроса за регулярния преход към зимно и лятно време, според което около 84% от европейците са подкрепили отмяната за преместването на часа. Гласуването беше проведено от 4 юли до 16 август, като в него взеха участие 4,6 милиона души.   ", "date": "2018.09.14", "title": "През октомври 2019 г. решаваме на лятно или зимно време да оставим часовника"}
{"url": "https://www.actualno.com/society/novinite-naj-vajnoto-za-denja-14-septemvri-news_694829.html", "text": "   Екипът на ви представя най-важното от днешния ден в традиционния вечерен бюлетин.       Двама журналисти - Димитър Стоянов от сайта \"Биволъ\" и румънският му колега Атила Бирос са арестувани по време на разследване. Случаят не е оповестен от МВР, а информацията е разпространена от Асоциацията на на европейските журналисти (АЕЖ). Заради целия скандал , а дотук само омбудсманът Мая Манолова взе отношение в качеството си на държавна институция.   Не са били задържани точно. Това съобщиха от пресцентъра на МВР пред Actualno.com по темата с двамата разследващи журналисти, които бяха задържани от полицията в Радомир, докато правят разследване за корупционна афера с \"преразпределяне\" на евросредства на най-високо ниво. С полицията се получи една поредица от неразбирателства, тип развален телефон, така или иначе ние бяхме задържани по сигнала, който ние самите подадохме. Това каза журналистът от сайта \"Биволъ\" Димитър Стоянов.     Строителната компания \"Джи Пи Груп\" взе публично отношение във връзка с ареста на журналиста от \"Биволъ\" Димитър Стоянов и румънския му колега Атила Биро. В изявлението на \"Джи Пи Груп\" за случая се казва изрично, че компанията не приема замесването си \"в откровени манипулации и неверни твърдения\". Строителната фирма казва и, че \"единственото вярно\" в материала на \"Биволъ\" било, че \"част от споменатите компании\" (бел. ред. - сайтът за разследваща журналистика изброява куп консултантски компании, като твърди, че обединени в група те отделят значителна част от получени по европроекти средства като \"комисионни\" за отговорни длъжностни лица ) в различни периоди са били в договорни отношения с \"Джи Пи Груп\". Коланите в автобусите ще бъдат задължителни. Това реши на второ четене Народното събрание, след като прие промени в преходните и закючителните разпоредби на Закона за пътищата.    Обществена поръчка на Министерството на земеделието за денонощна охрана на десет язовира е спечелена от фирмата Мултифорс А.С. ЕООД. Това се вижда от регистъра на обществените поръчки. Всеки българин си има самоорганизация, дори не знам пред колко български посолства и колко души ще се съберат. С тези думи организаторът на започващия на 16 септември протест срещу сегашното управление на държавата Емил Русанов отговори на въпрос каква активност очаква за организираното от него събитие. Необходим е изцяло нов модел на управление на пътищата в България. Това е решение на българската държава, но ние сме готови да помогнем. Така бившият шеф на КАТ и председател на Института за пътна безопасност Богдан Милчев. Инфлацията у нас се задържа на най-високото си ниво от четири години насам. За година животът е поскъпнал с 3,5%, обяви Националният статистически институт, цитиран от бТВ. Основният двигател на инфлацията е цената на петрола, която повлича след себе си останалите стоки и услуги. България не е изключение. В последната година транспортът у нас е поскъпнал с близо 9%.", "date": "2018.09.14", "title": "Новините: Най-важното за деня, 14 септември"}
{"url": "https://www.actualno.com/europe/berlin-parij-i-london-umuvat-kak-da-zaobikoljat-sankciite-na-trymp-sreshtu-iran-news_694872.html", "text": "  Германия, Франция и Великобритания обмислят създаването на нова финансова институция, която на позволи на ЕС да търгува с Иран въпреки американските санкции срещу Техеран, съобщават германски медии.     Трите държави могат да създадат „Средство със специално предназначение\" (SPV) - фирма, наподобяваща клирингова къща, която би извадила Техеран от финансовата линия, като същевременно позволи търговията, съобщиха „Шпигел“ и „Ханделсблат“, цитирани от БГНЕС.\r\nНапример, Иран може да доставя петрол на испанска фирма, натрупвайки кредит, който би могъл да се използва за плащане на немски производител на металообработващи машини за стоки, които се движат по друг начин - без пари да преминават през ирански ръце.\r\nГоворители на германските министерства на финансите и икономиката казаха пред АФП, че схемата е една от няколкото възможности, които се обсъждат с Европейската комисия за създаването на \"независими канали за плащане\" с Техеран.     Говорителят на Европейската комисия Мая Коциянчич каза, че Брюксел иска \"да гарантира, че последиците от санкциите ще бъдат сведени до минимум за компаниите, които искат да направят легален бизнес с и в Иран и все още могат да имат достъп до необходимото финансиране\", добавяйки, че \"в момента се работи по въпроса\".\r\nРешението на Тръмп от май да изтегли Вашингтон от сключената през 2015 г. ядрена сделка с Техеран , по силата на която Иран се съгласи да замрази своята програма за ядрени оръжия в замяна на отстраняване на икономическите санкции, порази дипломатите в цяла Европа.\r\nОттогава ръководителите на ЕС се опитват да намерят начин фирмите от техните държави да продължат да търгуват с ислямската република.       Банките, които обикновено извършват плащанията по международни сделки, се опасяват, че попаднат под американски удар, ако продължат да правят бизнес с Иран.\r\nДокато Берлин, Лондон и Париж умуват върху схемата, „Шпигел“ съобщи, че тя ще бъде отворена и за други държави-членки на ЕС, ако бъде създадена.\r\nИталия също се интересува от участие.", "date": "2018.09.14", "title": "Берлин, Париж и Лондон умуват как да заобиколят санкциите на Тръмп срещу Иран"}
{"url": "https://www.actualno.com/blagoevgrad/samo-1-oferta-otvoriha-za-pytja-belica-zagrajden-horata-protestiraha-news_694848.html", "text": "        Отварянето на офертите съвпадна с провеждания заради този обект протест до Юговското ханче, организиран от сдружение „Горди загражденци“. Десетки жители на населени места от община Баните, Смолян и Пловдив затвориха за десетина минути пътя Смолян-Пловдив в знак на протест срещу АПИ, защото твърде дълго им бави процедурата. Те смятат, че това лято трябваше по обекта вече да се работи. На практика обаче изпълнител още не е избран, а сме пред края на строителния сезон.   Само един кандидат – „ИСА 2000“, е бил допуснат до отваряне на плика с предложена цена за извършването на проучвателно-проектантски работи и строителството на 7,5 км от път III-8611 Белица - Загражден от км 10+430 до км 18+000.\r\nЦеновите предложения на останалите участници не са отворени. Мотивите ще бъдат посочени в решението и протоколите от работата на комисията, оценяваща офертите, съобщиха още от АПИ.  Припомняме, че за обекта имаше първоначално подадени общо шест оферти. Останалите кандидати бяха: ДЗЗД „Ела инженеринг“ (с участници „Ела“ ЕООД и „Пътстрой“ ООД; „ПСТ груп“ ЕАД; „Галчев Инженеринг“ ЕООД; „Мегаинвест – холд“; ДЗЗД „АПП Белица“ (с участници „Агромах“ ЕООД и „Пътища Пловдив“ АД).   Срокът за изпълнение на проекта е 365 календарни дни. С реализирането му ще се подобрят технико-експлоатационните характеристики на третокласния път, ще се осигури безопасност на движение, ще се намалят амортизационните разходи на превозните средства и времето за пътуване.\r\nПътят Белица – Загражден преминава през област Смолян. Третокласният път осигурява бърза връзка на жителите на селата Баните, Давидково и Загражден с област Пловдив и е алтернатива на път II-86 Пловдив - Асеновград.    Пределната стойност на обществената поръчка, обявена от АПИ, беше на стойност 3 785 000 лв. без ДДС.", "date": "2018.09.14", "title": "Само 1 оферта отвориха за пътя Белица-Загражден, хората протестираха"}
{"url": "https://www.actualno.com/sofia/pusnaha-izvynredni-avtobusi-v-sofija-zaradi-incidenta-v-metroto-news_694851.html", "text": "   Това съобщиха от пресцентъра на Столична община.     Те се движат    Припомняме, че по-рано днес жена падна на релсите на метрото. Според БНР най-вероятно жената е вървяла по ръба, прилошало ѝ е или е загубила равновесие и е паднала пред идващия влак. Появи се и версия, че си е гледала в телефона и е залитнала.  На мястото тече оглед на полицията.   Специализирана техника се опитва да вдигне мотрисата. Метрото се движи от станция „Сердика“ до станции „Летище София“ и до „Бизнес парка“ и от станция „Витоша“ до станция „Сливница“.\r\n*Информацията е обновена.    ", "date": "2018.09.14", "title": "Пуснаха извънредни автобуси в София заради инцидента в метрото*"}
{"url": "https://www.actualno.com/cars/kia-predstavi-dve-novi-versii-na-ceed-news_694783.html", "text": "  Компанията Kia представи две нови версии на новото поколение на хечбека Ceed. Това са спортната модификация GT, както и „шутинг-брейк” Proceed. Втората от тях също ще има версия GT, отличаваща се с по-мощния двигател и настройки на окачването, както и с новата 7-степенна роботизирана скоростна кутия DCT.      Спорният Ceed GT се отличава от стадартния модел по новата си предна броня с увеличени въздухозаборници, променената решетка на радиатора с хромиран обков и мрежестата структура с червени елементи. Праговете също са по-релефни, като са декорирани с червено и черно.   Специално за Kia Ceed GT е преработена системата за стабилизация на автомобила, която сега позволява приплъзване на задата ос. Още в базовото оборудване е включена имитация на векторно управление на тягата на въртящия момент, която се получава с помощта на спирачните механизми.   Както и досега, Kia Ceed GT е оборудван с 1,6-литров T-GDi, развиваш 204 к.с. и 265 Нм въртящ момент, които са достъпни в диапазона 1500-4500 оборотов в минуту. Скоростите на роботизираната трансмисия могат да се сменят от волана, като има възможности за избор между няколко режима на движение.   Изпускателната система на Ceed GT разполага със специални клапани, кито се отварят и засилват звука на двигателя по време на ускорение. Шумът от двигателя се чува в салона от колоните на аудиосистемата.     Същото оборудване е достъпно и за „шутинг-брейка” ProCeed. То включва информационно-развлекателна система със 7-и или 8-инчови сензорни дисплеи, аудиосистема от премиум-клас  JBL, безключов достъп, безкабелно зарядно за смартфони, подргряване на седалките и др.", "date": "2018.09.14", "title": "Kia представи две нови версии на Ceed"}
{"url": "https://www.actualno.com/society/firma-na-syprugata-na-shefa-na-dyrjavnija-rezerv-specheli-nova-porychka-news_694814.html", "text": "   Това се вижда от регистъра на обществените поръчки.     Управител на фирмата е - съпруга на , който е председател на Държавния резерв и военновременни запаси. В началото на август се разбра, че Агенцията по заетостта е сключила договор със същата фирма отново за охрана в обектите на агенцията.   Сега поръчката е за охрана на язовирите \"Порой\", \"Тракиец\", \"Кула\", \"Огоста\", \"Рабиша\", \"Горни Дъбник\", \"Сопот\", \"Ахелой\", Жребчево\", \"Малко Шарково\", \"Порой\" и \"Тракиец\". Договорите са сключени на 28 август.\r\nОбщата им стойност без ДДС е малко над 8.1 млн. лв. и е за срок от 3 г.  Периодично в медиите са се появявали информации за договорите на охранителната фирма и свързаността й с шефа на резерва, но последици не е имало. Разбира се, в това, че съпругата на висш държавен чиновник печели милиони от държавата, няма нищо незаконно. Фактът, че тази фирма е толкова предпочитана от множество държавни структури обаче, повдига въпроси. Kомпанията лева за десет години.   ", "date": "2018.09.14", "title": "Фирма на съпругата на шефа на Държавния резерв спечели нова поръчка"}
{"url": "https://www.actualno.com/europe/vynshnijat-ministyr-na-kosovo-albanija-shte-e-chast-ot-dialoga-belgrad-prishtina-news_694836.html", "text": "  Министърът на външните работи на Косово Беджет Пацоли прие в петък своя албански колега Дитмир Бушати, като след нея косоварят съобщи, че е поискал включване на Тирана в диалога за нормализация на отношенията между Белград и Прищина, предава държавната „Радио и телевизия Косово“ (RTK).     „Поисках от Албания да не седи със скръстени ръце в процеса, а да участва в нашата цел. А нашата цел е диалога със Сърбия. Албания трябва да участва в него. Ако Европейския съюз участва, САЩ също, защо не и Албания“ – заяви Пацоли.   Ръководителят на косовската дипломация в петък ще проведе срещи с политическите лидери на страната в Прищина, отбелязва RTK, цитирани от БГНЕС.", "date": "2018.09.14", "title": "Външният министър на Косово: Албания ще е част от диалога Белград – Прищина"}
{"url": "https://www.actualno.com/balkani/gunter-rot-makedonija-pishe-istorija-ne-samo-nacionalna-no-i-evropejska-news_694854.html", "text": "  Македония пише история, не само национално, но и европейска. С подписания с Гърция договор за преодоляване различията по името имаме уникален шанс за отваряне на вратите към ЕС и НАТО за Македония. Бих искал по-скоро да видя македонските приятели обединени в двете организации, подчерта държавният министър за Европа в германското външно министерство Гюнтер Рот, който е в Македония на работно посещение, цитирани от БГНЕС.     „Бих искал да насърча хората в красивата ви страна да приемат тази историческа възможност. Ако подкрепите договора, това ще бъде важен знак, че македонците са силно отдадени на демокрацията, върховенството на закона, независимостта на съдебната власт. Трябва да продължим нашето сътрудничество, нашето приятелство, нашите общи задължения, затова съм много оптимистична в тази посока, отбеляза той.   Рот също така изрази задоволство, че голям брой македонци живеят и работят в Германия. „ Искаме да облекчим начина, по който могат да дойдат и да работят в Германия, но за това има режим, създаден в рамките на ЕС и Шенгенската зона. Това, което е наше намерение, е да се намерят начини за опростяване на тази процедура“, каза Рот\r\nШефът на македонската дипломация Никола Димитров, който също е в Охрид, подчерта, че посещението на Рот, което е скоро след визитата на федералния канцлер Ангела Меркел, е потвърждение за големия интерес на Германия Македония да се изправи на крака и да започне да върви напред. Димитров подчерта значението на референдума на 30 септември, изтъквайки, че не се знае „дали това наше поколение ще има друг шанс“. Според македонският външен министър „не е добре за партия, която често дръзва да говори от името на народа. Народът говори чрез гласуване.“  ", "date": "2018.09.14", "title": "Гюнтер Рот: Македония пише история, не само национална, но и европейска"}
{"url": "https://www.actualno.com/asenovgrad/ricari-ot-minaloto-idvat-v-planinata-kraj-asenovgrad-news_694789.html", "text": "  В арена на средновековни битки ще се превърне Асеновград през уикенда. В рамките на два дни граждани и гости на града ще превъртят часовниците си няколко века назад във времето. Ще имат възможността да наблюдават славни битки и да се запознаят с изкусни занаяти, с костюми и традиции от Средновековието. Рицари ще бродят из ширините на красивите Родопи край Асеновград. За седми път някогашна Станимака ще се превърне в град от миналото чрез провеждането на превърналия се вече в традиция Средновековен панаир. Той ще бъде посветен на 800 години от възцаряването на патрона на Асеновград – цар Иван Асен II.     Панаирът ще се състои в местността „Свети Трифон”, като официално началото му ще бъде обявено в 11:00 ч. утре (15.09.18 г.). Събитието ще събере реконструктори и възстановчици, както от Асеновград, така и от Варна, Добрич, София, Сливен, Свищов, Севлиево, Шумен и Пловдив. Всички те ще съживят българската история от средните векове. Възстановчиците от Асеновград ще се представят с проекта „Свети Лазар”, който ще пресъздаде рицарите от Ордена. Специално внимание в тазгодишния панаир ще бъде отделено на младежите и децата. Те ще имат възможността да участват в средновековна школа за млади воини, в която ще бъдат обучавани да стрелят с лък и да боравят с копие, щит и сабя. Рицари и боляри, пък, ще кръстосат мечове, за да демонстрират някогашни бойни техники.\r\nЗанаятчии ще покажат и научат посетителите как се секат монети и по какъв начин се изработва керамика с грънчарско колело. Други участници ще демонстрират уменията си в кожарството и обущарството, металопластиката и бижутерията. И не на последно място – всеки, който желае, може да опита от вкусната медовина. А рицари разказвачи ще разказват приказки за славните времена на Средновековието. Ето и цялата програма на двудневното пътешествие в миналото:\r\nСЪБОТА (15.09.18 г.):  - 10:00 ч. – отворен вход за публиката\r\n- 11:00 ч. – откриване на Средновековния панаир, представяне на участниците, музей на открито, жива история\r\n- 11:15 ч. – демонстрация на средновековни бойни практики, дуели, отборни битки и турнири       - 12:00 ч. – представяне на облекла, въоръжение и снаряжение от Средновековието\r\n- 13:00 ч. – представяне на керамиката през вековете\r\n- 14:00 ч. – средновековна школа за млади воини – обучение на младежи и деца в стрелба с лък, боравене с копие, щит и сабя, разкази за средновековната войска\r\n- 15:00 ч. – 16:30 ч. – средновековни игри и забавления за малки и големи   - 16:30 ч. – 17:00 ч. – представяне на калиграфия и иконопис   - 17:00 ч. – 18:00 ч. – представяне на средновековните бойни техники и строй на армиите, битка на средновековната армия.\r\nНЕДЕЛЯ (16.09.18 г.):\r\n- 10:00 ч. – отворен вход за публиката, музей на открито, жива история, разглеждане на средновековните лагери, занаятчийските работилници и щандове, стрелба с лък, игри и други   - 11:00 ч. – демонстрация на средновековни бойни практики, дуели и масови битки\r\n- 12:00 ч. – представяне на керамиката през вековете\r\n- 13:00 ч. – школа за млади воини – обучение на младежи и деца в стрелба с лък, боравене с копие, щит и сабя, разкази за средновековната войска\r\n- 14:00 ч. – закриване на панаира.", "date": "2018.09.14", "title": "Рицари от миналото идват в планината край Асеновград"}
{"url": "https://www.actualno.com/america/uraganyt-floryns-stava-izkluchitelno-opasen-v-sledvashtite-chasove-news_694868.html", "text": "  Ураганът „Флорънс“, който удари Северна Каролина в петък, ще представлява „значителна заплаха“ в следващите 24 до 36 часа, обяви Федералната агенция за спешно управление на САЩ (FEMA), цитирана от \"Фокус\".     „Това не е краят (на опасността)“, заяви Джеф Биард, сътрудник администратор за реакция и възстановяване към агенцията.   По думите му следващите „24 до 36 часа представляват значителна заплаха“ от тежки дъждове, буря и наводнения.", "date": "2018.09.14", "title": "Ураганът \"Флорънс\" става изключително опасен в следващите часове"}
{"url": "https://www.actualno.com/society/organizirat-protest-v-zashtita-na-arestuvanite-jurnalisti-news_694862.html", "text": "        Акцията е насрочена за понеделник от 18 часа пред Министерски съвет.   Часове след обявяването на инициативата стотици хора вече са потвърдили присъствие на събитието.\r\nАбсурдният арест по сигнал на самите журналисти за унищожаване на корупционни документи, не попадна в обедните новинарски емисии на трите водещи национални телевизии - БНТ, бТВ и Нова. Това провокира журналиста Владимир Береану да сподели следното в социалната мрежа:   \"Гледах обедните новини по БНТ, Би Ти Ви и Нова ТВ. Тези \"водещи\" медии не са чували за ареста на Димитър Стоянов /журналист Биволъ/ и Атила Биро / известен румънски журналист, RISE Project/ тази нощ близо до Перник. Журналистите са освободени в 5.00 часа сутринта след намеса на румънски дипломат в София. Двамата са били държани 2 часа с белезници. Те са разследвали корупционния скандал ДжиПиГейт за кражба на еврофондове във връзка с така нареченото \"електронно правителство\" /за този скандал, гореспоменатите медии, също не са чували/. Гледах и обедните новинарски емисии на 3-те водещи румънски телевизии. Там всичко това е водеща новина. Заключенията оставям на Вас.\"    От страна на държавните институции засега реакция има само от омбудсмана Мая Манолова. Тя е категорична, че задържането е \"неоснователно и противозаконно\". Общественият защитник е категоричен, че освен противозаконното лишаване от свобода на двама журналисти, се нарушават човешки права, свързани със свободата на словото и правото на гражданите да получават и търсят информация.\r\nВ специално съобщение до медиите от офиса на Манолова посочват, че \"омбудсманът изисква пълна информация и публичност по случая, адекватни действия и търсене на дисциплинарна отговорност, ако бъдат установени превишаване на правомощията от страна на служителите на МВР. Липсата на информация остава впечатление в обществото, че е направен опит за възпрепятстване на журналистическо разследване\".    ", "date": "2018.09.14", "title": "Организират протест в защита на арестуваните журналисти"}
{"url": "https://www.actualno.com/help/darete-za-jivota-na-maraja-news_694825.html", "text": "  Марая е само на 2 месеца от град Ловеч. За съжаление тя се е родила с много рядка аномалия - атреза на жлъчните пътища и липса на жлъчен мехур, което води до единственото лечение, а именно - скъпоструваща трансплантация на черен дроб в чужбина.     Такава трансплантация струва между 200 000 - 250 000 лв.   Още по-лошото е, че няма много време на разположение и сумата трябва да събере до Нова година, защото ще се развие цироза на черния дроб от натрупване на големи количества билирубин...\r\nЧакат се оферти за лечение от няколко клиники, водещи в областта на трансплантация на черен дроб, като: Queen Elizabeth Hospital in Birmingham. В следващите няколко дни предстоят контролни прегледи за следене на показателите.  Вижте как да дарите    ", "date": "2018.09.14", "title": "Дарете за живота на Марая"}
{"url": "https://www.actualno.com/asenovgrad/asenovgradchani-se-vkluchvat-v-masovoto-pochistvane-pred-jilishtata-si-news_694784.html", "text": "  Община Асеновград се включва в Кампанията „Да изчистим България заедно”. Инициативата ще се проведе тази събота (15.09.18 г.), като за целта са организирани общински дежурни екипи. Тяхната задача ще е да осъществяват дейности по контрол на сметоизвозването и при необходимост ще оказват съдействие на гражданите.     За желаещите да участват в масовото почистване пред домовете си са осигурени чували и ръкавици. Хората трябва да заявят желанието си на място - в сградата на Община Асеновград, на ет.4, стая №414. Необходимо е гражданите, които ще организират почистват на групи, да подадат информация за това, на телефон 0331 202 70 или 0884 660 523, за да се осигури извозване на събраните от тях отпадъци. Във връзка с кампанията, Община Асеновград е подготвила за работен режим фадрома и самосвал.   Контейнери тип „лодка” - за изхвърляне на строителни и едрогабаритни отпадъци – ще бъдат позиционирани в кварталите „Запад” (на улица „Лозница”), „Баделема” (до трафопоста при блок №17), „Изток” (до блок №4). В съботния ден за информация и съдействие на рапозложение на гражданите ще бъде екип от Отдел „Екология” към Община Асеновград. Телефоните за връзка в деня на масовото почистване са 088 205 94 26, 0884 660 523, 0877 25 80 13 и 0884 312 004. Идеята на кампанията е асеновградчани да почистят пред своите домове, междублокови пространства, близки зелени площи и градинки.", "date": "2018.09.14", "title": "Асеновградчани се включват в масовото почистване пред жилищата си"}
{"url": "https://www.actualno.com/politics/shefyt-na-agencijata-po-gorite-gubi-posta-zaradi-ogradata-sreshtu-chumata-news_694788.html", "text": "   Това обяви земеделският министър .     Става въпрос за сигнали за злоупотреби при поставянето на оградата по границата с Румъния, за да не се допусне разпространението на африканска чума по свинете.   Земеделският министър уточнил, че нямат данни за конфликт на интереси, но въпреки това е взето решение за рокадата.\r\nНова телевизия, която е автор на сигнала, посочва, че представители на дърводобивния бранш твърдят, че при изграждането на оградата срещу дивите свине са участвали подставени лица и са сключени , а фирма, близка до директора на Агенцията по горите Григор Гогов, доставяла част от материалите за съоръжението.   *Информацията е обновена    ", "date": "2018.09.14", "title": "Шефът на Агенцията по горите губи поста заради оградата срещу чумата*"}
{"url": "https://www.actualno.com/europe/avtomobil-se-vrjaza-v-grupa-hora-vyv-frenskija-grad-nim-news_694799.html", "text": "  Двама души бяха ранени след като автомобил се вряза в група хора в град Ним в южната част на Франция. Шофьорът е задържан, предаде БГНЕС, цитирайки АФП.     Инцидентът се е случил в 01:00 часа местно време. 32-годишен мъж насочил колата си към местния бар с посетители, които са били на тротоара пред заведението, а след това се е блъснал в ограда, в резултат на което двама души са били леко ранени.   Според очевидци, виновникът за инцидента е крещял \"Аллах е велик\". Според прокурора на републиката Ерик Морел, шофьорът на автомобила се опитал да избяга, но веднага е бил задържан.\r\nФренската прокуратура започна разследване на версията \"опит за убийство\".      ", "date": "2018.09.14", "title": "Автомобил се вряза в група хора във френския град Ним"}
{"url": "https://www.actualno.com/asenovgrad/nad-260-pojara-sa-zagasili-pojarnikarite-ot-asenovgrad-za-osem-meseca-news_694790.html", "text": "  На повече от 260 произшествия са се отзовали пожарникарите от Асеновград за периода от началото на 2018 г. до момента. Възникналите пожари са близо 150 от случаите, като 39 от тях са с нанесени преки материални щети, съобщи кореспондент на от града. През първите осем месеца на 2018 г. точно 90 пъти служителите на асеновградската Пожарна са излизали по сигнали за наводнени сгради и жилища, както и заради паднали дървета. На катастрофи, при които се е наложило да се ползва пожарникарска техника, за да се спасят пострадали, огнеборците са се отзовали шест пъти.     Днес (14-ти септември) пожарникарите в България отбелязват професионалния си празник. По този повод бе организирана Седмица на пожарната безопасност, в който достъпът до Районната противопожарна служба в Асеновград бе свободен за по-любознателните. Проведена бе и демонстрация на техника, екипировка и автомобили. Пред ученици бе изнесена беседа, показаха им как се борави с пожарогасител и по какъв начин се оказва първа помощ, при възникнал пожар.   По думите на началник група „Пожарогасене” към РСПБЗН-Асеновград - старши инспектор Щелиан Гочев - техниката, с която разполагат асеновградските огнеборци, е напълно достатъчна към момента. Нужен е само ремонт на сградата, в която се помещава Службата. Служителите, които работят към момента в Районната противопожарна служба, са 53-ма на брой. Засега не се отчита и липса на кадри за обслужване на покриваната територия.", "date": "2018.09.14", "title": "Над 260 пожара са загасили пожарникарите от Асеновград за осем месеца"}
{"url": "https://www.actualno.com/music/dj-doncho-pusna-remiks-na-kultovo-parche-ot-80-te-news_694793.html", "text": "  Едно от най-ярките имена на българската клубна сцена - DJ Doncho се колаборира с талантливата Вирджиния Събева в най-новия си музикален проект. Тракът е ремикс на култовото парче от 80-те „Teardrops“ на Womack & Womack и излиза за българския лейбъл World Up. Проектът определено носи спомена за безгрижното лято и приятните слънчеви емоции.     Мелодичният вокал е на красивата участничка в петия сезон на X Factor Bulgaria, известна с артистичния псевдоним GINI. Комбината създава и клип към сингъла, носещ безметежността на летните дни. Енергичният бийт и чувствен вокал на парчето ще ви накарат да раздвижите телата си под ритъма му,  събуждайки летните ви спомени и жънейки безспорен успех, превръщайки се в хит както на клубната сцена, така и в радио-телевизионния ефир.    ", "date": "2018.09.14", "title": "DJ Doncho пусна ремикс на култово парче от 80-те"}
{"url": "https://www.actualno.com/society/mvr-jurnalistite-ne-bjaha-zadyrjani-news_694781.html", "text": "   Това съобщиха от пресцентъра на МВР пред      На изричен въпрос на какво означава \"не са били задържани точно\", отговорът беше, че статутът \"задържане\" , а не такива, каквито са били извършени в този случай.  Повече подробности не бяха дадени, с уточнението, че ще има официално съобщение за случая в най-близко време по-късно днес.\r\n\"Двама журналисти и един адвокат са били отведени за снемане на обяснения в РПУ Радомир, докато провеждали журналистическо разследване\", обясни от своя страна директорът на ГДБОП главен комисар пред БНР. \r\nПо думите му всичко започва, когато журналистите подават сигнал с непотвърдена информация до ГДБОП за това, че фирма в района на Перник и Радомир .      \"Беше получен журналистически сигнал за извършване на действия, които ще прикрият корупционни престъпления. Имам предвид унищожаване на материали, които са свързани с обществени поръчки\", обясни Спиридонов. По думите му е създаден необходимата организация за проверка на тази информация.\r\n\"Във вчерашния ден на територията на град Перник, при провеждане на оперативно-издирвателни мероприятия от ГДБОП и Областна дирекция – Перник в района, от тях, че са журналисти, едно от тях, че е адвокат. Бяха отведени в РПУ за установяване на тяхната самоличност и след като беше установена самоличността, им бяха снети обяснения какво правят в района. Същите бяха освободени\", каза главен комисар Спиридонов.\r\nТой отказа да назове коя е фирмата и за коя точно обществена поръчка става въпрос, тъй като по случая предстоят още разпити и изясняване на обстоятелства.    ", "date": "2018.09.14", "title": "МВР: Журналистите не бяха задържани"}
{"url": "https://www.actualno.com/politics/unikalen-protest-sreshtu-vlastta-vseki-sys-samoorganizacija-kojto-iska-da-dojde-news_694806.html", "text": "  Всеки българин си има самоорганизация, дори не знам пред колко български посолства и колко души ще се съберат. С тези думи организаторът на започващия на 16 септември протест срещу сегашното управление на държавата Емил Русанов отговори на въпрос каква активност очаква за организираното от него събитие.     Протестът се организира на първо място чрез Facebook, като там събитието е озаглавено по доста впечатляващ начин: \" \". На изричен въпрос към организаторите, начело с г-н Русанов, , нямаше конкретен отговор.  За сметка на това имаше уточнения – щели да дойдат самоорганизирани хора от Франция, Белгия, Великобритания. По-слабо щяло да е присъствието от САЩ, но иначе щяло да има българи от \"всички европейски и някои неевропейски държави\". Русанов обаче не можел да каже от кои неевропейски държави ще има протестиращи. За сметка на това заяви, че , те също се \"самоорганизирали\". А .   Друг от организаторите – Росен Миленов, изрично подчерта, че е подал заявление в Столична община (СО), но все още нямал отговор, очаквал такъв по-късно днес. От СО също питали колко души се очакват – Миленов обаче им казал, че не може да даде окончателна бройка, . .\r\nНа изричен въпрос какво ще правят организаторите, .  Не се мина и без призиви в духа на протест – третият организатор, Светослав Козлуджов, който е един от администраторите на Facebook страницата \"Против геноцида на Борисов и всички управляващи мафии\", беше най-активен в това отношение. Според него хората трябвало да дойдат, \"ако се чувстват българи и ако имат българска кръв\". Заедно с Русанов, Козлуджов се оплака, че медиите в България нямали интерес към протеста и че за определени статии, писани в български медии, пишещите ги трябвало да влязат в затвора. Моментално обаче Козлуджов уточни, че не искал да обижда присъстващите колеги. А Русанов добави, че \"Вие нямате мнение\" – заради властващата олигархия.   Припомняме, че Емил Русанов е човекът, стоящ зад сайта \"Будилник\". Той е известен с опитите си да прави протести в чужбина, например пред  посолството ни в Лондон, но инициативите му не са особено посетени. Към него има обвинения, че опитва да гради политическа кариера на гърба на обикновени хора.", "date": "2018.09.14", "title": "Уникален протест срещу властта: Всеки със самоорганизация - който иска, да дойде"}
{"url": "https://www.actualno.com/crime/delo-za-huliganstvo-prodylji-blizo-10-godini-news_694798.html", "text": "  Дело за хулиганство, отличаващо се с изключителна дързост, което е продължило 9 години, 10 месеца и 25 дни, установи Инспекторатът към ВСС при извършени в периода 1 април – 30 юни 2018 г. проверки на 125 заявления от граждани за бавно правосъдие. Производството е сред основателните 35 заявления по наказателни дела, съобщиха от Инспектората към Висшия съдебен съвет.     Производството е образувано за престъпление по чл. 325, ал. 2 вр. ал. 1 от Наказателния кодекс (НК) срещу двама мъже затова, че през февруари 2008 г. в заведение за бързо хранене в центъра на София са извършили непристойни действия, грубо нарушаващи обществения ред и изразяващи явно неуважение към обществото – блъскали вратата на заведението, заканвали се на клиенти. Деянието по своето съдържание се отличава с изключителна дързост – отправили обидни думи и псувни към двамата полицаи, пристигнали на място след сигнал за възникнал скандал.   Наказателното производство е започнало през април 2008 г., когато е образувано досъдебно производство, и е приключило през февруари 2018 г., когато с решение въззивният съд (Софийски градски съд) е потвърдил оправдателната присъда на единия от двамата подсъдими, постановена от  първоинстанционния съд (Софийски районен съд). Този подсъдим е подал заявление за нарушаване на правото му на разглеждане и решаване на делото в разумен срок. Другият подсъдим е постигнал споразумение с прокуратурата, което съдът е одобрил през март 2012 г. и спрямо него производството по делото е прекратено.\r\nДосъдебното производство е продължило 4 години, 2 месеца и 9 дни. Прекомерната му продължителност се дължи на неефективно, неритмично и недобре организирано разследване. През продължителен период са проведени ограничен брой действия по разследването и не са събирани достатъчно доказателства за установяване на фактическата обстановка и за разкриване на обективната истина.  Разследващият полицай не е изпълнявал дадените от прокурора указания. Наблюдаващият прокурор не е използвал правомощията си да осъществява постоянен надзор за законосъобразното и своевременно провеждане и завършване на разследването и сам не е спазвал законоустановените срокове. Допуснатото бездействие от разследващия полицай и прокурора е довело до увеличаване на общата продължителност на наказателното производство. и е връщал делото на прокуратурата заради допуснати съществени нарушения на процесуалните правила. Последният път е заради несъответствие между диспозитива и обстоятелствената част на обвинителния акт - в диспозитива е било посочено, че обидните думи, които обвиняемият е отправил към полицаите, са „боклуци”, а в обстоятелствената част - „смотаняци”.   В резултат на поведението на разследващите органи и прокурора общата продължителност на наказателното производство се е увеличила с около 3 години и 2 месеца.    Съдебното производство по делото е продължило общо 5 години, 8 месеца и 16 дни. То е било разглеждано 4 пъти от първоинстанционния съд (СРС) и един път от въззивния съд (СГС).\r\nВторото разглеждане на делото от първоинстанционния съд е продължило 2 години, 11 месеца и 9 дни. По делото е проведено едно съдебно заседание, насрочено от съдията-докладчик за разглеждане 5 месеца след образуването му - в нарушение на чл. 252, ал. 1 от Наказателно-процесуалния кодекс (действащата тогава редакция).\r\nВ това съдебно заседание съдът е одобрил постигнато между прокурора и един от подсъдимите споразумение, прекратил е производството по делото спрямо него, отвел се е от разглеждане на делото спрямо другия подсъдим и е разпоредил то да се докладва на председателя на отделението за определяне на нов съдия-докладчик.   Близо две години по-късно, при проверка за архив на делата на съдебния състав, е установено, че делото не е докладвано от деловодителя на състава. Неизпълнението от страна на деловодителя на състава на разпореждането на съдията-докладчик делото да се докладва на председателя на отделението за определяне на нов съдия-докладчик е довело до увеличаване на общата продължителност на наказателното производство с около 2 години.\r\nОпределеният нов съдия-докладчик с разпореждане е прекратил производството по делото поради допуснати съществени процесуални нарушения - несъответствие между диспозитива и обстоятелствената част на обвинителния акт. Съобщенията за разпореждането са изпратени със забавяне от 2 месеца. Всички тези обстоятелства са довели до увеличаване на общата продължителност на наказателното производство общо с 2 години и 5 месеца.   Последното, четвърто разглеждане на делото от първоинстанционния съд, е продължило 2 години и 8 дни. По делото са насрочени 10 съдебни заседания, отлагани поради неявяване на свидетели. Съдът е налагал дисциплиниращи мерки – глоби на неявили се редовно призовани свидетели. До увеличаване на общата продължителност на производството с около 5 месеца се е стигнало поради отлагане на 5 поредни заседания поради неявяване на един от свидетелите. Съдията-докладчик е разпоредил да бъдат изискани идентични справки от различни институции с цел установяване на актуалния му адрес, но не е предприел всички възможни действия за установяване на адреса за призоваване на свидетеля, показанията на когото е приел за изключително важни за разкриване на обективната истина.\r\nОтчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 април – 30 юни 2018 г. може да се прочете на интернет страницата на ИВСС - .", "date": "2018.09.14", "title": "Дело за хулиганство продължи близо 10 години"}
{"url": "https://www.actualno.com/society/obezludjavaneto-na-selata-moje-da-se-namali-chrez-samostojatelni-budjeti-news_694791.html", "text": "  Основен проблем на селата в България е липсата на самостоятелни бюджети. Това заяви по време на официална среща в Асеновград Румен Стоянов – кмет на град Калофер и председател на Националното сдружение на кметовете на кметства в България.     Според него, за момента изпълнението на финансовите ангажименти към селата се извършва на основата на личните взаимоотношения между кметовете и кметските наместници в селата и кметът на цялата община. Това е причината членовете на Сдружението да настояват пред държавата за извършване на законодателни промени в сферата на местното самоуправление и бюджетирането на малките населени места.   Румен Стоянов смята, че по този начин ще се гарантират на селските кметове определени средства, с които те да извършват нужните за всяко населено място дейности. По думите на председателя на НСКК, исканите промени са начинът да има сигурни инвестиции по селата, чрез които да се подобри качеството на живот, както и да се задържат младите хора и да се намали обезлюдяването. На срещата, чийто домакин бе Община Асеновград, присъстваха повече от 30 кметове на населени места от общините в София област, Садово, Първомай, Калояново, Ракитово и Братя Даскалови. Дискусията бе част от обиколката на НСКК из страната.", "date": "2018.09.14", "title": "Обезлюдяването на селата може да се намали чрез самостоятелни бюджети"}
{"url": "https://www.actualno.com/viewpoint/losha-novina-za-bylgarija-news_694746.html", "text": "  Наказателната процедура срещу Унгария, която би могла да лиши страната от правото ѝ на глас в ЕС, бе подкрепена с 448 гласа \"за\", 197 \"против\" и 48 \"въздържал се\".     Според доклада, Унгария създава сериозна опасност за нарушаване на европейските ценности и това оказва влияние върху другите страни-членки на ЕС и върху доверието помежду им. Изброени са 12 области, с които управлението на Виктор Орбан е предизвикало тревога - конституционната и избирателната система; независимостта на институциите и правата на съдиите; корупцията и конфликтите на интереси; правото на неприкосновеност на личния живот и защитата на данни; свободата на изразяване; академичната свобода; свободата на вероизповедание; свободата на сдружаване; правото на еднакво отношение; правата на хората от малцинствата; основните права на мигрантите; икономическите и социалните права.\r\nСлед Полша, която първа бе издигната на позорния стълб, Унгария е втората страна, срещу която се открива пободна процедура. И това е от особено значение за цялата Общност. Случващото се в момента е особено важно и за България - защото то разкрива \"орбанизацията\" на родната политика.\r\nЛюбопитното е, че евродепутатите на ГЕРБ и ВМРО, които в България са част от управляващата, самонарекла се проевропейска коалиция, подкрепиха режима на Орбан, който, макар и на шега, преди време бе наречен от председателя на ЕК Жан-Клод Юнкер \"диктатор\". Срещу процедурата са гласували още бившият телевизионен водещ Николай Бареков и представители на БСП. Единствените български евродепутати, защитили европейските ценности, се оказаха Светослав Малинов (ДСБ), Сергей Станишев (БСП) и депутатите от ДПС Искра Михайлова, Филиз Хюсменова и Илхан Кючук. Петима от общо седемнайсет.  Унгарското правителство потъпква основни ценности на ЕС. Но същевременно протяга ръка за тлъстите европейски субсидии. Крайно време беше да се открие наказателна процедура срещу Унгария. Успехът обаче не е гарантиран. (13.09.2018) В българските медии тази ситуация може да бъде представяна като дребнотемие или като поредната доза \"брюкселска политика\", която не засяга особено родните вълнения с оставки на министри, противопоставяне в управляващата коалиция и прочие. Но това гласуване всъщност е символично за състоянието на партиите в България.       С подкрепата си за Орбан и гласуването против документа на ЕП представителите на т.нар. системни партии в България - двете управляващи и най-голямата опозиционна, показаха всъщност, че те не се смущават нито от нарушаването на върховенството на правото, нито от пълзящия авторитаризъм. Нещо повече - в България позицията ЗА \"орбанизация\" е защитавана и прокламирана широко от БСП, чийто лидер Корнелия Нинова дори съобщи, че законодателството на страните от Вишеградската четворка много би подхождало на България. Подобни тези са възприети сред националистите, а имат и своите поддръжници както сред ГЕРБ, така и в различни параполитически образувания, гравитиращи около формацията на Борисов.\r\nОт съществено значение при гласуването в Европейския парламент са онези изброени 12 проблемни области в Унгария. ГЕРБ, БСП и ВМРО обаче явно не смятат, че Будапеща потъпква върховенството на закона, закриля корупцията на най-високо ниво, дискриминира слабите и маргинализира цели групи хора. С вота си против намесата на ЕК управляващите в България твърдят, че не виждат проблем с отнемането на академичната свобода, правото на неприкосновеност на личността, правата на съдиите и независимостта на институциите. С гласуването си против ГЕРБ и ВМРО като управляващи и БСП като самоназовала се тяхна алтернатива напълно съзнателно заявяват, че тези теми не им се виждат проблемни. Нещо повече - далеч не така агресивно като Орбан, но именно тези формации в България налагат същия стандарт на управление. Защото те се разбират помежду си например за квотите във Висшия съдебен съвет, който после избира главен прокурор. Същите тези формации, представяйки като \"технически проблем\" квотите в кадровия орган на съдебната власт, изцяло обезсилиха съдийските гласове в него, давайки превес на прокурорите. Последните пък са пряко подчинени на главния прокурор. А него Борисов \"сам си го избра\", както казва Николай Кокинов в разговора от Банкя, записан през 2013 година.\r\nСъщите тези формации сякаш само си разменят местата, овластявайки в различна степен, тайно или явно, скандалния депутат от ДПС Делян Пеевски.    Не на последно място с гласуването в ЕП се разкрива още един дефицит на политическата система в България и той засяга главно БСП. Социалистите очевидно бойкотират съзнателно ПЕС и лидера ѝ Сергей Станишев, който гласува \"за\" процедурата. Те следват безприкословно новия председател на левицата Корнелия Нинова. Т.е. всяка проевропейска нагласа трябва да бъде забравена, а на публиката трябва да ѝ стане ясно едно: БСП няма никакво намерение да се отказва от \"националнистическия\" курс, който е поела. Или казано по-грубо: в България скоро няма да се появи алтернатива на антиевропейската реторика, подета от почти всички формации.   Останалите гласували \"за\" започване на процедурата срещу Унгария пък са от ДПС - освен Светослав Малинов (ДСБ), за когото е ясно, че е представител на малката проевропейска коалиция \"Демократична България\". Така ДПС демонстрира за пореден път своите европейски ценности, с което умело оперира в Брюксел, представяйки различен свой образ от изградения в България. А този български образ е ясно какъв е - на Делян Пеевски. Депутатът, контролиращ медии, защитаващи партиите и (действията им), потъпкващи иначе европейски принципи. Впрочем, гласуването на ДПС напомня много на модела Пеевски - на хартия всичко изглежда напълно резонно.\r\nВ крайна сметка вотът на българските представители в ЕП показва шизофреничния облик на родния политик. Онези, които най-силно парадират със своята европейска ориентация, очевидно нямат нищо против да вървят по пътя на Орбан. Явно именно това ще бъде и линията, която ще следва България и занапред, без значение коя от \"големите\" формации доминира управлението. : Полина Паунова за ", "date": "2018.09.14", "title": "Лоша новина за България"}
{"url": "https://www.actualno.com/society/u-nas-veche-ima-ognishta-na-afrikanska-chuma-po-svinete-v-pogranichnite-zoni-na-rumynija-news_694797.html", "text": "        По време на Централния епизоотичен съвет, Порожанов уточни, че в северната ни съседка засегнати от заразата са 12 области.   На срещата в Министерския съвет се обсъждат мерки срещу пренасянето на зараза от африканска чума по свинете и чума по дребните преживни животни. На нея присъстват и министрите на финансите, на вътрешните работи и на икономиката, както и вицепремиерът Томислав Дончев и изпълнителният директор на Агенцията по безопасност на храните Дамян Илиев.", "date": "2018.09.14", "title": "У нас вече има огнища на африканска чума по свинете в пограничните зони на Румъния"}
{"url": "https://www.actualno.com/education/vylchev-stolichna-obshtina-planira-stroeja-na-4-novi-uchilishta-news_694801.html", "text": "   Това каза образователният министър по време на парламентарния контрол.     По думите му основните мерки да се въведе едносменен режим за учениците са три - строеж на нови училища, дострояване на съществуващи такива и намаляване на приема в сега действащите. Според него е възможна и четвърта мярка, свързана с оптимизация и преструктуриране на училищната мрежа.   Вълчев обясни, че 74 общини в страната имат училища на двусменен режим. Въвеждането на едносменен такъв можело да стане в срок, който да не еднакъв за всички общини. \"В столицата трябва да се направят най-големи промени. Следващите места са Варна, Бургас и Пловдив. Не е проблемът само с осигуряването на средства, а и осигуряването на терени. Това, което правим в наредбата е да поставим диференциран срок за всички общини. До 2025 - 2026 г. трябва да се направят много промени. Мерките са най-общо три: строеж на нови училища, възстановяване на съществуващите училища, намаляване на приема. Възможно е и четвърта мярка - оптимизация на училищната мрежа. Столична община планира строежа на четири нови училища, във Варна се планира строежа на едно ново, а в Бургас тази седмица беше открито едно\", допълни още Вълчев.   ", "date": "2018.09.14", "title": "Вълчев: Столична община планира строежа на 4 нови училища"}
{"url": "https://www.actualno.com/books/prosto-spas-ot-sten-damjanov-naj-kiselijat-zaek-v-istorijata-ojivjava-i-na-hartija-news_694803.html", "text": "  Есента върви по мед и зайци с първото книжно издание легендарния комиксов герой!     Най-киселият заек в историята оживява на хартия! На 14-септември очаквайте славното приключение на Просто Спас (Just Spas) – комиксовия герой на Стен Дамянов, който завладя социалните мрежи.   Без значение дали се бори с билетчетата в градския транспорт, преспите по тротоарите, неспирния дъжд или с прищевките на дъщеря си, Спас е винаги готов да помогне на приятел. Дори и това да му коства връщане в родното село, където е вършил безброй пакости.\r\nСпас и неговият благ кум Страхил се отправят на приключение със стария си другар Бори. С Бори на тяхна страна идват и неговият Бог, Националната лотария и четирилистните детелини.  Но достатъчно силни ли са те да ги спасят, когато ситуацията стане наистина… кисела?   Отворете си една кутия от сладолед, пълна, разбира се, със сарми, и се подгответе. Страшни неща могат да се случат в гората.\r\nСигурно е само едно:  след цветния ви сблъсък с „Просто Спас” няма да може да спрете да се смеете.    На 16-и септември от 13:30 ч. по време на Aniventure Comic Con 2018 г. в зала 1 на Интер Експо Център отговорникът за това крещящо създание с дълги уши – Стен Дамянов – ще представи книжното издание, а негов партньор ще бъде Делян Момчилов –  създателят на мащабния им съвместен проект „Българите: Забравените постижения”.   Колко кафета е изпил Стен, докато довърши „Просто Спас” , тормозили ли са го домоуправители и срещал ли е мечки в гората? Как се създават истории в панели и какво е общото между писането на разказ и рисуването?\r\nЗа подобни и други мъдрости ще си говорим на 16-и. Дотогава – (не) пътувайте с билетчета в градския транспорт, бъдете цветни и непримирими и не забравяйте: готино е да си кисел!", "date": "2018.09.14", "title": "\"Просто Спас\" от Стен Дамянов – най-киселият заек в историята оживява и на хартия!"}
{"url": "https://www.actualno.com/society/mvr-arestuva-dvama-razsledvashti-jurnalisti-news_694753.html", "text": "   Случаят не е оповестен от МВР, а информацията е разпространена от Асоциацията на на европейските журналисти (АЕЖ).      \"Получихме многобройни сигнали от България и Румъния, че журналистът Димитър Стоянов от \"Биволъ\" и румънският му колега Атила Биро от RISE Project са задържани от полицията в Радомир, докато правят разследване. Опитахме се да получим повече информация по случая, но дежурният в Областна дирекция на полицията в Перник ни затваря телефона. Обърнахме се към централата на Министерството на вътрешните работи в София, откъдето се опитаха да съдействат, но ни казаха, че дежурният в ОДП Перник е затворил телефона и на тях с аргумента, че \"не е говорител, за да дава изявления\".\", написаха от АЕЖ в страницата си във Facebook.    Посолството на Румъния в София е уведомено за случая.   Според \"Биволъ\" двамата са били задържани от полицаи от Полицейско управление - Радомир по време на журналистически репортаж: \"Колегите ни са отведени в ОДП Перник, , свързани с разследването ни за аферата #ДжиПиГейт. От РПУ Радомир, РПУ Перник и ОДП Перник отказват да ни съдействат, за да се свържем с тях.\"   В началото на седмицата \"Биволъ\" публикуваха първата част от при разпределянето на европейски средства, в което са замесени дружества, свързани със строителната компания \"Джи Пи Груп\". В разследването се появява - същата бизнесдама, чието име се появи и при сделката за ЧЕЗ, с връзки и към премиера Бойко Борисов. Всичко това обаче от парламента.     По непотвърдена информация двамата са били освободени след намесата на румънски дипломат. \" , без телефони до 4 сутринта. Родната полиция ги натръшка защото си вършеха работата и опитваха да спасят от унищожаване документи по разследването #ДжиПиГейт, за което българските медии мълчат упорито трети ден\" написаха в петък сутринта на страницата си във Facebook от \"Биволъ\".   ", "date": "2018.09.14", "title": "МВР арестува двама разследващи журналисти"}
{"url": "https://www.actualno.com/politics/kostadin-paskalev-ima-protivopostavjane-mejdu-premiera-bojko-borisov-i-parlamentarnata-grupa-na-gerb-news_694755.html", "text": "  \"Очевидно е, че има противопоставяне между премиера Бойко Борисов и парламентарната група на ГЕРБ, чийто лидер е Цветан Цветанов. Това каза в интервю за bTV бившият регионален министър Костадин Паскалев. Той се аргументира, като даде за пример изказването на коренно различни становища по една или друга тема и бламирането на няколко оставки.     \"Фактически след искане на оставка досега си е отишъл единствено Димитър Главчев. Всеки път се намират причини един или друг да бъде запазен”, изтъкна Паскалев.   \"Това говори за ясно съзнание, че една парламентарна група трябва да бъде съхранена в цялост, за да изпълнява волята на нейния ръководител”, допълни той.\r\nСпоред него е нормално Цветанов да отрича, че има такъв вътрешен конфликт.  \"Ако той признае, че има конфликт с Бойко Борисов, единият от двамата трябва да си отиде\", коментира Паскалев.   Пълен бардак е по отношение на идеите, които се предлагат от властта, подчерта още той.\r\n\"Имаме трагичен инцидент, оставки. По средата на това мероприятия имаме решение на премиера за увеличаване на работните заплати на хората в бюджетната сфера с 10% за следващата година, „на калпак”. Два часа след това финансовият министър обявява, че няма да бъдат увеличени с 10% заплатите, на някои ще бъдат увеличени с повече, а на други с по-малко. Същевременно от вчера има решение на ВСС, че заплатите на съдиите и прокурорите ще бъдат увеличени със 17%\", коментира още Паскалев.    Ако БСП се справяше добре, досега това правителство щеше да е паднало, категоричен беше той .„Корнелия Нинова показва завидна активност и енергия, но към момента липсва онова съдържание, което аз бих искал да видя в поведението на БСП”, допълни Паскалев.   Има уникална корупция в България при изпълнението на строителните обекти, подчерта също бившият регионален министър. Според него прекомерното самочувствие и самоувереност плюс некачествените пътища водят до трагедии. По думите му министерските оставки няма да доведат до нищо. Докато специализираните институции не си свършат работата, няма никакво значение как се казва министърът, смята той.", "date": "2018.09.14", "title": "Костадин Паскалев: Има противопоставяне между премиера Бойко Борисов и парламентарната група на ГЕРБ"}
{"url": "https://www.actualno.com/society/oficialno-avtobusite-zadyljitelno-s-kolani-news_694762.html", "text": "   Това реши на второ четене Народното събрание, след като прие промени в преходните и закючителните разпоредби на Закона за пътищата.     \"За\" текста гласуваха 79 народни представители, 20 се въздържаха, \"против\" нямаше.   Освен колани в автобусите се предвижда задължителни да станат и видеорегистраторите, които да заснемат случващото се в превозните средства. и от ГЕРБ са вносителите на поправките, а повод за предложението им е катастрофата край Своге, при която загинаха 17 души. Смята се, че нямало да има толкова много жертви, ако пътниците в автобуса са имали колани.  Новите текстове предвиждат , за да оборудват автобусите си с колани. След изтичането на този период те ще бъдат глобявани. Санкцията за шофьор на автобус без колани ще бъде 1500 лева ще бъде глобата за липсата на видеорегистратор.    , ако не слагат колан в автобусите, каза след заседанието заместник-председателят на Комисията по транспорт Станислав Иванов.\r\nИзключение ще се прави само за автобусите, които извършват превоз на кратки разстояния , тъй като в тях е разрешено да има правостоящи.    \"Санкцията е 3000 лв. Тя е пренебрежимо малка, в сравнение с ефектите, които могат да се случат след това\", това заяви Станислав Иванов по време на дебатите. По думите му с въвеждането на видеонаблюдение в автобусите при ПТП веднага ще се установява кой е виновен.   Председателят на транспортната комисия в НС обясни, че ДПС ще подкрепи текста с мотива за спасяване на човешки животи. \r\nОт БСп също обявиха, че не смятат, че така трябва да се приемат текстовете и също прогнозираха проблеми при въвеждането им.\r\n\"Всички автобуси трябва да имат колани, това се записва в Закона за движение по пътищата и не допускаме регистрация на автобус без колани, просто не може да бъде регистриран и определяме превозите, за които това нещо не важи\", коментира \"червеният\" .", "date": "2018.09.14", "title": "Официално: Автобусите задължително с колани"}
{"url": "https://www.actualno.com/curious/nokian-tyres-e-naj-dobrijat-proizvoditel-na-gumi-spored-potrebitelsko-prouchvane-v-germanija-news_694766.html", "text": "        В проучването са включени общо 53 милиона споменавания в социалните мрежи и 350 милиона онлайн източници за 3,000 марки от 146 индустрии, които са анализирани от юни 2017 г. до май 2018 г. Оценени са мнения на потребителите относно цена, услуга, качество и цялостен имидж на компаниите. Nokian Tyres получи максималния брой от 100 точки, и се класира на първо място в категорията за автомобилни гуми.\r\nNokian Tyres спечели благодарение на най-добро съотношение качество-цена и отличното си обслужване. Според проучването потребителите също така оценяват високо качеството на продукта и имиджа на марката. „Щастливи сме, че сме отличени с наградата „Фаворит на потребителите за 2018 г.““, казва , Управляващ директор в Nokian Tyres за Европа. „Тя е резултат от мнението на потребителите и показва, че нашите способности и ангажираност да предоставяме качествени продукти, както и най-високото ниво на обслужване, биват забелязани и са ценени от доволните шофьори. Това е нашата най-голяма сила, която искаме да демонстрираме и за в бъдеще.“    ", "date": "2018.09.14", "title": "Nokian Tyres е най-добрият производител на гуми според потребителско проучване в Германия"}
{"url": "https://www.actualno.com/healthy/naznachiha-nov-direktor-na-izpylnitelnata-agencija-po-transplantacija-news_694805.html", "text": "  Д-р Михаил Христов е новият директор на Изпълнителната агенция по трансплантация (ИАТ).     Д-р Христов е магистър по медицина, с придобита специалност „Ортопедия и травматология“. През годините е бил директор на Градска многопрофилна болница – Варна, началник отдел в НЗОК, ръководил е и Регионалния център по здравеопазване – София. Д-р Михаил Христов е заемал позициите на главен инспектор в ИА „Медицински одит“ и държавен инспектор в Изпълнителната агенция по трансплантация.   През 2017 г. е оглавявал Изпълнителна агенция „Медицински одит“, като през същата година е бил и председател на Надзорния съвет на НЗОК. Последно е заемал поста управител на МБАЛ „Уни Хоспитал“.", "date": "2018.09.14", "title": "Назначиха нов директор на Изпълнителната агенция по трансплантация"}
{"url": "https://www.actualno.com/business/inflacijata-u-nas-stigna-35-news_694714.html", "text": "  Инфлацията у нас се задържа на най-високото си ниво от четири години насам. За година животът е поскъпнал с 3,5%, обяви Националният статистически институт, цитиран от бТВ. Основният двигател на инфлацията е цената на петрола, която повлича след себе си останалите стоки и услуги. България не е изключение. В последната година транспортът у нас е поскъпнал с близо 9%.     Издръжката на жилището – ток, вода и горива също излиза по-скъпо спрямо миналата година. Повишение има и в цената на храни и напитки. Годишното поскъпване на живота в държавите от еврозоната се задържа на 2%.Като най-осезаем е скокът в цените на енергията - над 9%.\r\nМеждувременно министърът на земеделието и храните откри основания за поскъпване на хляба. Потребителите са категорични, че повишаването на цените се усеща. \r\n„От началото на годината виждам, че много се вдигнаха цените, всичко поскъпва. Пенсийката ми 260 лева, с тези на починалия ми съпруг и не стигат до никъде”, сподели Стоянка Гюрова.  Ако не се намери механизъм - поскъпването на пшеницата и природния газ, ще доведат и до поредно увеличение на хляба.\r\n„Започнал съм аз лично разговори с веригите. Ще предложа на премиера,  да направим и при него една среща по цената на хляба, защото те са регулатор на тези цени”, коментира министърът на земеделието и храните Румен Порожанов.\r\nНай-уязвими са пенсионерите – според експерти годишната инфлация е стопила увеличението на парите им – средно 3,8%.    „Реално тя изяжда от доходите на потребителите. 3,5% е един относително висок процент на поскъпване. Все пак и тази година заплатите растат с между 6% и 9 %, което е повече от инфлацията”, посочи икономистът Десислава Николова.\r\nИкономистите очакват поскъпването на живота да продължи и на есен - особено след новите цени на газ и парно.", "date": "2018.09.14", "title": "Инфлацията у нас стигна 3,5% "}
{"url": "https://www.actualno.com/volleyball/programa-za-svetovnite-po-volejbol-i-hudojestvena-gimnastika-za-dnes-news_694764.html", "text": "  Продължават битките от Световното първенство по волейбол в България и Италия. Днес българският национален отбор ще изиграе третия си двубой в груповата фаза, като ще се изправи срещу тима на Пуерто Рико.     Мачът във Варна е от 20:30 часа и ще бъде предаван пряко по БНТ 1 и БНТ 3. Можете да го следите  17:00 Група А, в Рим, Япония - Словения  17:00 Група В, в Русе, Китай - Холандия\r\n17:00 Група С, в Бари, Австралия - Камерун\r\n17:00 Група D, във Варна, Финландия - Куба    20:30 Група А, в Рим, Аржентина - Доминикана\r\n20:30 Група В, в Русе, Франция - Египет\r\n20:30 Група С, в Бари, Русия - Тунис\r\n20:30 Група D, във Варна, БЪЛГАРИЯ - Пуерто Рико\r\nМачът Финландия – Куба ще бъде предаван пряко по БНТ2.    И днес, 14 септември, продължава индивидуалната надпревара на Световното първенство по художествена гимнастика, което се провежда в София. 14:00-16:48: Индивидуално многобой финал Група B (класирани от 13-24)\r\n17:10-19:58: Индивидуално многобой финал Група А (класирани от 1-12)\r\n19:59-20:04: Longines - Награда за елегантност   20:09 - Награждаване финал многобой индивидуално\r\nБНТ 1 и БНТ 3 ще направят включване на живо в 17,10 часа. ", "date": "2018.09.14", "title": "Програма за световните по волейбол и художествена гимнастика за днес  "}
{"url": "https://www.actualno.com/europe/time-salvini-novoto-lice-na-evropa-news_694818.html", "text": "  Американското списание Time нарече вицепремиера и външен министър на Италия Матео Салвини \"новото лице на Европа\". Тази фраза се намира под снимката на политика върху корицата на европейското издание на списанието, което ще бъде публикувано на 24 септември. Както се съобщава от новинарския портал на канала Rai News 24, в подзаглавието Салвини\" е наречен \"италианският крал на миграцията, призован да раздели ЕС\".     В голям материал, посветен на Салвини, редакционната колегия на американското списание се опитва да изясни защо в момента италианският вицепремиер се явява \"човекът, от когото най-много се страхуват в Европа\". В интервю за Time лидерът на Лига говори за целта си \"да промени Европа и да върне европейския дух на онези, които все още владеят Европейския съюз\". \"Историята е циклична, сегашната конфронтация не е между дясно и ляво (политически сили), а между управляващия елит и народа\", каза Салвини.   Той повтори и своята теза за миграционната политика, както и за отношенията с Русия, като нарече абсурдни предположенията за намеса на руските хакери в избирателните процеси на отделни страни.", "date": "2018.09.14", "title": "Time: Салвини - новото лице на Европа"}
{"url": "https://www.actualno.com/balkani/vuchich-iskam-garancija-che-syrbija-shte-vleze-v-es-prez-2025-ako-podpishem-s-kosovo-news_694775.html", "text": "  Президентът на Сърбия Александър Вучич заяви в интервю пред агенция Reuters, че ще иска гаранция за влизане на Сърбия в Европейския съюз през 2025 година като част от сделката с Косово, която ще отвори пътя и на двете страни за влизане в Съюза.     „Ако някога стигнем до споразумение (с Прищина), Сърбия трябва да получи ясна гаранция, че ще стане страна-членка на ЕС през 2025 година“, заяви Вучич . Той и косовският му колега отмениха преговорите помежду си миналия петък в Брюксел, на които страните трябваше да обсъдят идеята за размяна на територии за първи път. Сега се очаква те да се видят следващия месец, отбелязва британската агенция, цитирана от \"Фокус\".   По мнението на Вучич, постигането на сделка между Белград и Прищина може да отнеме до 10 години заради многото различия помежду им. „Понякога се усмихвам, когато чувам как хората опростяват нещата и казват, че сделката се свежда до - ‚Давам ти три села и получавам шест села (за тях)“, заяви сръбският лидер.\r\n„Ако някога стигнем до сделка (с Прищина), това трябва да бъде цялостно споразумение, което ще включва не само отношенията между нас и албанците в Косово, но ще трябва да включва резолюция за нашия европейски път и по-нататъшното ни икономическо развитие“, отбеляза той.  Във връзка с това, че международната общност е разделена по въпроса за размяна на територии – САЩ и някои представители на ЕС я подкрепят, а Германия, Русия и други се противопоставят, Вучич заяви:   „Невъзможно е да имаме окончателен договор без подкрепата на Германия, Русия, САЩ или Франция“, уверен е държавният глава.\r\nОсвен това, президентът посочи, че нарастването на подкрепата за десните политически сили в Европа и предстоящите избори за Европейски парламент през май 2019 година, могат да заличат перспективите за постигане на договор между Белград и Прищина.    „Мислите ли, че гражданите на тези (европейски) страни ще искат да чуят за възможно присъединяване на Сърбия?“ – заяви Вучич.   Освен това сръбският лидер обясни, че „в момента не знам, къде са нашите граници“ и добави, че евентуален договор между Прищина и Белград ще допринесе за стабилността в региона. „Никой в региона не трябва да се страхува от споразумение между сърбите и албанците в Косово, регионът ще е по-стабилен, силен и по-атрактивен икономически“, сигурен е Вучич.", "date": "2018.09.14", "title": "Вучич: Искам гаранция, че Сърбия ще влезе в ЕС през 2025, ако подпишем с Косово"}
{"url": "https://www.actualno.com/asia/erdogan-problemite-na-turskata-ikonomika-sa-manipulacija-news_694777.html", "text": "  Проблемите, с които напоследък се сблъска турската икономика, са резултат от манипулация и не могат да бъдат описани като криза, заяви президентът на Турция Реджеп Таийп Ердоган, цитиран от електронното издание на вестник „Хюриет“.     В реч в 13 септември той заяви още, че Турция е „на страната на свободния пазар“ и няма да се отклони от рамките му, докато даде ясно да се разбере, че има цялостен контрол върху ситуацията, допълни агенция Фокус.   Турският лидер посочи, че това, което се случва сега в икономиката, не прилича на кризите в страната през 1994 или 2001 година и отбеляза:\r\n\"Това, което се случва днес в нашата икономика не е криза, а само манипулация. Подобни манипулативни атаки са свързани с чужбина. Тези дни ще преминат.\"  ", "date": "2018.09.14", "title": "Ердоган: Проблемите на турската икономика са манипулация "}
{"url": "https://www.actualno.com/crime/specializirana-akcija-se-provejda-v-kosharite-v-sofija-news_694759.html", "text": "  Специализирана акция се провежда в „Сръбски ресторант Бест“, бившият „Кошарите” в София. На място има жандармерия, а ресторантът е затворен, предаде БГНЕС.     Прокуратурата извършва претърсвания и изземвания.   По-рано днес стана ясно, че спецпрокуратурата извършва следствени действия срещу организирана престъпна група занимаваща се с незаконно производство на цигари и пране на пари. Рано тази сутрин Специализираната прокуратура започна извършването на претърсвания и изземвания в офиси на дружества в гр. София, стопанисващи заведенията „Везувий“ и „Сръбски ресторант Бест“, обиски на лица и разпити на свидетели на територията на гр. София, с цел задържане на ръководните нива на организираната престъпна група.\r\nНа 24.08.2018 г. Окръжна прокуратура - Пловдив привлече като обвиняеми 23 лица за държане на акцизни стоки без бандерол – цигари. Лицата бяха установени в четири незаконно работещи фабрики на територията на страната – в гр. Дупница, в гр. Горна Оряховица и в гр. Тутракан. Общото количество на акцизните стоки без бандерол, които са били установени и иззети тогава е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева, съобщиха от прокуратурата.  Иззети бяха всички машини и съоръжения от четирите фабрики за производство на крайния продукт – цигарите, обслужващата ги техника – мотокари, агрегати, климатични системи, охладители и др. Иззети бяха още 11 тежкотоварни автомобила, превозвали суровината за производство на цигарите и готовата продукция, която е била открита в тях, както и над 10 леки автомобила, свързани с производството и държането на акцизните стоки без бандерол и други веществени доказателства. Установено бе, че всяка една от фабриките за незаконни цигари е произвеждала средно около 100 000 кутии на ден.   Към настоящия момент две от задържаните лица са с мярка за неотклонение „задържане под стража“, а четири лица са с мярка „домашен арест“.\r\nВ хода на разследването на Окръжната прокуратура в Пловдив са събрани доказателства за това, че откритите четири фабрики на територията на страната се ръководят от лица, които не са били сред задържаните първоначално от прокуратурата в Пловдив и че производството на цигари без бандерол се осъществява от организирана престъпна група.    ", "date": "2018.09.14", "title": "Специализирана акция се провежда в \"Кошарите\" в София"}
{"url": "https://www.actualno.com/showbusiness/aktrisa-ot-seksyt-i-gradyt-zagubi-bitkata-za-gubernator-na-nu-jork-news_694748.html", "text": "  Актрисата Синтия Никсън загуби битката за губернатор на щата Ню Йорк в първичните избори на Демократическата партия от действащия към момента на този пост - Андрю Куомо.     Синтия, която е известна най-вече с ролята си на Миранда в култовия сериал \"Сексът и градът\", заяви преди време, че е готова да се кандидатира за поста.   \"Обичам Ню Йорк и ще се кандидатирам за губернатор\", написа в Twitter Никсън. Тя се обяви за \"прогресивен активист, който се бори за по-добър и равноправен Ню Йорк.\" След края на сериала, Синтия Никсън се посвети на различни социални дейности, сред които подкрепа за правата на хората с различна сексуална ориентация (самата тя е хомосексуална) и каузи, свързани с образованието и репродуктивните права.\r\nСлед като се пребори със своя вътрешен съперник, на общите избори през ноември Куомо ще опита да спечели трети мандат като губернатор на четвъртия най-многолюден американски щат.      ", "date": "2018.09.14", "title": "Актриса от \"Сексът и градът\" загуби битката за губернатор на Ню Йорк"}
{"url": "https://www.actualno.com/society/unishtojavat-dyrveta-po-graf-ignatiev-betonirajki-gi-news_694757.html", "text": "          Те се позовават и на мнението на експерти-лесовъди, които заявяват, че \"когато не е оформено посадно място (няма почва около дървото) се нарушава газовият обмен и достъпът на вода до кореновата система. Следва влошаване на физиологичното състояние и занижаване на декоративните му качества\".    \"Но какво от това, ако безвъзвратно загубим тези десетилетни дървета по Графа?\" – питат от организацията. Oт организацията разпространиха и снимки от 1960 и 1984г., доказващи, че типичните за улицата дървета са част от градския пейзаж от повече десетилетия.  Те призовават кмета на София Йорданка Фандъкова \"да има повече уважение към историята, визията и естетиката на столицата, защото тази управа е доказала, че не успява да ги съхранява и развива\". \"Обидно е да наблюдаваме, как общината допуска грешка след грешка и съсипва емблематични градски пространства на София\", заяви Гергин Борисов от организацията.   Спаси София се обръща се към зам.-кмета по екология, г-жа Йоана Христова, с настояване за незабавно проверка, санкция към фирмата изпълнител и спешни мерки за съхранение на дърветата.\r\nТова не е единственият сигнал за унищожаване на дървета в рамките на ремонта в центъра на София на стойност 20 млн. лева.    ", "date": "2018.09.14", "title": "Унищожават дървета по \"Граф Игнатиев\", бетонирайки ги"}
{"url": "https://www.actualno.com/asenovgrad/uchebnata-godina-v-asenovgradsko-startira-s-nad-5-100-uchenici-525-sa-pyrvoklasnicite-news_694780.html", "text": "  Учениците, които за първи път ще прекрачат прага на училището в Асеновградско, през учебната 2018 г./2019 г. ще бъдат точно 525. За сравнение, през миналата година първокласниците в община Асеновград са били 503. На своя първи учебен ден (17.09.18 г.) всеки един от първолаците в района ще получи традиционния асеновградски буквар. От Общината не съобщават в кое от училищата първокласниците ще бъдат най-много и къде – най-малко на брой. Не е ясно и колко ще са момичетата и момчетата, разпределени по пол, които за първи път ще чуят училищния звънец.     Общият брой на учениците в община Асеновград е малко над 5 100. В това число се включват и подготвителните групи към училищата. Справка показва, че през миналата учебна 2017 г./2018 г. учениците в асеновградските школа са били с 210 повече. Електронни дневници вече са въведени в четири асеновградски учебни заведения, като се работи по внедряването на такива и в още две. През изминалото лято бяха извършени ремонти в част от училищата и детските градини на територията на община Асеновград. Сумата, разходвана за целта, е в размер на над 520 000 лева. Близо 460 000 лева от тях са вложени в ремонти за училищната мрежа, а останалите – за детските градини. За целта, 339 000 лева са заложени в Инвестиционната програма на Община Асеновград за 2018 г., а другите 117 000 лева са собствени средства на училищата.   По-сериозни ремонти са извършени в асеновградските ОУ „Ангел Кънчев“, ОУ „Отец Паисий“, ОУ „Христо Ботев“ и ОУ „Панайот Волов“ (в квартал „Долни Воден“). Само със собствени средства са ремонтирани ОУ „Петко Каравелов“, „Професор доктор Асен Златаров“ (в село Боянци), „Свети Климент Охридски“ (в Златовръх) и СУ „Свети Свети Кирил и Методий“. В ОУ „Петко Каравелов“ е поправен покривът. Ремонтирани са също тоалетните и са освежени класните стаи. Стойността на похарчените средства възлиза на 50 000 лева. В детските градини са осъществени ремонти за 72 000 лева, само със собствени средства на учебните заведения. По-сериозните ремонтни дейности са извършени в детските градини „Асенова крепост“ (32 000 лева), „Бако Динчо“ (14 000 лева) и във филиала на „Пролет“ в село Бянци (9 000 лева). Ремонтирани частично са и детските градини „Дружба“, „Мир“ и „Радост“ (в квартал „Долни Воден“).\r\nРемонтите в споменатите учебни заведения са свързани с асфалтиране и поставяне на плочки в дворни пространства, саниране на сгради, нови огради, вътрешни инсталации, в това число – тоалетни, подови настилки, боядисване и други текущи ремонтни дейности. Всички ремонти в училища и детски градини в Асеновградско приключиха преди началото на новата учебна година. А тя ще бъде официално открита на 17.09.18 г. в цялата страна. Кметът на Асеновград доктор Емил Караиванов ще е гост на учениците от ОУ „Отец Паисий“ в града, където тържеството ще започне в 09:30 ч. Председателят на Общински съвет-Асеновград Драгомир Георгиев ще участва в откриването на учебната година в СУ „Свети Свети Кирил и Методий“ от 09:00 ч. Заместник-кметовете на Асеновград Димчо Темелко, Тамер Бейсимов и инженер Мария Вълканова ще поставят началото на новата учебна година заедно с учениците, съответно от СУ „Свети Княз Борис I“ (от 10:00 ч.), ОУ „Ангел Кънчев“ (от 09:30 ч.) и ОУ „Никола Вапцаров“ (от 09:00 ч.).  ", "date": "2018.09.14", "title": "Учебната година в Асеновградско стартира с над 5 100 ученици, 525 са първокласниците"}
{"url": "https://www.actualno.com/politics/ns-promeni-systava-na-delegaciite-v-parlamentarnata-asambleja-v-syveta-na-evropa-i-v-nato-news_694772.html", "text": "        На мястото на напусналия Парламентарната група на „БСП за България“ Спас Панчев, депутатите избраха народния представител Петър Витанов за член в Делегацията на парламентарната асамблея на НАТО. За заместващ член в Парламентарната делегация в Парламентарната асамблея на Съвета на Европа на мястото на Петър Витанов, бе избран  Явор Божанков от БСП.   ", "date": "2018.09.14", "title": "НС промени състава на делегациите в Парламентарната асамблея в съвета на Европа и в НАТО"}
{"url": "https://www.actualno.com/art/vkluchete-se-v-nacionalno-bienale-na-bylgarskata-ilustracija-news_694768.html", "text": "  Сайтът „Българска илюстрация“ и Столична библиотека обединяват усилията си в сътрудничество за организирането и провеждането на Национално биенале на българската илюстрация. През месец октомври тази година библиотеката ще отбележи своя 90-годишен юбилей, а сайтът ще възроди с първо издание отдавна изчезналото Биенале на илюстрацията, което навършва 50 години от първата си изложба.     24 октомври 1928 година се счита за рождена дата на Столичната градска библиотека. С уведомителна разпоредба на тогавашния кмет Владимир Вазов се създава общински музей с три отдела: музей, библиотека и архив. Независимо от променящата се политическа и градска среда, в последвалите години Столична библиотека не прекъсва своята работа и играе важна роля в културния живот на София. А днес подава ръка на българските илюстратори.   Събитието, което дава начало на дългогодишното биенале на илюстрацията, е през далечната 1958 г. в несъществуващата вече галерия „Гурко”. В изложбата участват едни от най-известните художници-илюстратори, сред които Борислав Стоев, Евгени Босяцки, Александър Денков, Любен Димянов, Любен Зидаров, Иван Кьосев, Иван Кирков и много други. Техните произведения ще бъдат изложени в ретроспективната част на настоящата изложба, именно благодарение на богатия фонд на библиотеката.\r\nПоканата за участие е към всички творци в страната и чужбина, които работят в сферата на илюстрацията. Ограниченията са само две – творбите да са създадени в периода 2016-2018 г. и да не надхвърлят формат 25х35 см. Срокът е до 29 септември, а изложбата ще бъде от 24 октомври 2018 г. в изложбената зала „София”.  Събирането на произведения вече започна, а творците, които все още не са предали своите илюстрации могат да го направят всяка сряда (от 15:00 до 19:00 ч.) и събота (от 10:00 до 13:00 ч.) в сектор „Изкуство” в централната сграда на Столична библиотека (пл. Славейков №4). Авторите от чужбина кандидатстват по e-mail.   Всички условия за участие в Биеналето можете да намерите в сайта „Българска илюстрация” (www.bulgarian-illustration.com).", "date": "2018.09.14", "title": "Включете се в Национално биенале на българската илюстрация"}
{"url": "https://www.actualno.com/crime/izvedoha-zapodozrjan-ot-srybski-restorant-best-news_694785.html", "text": "  Спецчастите изведоха от „Сръбски ресторант Бест“ в София един от заподозрените за участие в организираната престъпна група, предаде БГНЕС.     Специализирана акция се провежда в „Сръбски ресторант Бест“, бившият „Кошарите” в София. На място има жандармерия, а ресторантът е затворен. Прокуратурата извършва претърсвания и изземвания.   По-рано днес стана ясно, че спецпрокуратурата извършва следствени действия срещу организирана престъпна група занимаваща се с незаконно производство на цигари и пране на пари. Рано тази сутрин Специализираната прокуратура започна извършването на претърсвания и изземвания в офиси на дружества в гр. София, стопанисващи заведенията „Везувий“ и „Сръбски ресторант Бест“, обиски на лица и разпити на свидетели на територията на гр. София, с цел задържане на ръководните нива на организираната престъпна група.\r\nНа 24.08.2018 г. Окръжна прокуратура - Пловдив привлече като обвиняеми 23 лица за държане на акцизни стоки без бандерол – цигари. Лицата бяха установени в четири незаконно работещи фабрики на територията на страната – в гр. Дупница, в гр. Горна Оряховица и в гр. Тутракан. Общото количество на акцизните стоки без бандерол, които са били установени и иззети тогава е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева, съобщиха от прокуратурата.  Иззети бяха всички машини и съоръжения от четирите фабрики за производство на крайния продукт – цигарите, обслужващата ги техника – мотокари, агрегати, климатични системи, охладители и др. Иззети бяха още 11 тежкотоварни автомобила, превозвали суровината за производство на цигарите и готовата продукция, която е била открита в тях, както и над 10 леки автомобила, свързани с производството и държането на акцизните стоки без бандерол и други веществени доказателства. Установено бе, че всяка една от фабриките за незаконни цигари е произвеждала средно около 100 000 кутии на ден.   Към настоящия момент две от задържаните лица са с мярка за неотклонение „задържане под стража“, а четири лица са с мярка „домашен арест“.\r\nВ хода на разследването на Окръжната прокуратура в Пловдив са събрани доказателства за това, че откритите четири фабрики на територията на страната се ръководят от лица, които не са били сред задържаните първоначално от прокуратурата в Пловдив и че производството на цигари без бандерол се осъществява от организирана престъпна група.    ", "date": "2018.09.14", "title": "Изведоха заподозрян от \"Сръбски ресторант Бест\""}
{"url": "https://www.actualno.com/curious/8-mesta-na-koito-da-ne-dyrjite-telefona-si-news_694778.html", "text": "  В днешно време несъмнено мобилният ни телефон е едно от нещата, който най-често използваме. Слагате го навсякъде, нали? Пипате го с нечисти ръце, след което екрана му и накрая лицето си. Може би не сте се и замисляли колко мръсен реално е той. Дори да ви се налага често да използвате телефона си в ежедневието, трябва да внимавате къде го слагате и дали не е прекалено замърсен.      1. Задния джоб – повечето хора поставят телефона си именно там, което всъщност изобщо не е хубаво. След няколко проучвания е доказано, че дългото стоене на телефона в задния джоб на дънките, може да доведе до болка в стомаха и краката. Сядайки на него, можете да го счупите или случайно да наберете някой номер. Също така телефонът може много лесно да падне от задния джоб и изобщо да не усетите, че го няма.\r\n2. Предния джоб - той определено е по-добрият избор, но само при жените. Електромагнитното излъчване влияе на репродуктивността при мъжете. След няколко проучвания е доказано, че тя намалява при мъжете, които държат телефоните си именно там.     3. В сутиена - има дами, които поставят телефона си там за малко като няма къде да го сложат. Това е изключително вредно и може да доведе до рак на гърдата, затова по-добре намерете друго място.\r\n4. Малка чантичка - повечето дами слагат телефоните си в малки дамски чанти, които обикновено са на нивото на бедрата. Ако не е изработена от по-плътна материя,  телефонът ви може да повлияе на здравето, по-конкретно на костите ви.\r\n5. Дълги разговори - случва ви често да говорите по телефона с приятелка с часове, имайте едно на ум. Мръсният му екран, залепен до лицето ви прекалено дълго време може да доведе до зачервявания , запушване на порите и възпаления.       6. На зарядното - почти всички слагаме телефона си да се зарежда преди лягане вечер и го оставяме близо до себе си. Това може да наруши съня ни, а поставен  цяла вечер в зарядното може да повреди батерията на телефона.\r\n7. Неприятни температури - избягвайте да оставяте телефона си на много горещо или на много студено място, защото това също може да го повреди. Всеки един телефон има възможността да функционира при определени температури.\r\n8. Под възглавницата - в никакъв случай не поставяйте телефона си там. Това може да навреди на съня ви, както да доведе до замърсяване на калъфката, в следствие и на лицето ви.", "date": "2018.09.14", "title": "8 места, на които да НЕ държите телефона си"}
{"url": "https://www.actualno.com/politics/siderov-i-mareshki-poiskaha-borisov-da-zashtiti-orban-news_694769.html", "text": "        В декларация от парламентарната трибуна лидерът на партия „Атака“ поздрави евродепутатите от ГЕРБ, които не са подкрепили санкциите срещу Унгария.   \"Двете свръхсили в момента са оглавени от президенти, които имат консервативно мислене. Започват да влияят върху Европа така, че Европа също се променя. Нека да бъдем в час с тези промени, да продължим тази политика, която представителите на ГЕРБ в Европарламента показаха, че могат и да гласуват против новото течение, което казва: \"Хайде да накажем Унгария\".\"\r\nВолен Сидеров обяви, че група депутати от „Воля“и „Атака“са подписали проекторешение парламентът да възложи на премиера Бойко Борисов да вземе ясна позиция против санкциите срещу Унгария.  ", "date": "2018.09.14", "title": "Сидеров и Марешки поискаха Борисов да защити Орбан "}
{"url": "https://www.actualno.com/curious/koi-zodii-sa-karmichno-svyrzani-news_694819.html", "text": "  Един от основните фактори , който изгражда характера ни е връзката на зодиакалния ни знак с една от трите вида енергии – Кардинална, Фиксирана и Непостоянна. Какво означават всички те, обаче? Как ни изграждат като личности? Кои зодии, към коя енергия са свързани? Ето отговорите на всички тези въпроси:     Видовете енергии – с този вид енергия са свързани зодиите Овен, Рак, Везни и Козирог. Те са импулсивни и много силни, могат да направят първата крачка. Много мощ притежават тези зодиакални знаци. Всеки един от тях е отговорен за различни сфери в живота и се справя повече от блестящо с тази отговорност. – с този вид енергия са свързани Телец, Лъв, Скорпион и Водолей. Те са търпеливи и полагат много усилия, за да постигнат желаното. Имат мащабни планове и с борят дълго време, за да ги осъществят. Винаги изчакват правилния момент и не обичат да прибързват, способни са години наред да се борят, ако са сигурни, че ще постигнат целта си.   – с този вид енергия са свързани Близнаци, Дева, Стрелец и Риби. Тези зодии умеят да се приспособяват към всичко, там където другите не намират смисъл, те намират вдъхновение, за това много астролози ги наричат хамелеони. Те винаги имат строго определена тактика, която им помага да бъдат най-богатите зодии. Овен – праволинеен , винаги постига целите си и обикновено действа сам, не търси чужда подкрепа.       Рак – независимост и амбиция, този зодиакален знак е много силно свързан със семейството. Представителите на зодия Рак намират утеха и сила в дома, близките и роднините.\r\nВезни – дипломатични личности, които умеят да комуникират с много хора и да създават важни за тях приятелства. Обикновено действат в екип.\r\nКозирог – изключително упорити и много търпеливи. Винаги постигат целите си бавно, стъпка по стъпка. Поставят си високи цели и дълго време се борят да ги постигнат. Не бързат това да се случи, но когато се, те не са дали всичко от себе си. Винаги го запазват за по-големите успехи.\r\nТелец – те са любители на парите и са готови на всичко, за да ги имат. Първоначално може да изглежда, че не полагат достатъчно усилия, но много бързо се мобилизират и за кратък период постигат големи успехи.   Лъв – те са творци и дълго се движат към целта си. Имат умението да покровителстват над всички останали зодиакални знаци.   Скорпион – умеят да трансформират живота си за изключително малък период от време, не само своя, но и този на близките си. Имат много силна енергия, която им позволява да го правят възможно най-безболезнено и ефективно.\r\nВодолей – изчакват точния момент, не са прибързани и никога не взимат емоционални решения. Мислят за бъдещето си и го градят, докато не постигнат желания резултат.\r\nБлизнаци – приспособяват се много лесно към всякаква среда. Те са много добри събеседници и дават най-добрите съвети, защото умеят да погледнат проблема по много различни начини. Това е една от най-интересните зодии.   Дева – адаптират се към всякакви условия без проблем, защото могат много бързо да сменят курса. Те са изключително дисциплинирани и мобилизирани и обикновено това им донася големи успехи.\r\nСтрелец – образованието е тяхната стихия, обичат да пътуват и да задоволяват интелектуалните си търсения.\r\nРиби – те са загрижени за всички, най-добрите психолози. Готови са да помогнат на всеки човек и това им донася големи ползи.", "date": "2018.09.14", "title": "Кои зодии са кармично свързани"}
{"url": "https://www.actualno.com/velikotarnovo/den-na-traur-v-obshtina-pavlikeni-news_694724.html", "text": "  Днешният петък е обявен за ден на траур в община Павликени. Това потвърди пиарът на общината Георги Бъчваров, позовавайки се на издадената заповед на кмета инж. Емануил Манолов, предаде БГНЕС.     Знамената на административните сгради ще бъдат свалени наполовина, а всички празнични събития са забранени, заяви Бъчваров.   Причината за това е трагичният инцидент, при който загинаха четирима футболисти на ОФК „Павликени“. Играчите са се връщали от мач, когато най-младият от тях Ивелин Атанасов, който управлява автомобила, не спира на знак „Стоп“ и се блъска в ТИР край село Горна Студена. И четиримата загиват на място.\r\nТази вечер ще се проведе заседание на УС на местния клуб, на което кметът Манолов ще предложи да се отпусне финансова помощ на близките на загиналите Димитър Кушев, Георги Вълчев, Ивелин Атанасов и Генчо Стефанов.  ", "date": "2018.09.14", "title": "Ден на траур в община Павликени"}
{"url": "https://www.actualno.com/balkani/turcija-zapochna-sobstveno-proizvodstvo-na-vertoleti-news_694723.html", "text": "  Генералният директор на Турската авиокосмическа компания (TUSAŞ) Темел Котил се похвали, че страната му се е превърнала в едва седмата държава в света, която има капацитет за собствено производство на вертолети, предаде CNNTurk, цитирана от БГНЕС.     Първият изцяло турски вертолет T625 полетя за пръв път през миналата седмица.   „Да произведеш самолет с постоянна геометрия на крилете, е далеч по-просто. В света има шест държави, които са способни сами да произведат вертолет, Турция стана седмата. Нито Южна Корея, нито Индия успяха сами. Получиха помощ от други държави“, заяви Котил и допълни, че TUSAŞ е в състояние да произвежда по две бройки от T625 на месец.\r\nЦената на многоцелевия вертолет T625 все още не е официално обявена, но според Котил подобни машини струват около 15 млн. американски долара. Той се надява в близките години компанията му да продаде вертолети за общо 2 млрд. долара и подчерта, че средствата ще останат изцяло в Турция, тъй като няма никакви лицензионни плащания.  ", "date": "2018.09.14", "title": "Турция започна собствено производство на вертолети"}
{"url": "https://www.actualno.com/america/sluchajat-skripal-otnovo-izpravi-na-nokti-otnoshenijata-vashington-moskva-news_694727.html", "text": "   заради предполагаемото участие на Кремъл в отравянето на бившия руски разузнавач и британски шпионин Сергей Скрипал и дъщеря му Юлия, предаде AFP, цитирана от БГНЕС.     Помощник държавният секретар Маниша Сингх заяви по време на изслушване пред Конгреса, че Русия все още не е признала участието си в опита за убийство на двойния агент Скрипал и дъщеря му на 4 март в английския град Солсбъри. Съединените щати определиха ноември като краен срок Москва да допусне инспектори до военни обекти, за които се твърди, че имат връзка с производството на нервнопаралитичното вещество „Новичок“ и да предостави уверения, че няма да го използва отново. „Сериозни сме относно крайния срок през ноември и възнамеряваме да наложим много жесток втори пакет санкции“, заяви родената в Индия Сингх.\r\nМеждувременно Москва смята, че Вашингтон трябва по-бързо да се откаже от илюзиите, че Русия може да бъде победена с икономически ограничения. Това заяви министърът на външните работи на Руската федерация Сергей Лавров в интервю за ДПА.\r\nПо думите му колкото по-бързо Съединените американски щати се откажат от илюзиите, че е възможно да смачкат Русия с икономически ограничения или демонстрация на военен потенциал, толкова по-добре ще бъде за всички. Лавров отбеляза, че .     Американците не проявяват реален интерес за конструктивно сътрудничество, констатира руският външен министър. Дори от президента Доналд Тръмп да излизат някакви позитивни сигнали, то те бързо биват неутрализирани от давещата се в русофобия американска администрация.\r\nЛавров коментира и отношенията на Русия с Европейския съюз. Според него те не са в най-доброто си състояние, тъй като по заръка на Вашингтон Брюксел също се е включил в спиралата от санкции. Ръководителят на руската дипломация обърна внимание на готовността, с която в Евросъюза са се съгласили да търпят многомилиардни загуби, докато в същото време американците не губят нищо.         Припомняме, че първите американски санкции, свързани с инцидента в Солсбъри, Великобритания, бяха наложени през август.  Москва продължава да отрича всякаква връзка с опита за убийство на Скрипал и дъщеря му. Лондон вече посочи лично президента на Руската федерация Владимир Путин като „отговорен“ за инцидента, а властите в Канада, САЩ, Франция и Германия обявиха, че имат „пълно доверие“ в британските твърдения. ", "date": "2018.09.14", "title": "Случаят \"Скрипал\" отново изправи на нокти отношенията Вашингтон-Москва"}
{"url": "https://www.actualno.com/society/14-npo-iskat-ot-borisov-konkretika-a-ne-sladki-prikazki-za-vojnata-po-pytishta-news_694770.html", "text": "  Необходим е изцяло нов модел на управление на пътищата в България. Това е решение на българската държава, но ние сме готови да помогнем. Така бившият шеф на КАТ и председател на Института за пътна безопасност Богдан Милчев.     От името на общо 14 неправителствени организации ( Институт за пътна безопасност, Сдружение \"Велоеволюция\", \"Спаси София\", Сдружение \"Клуб Форд\", Балкански институт за възстановяване и развитие, Сдружение \"СЕГА\", Обществен съвет за пътна безопасност, Граждански комитет \"Равни пред закона\", Българска асоциация за закрила на пациентите, Сдружение на българските професионални шофьори, Българска асоциация за рекреация, интеграция и спорт и Движение за европейско развитие на българските железници ) Милчев поиска правителството да приеме представители на организациите и да стартира диалог за промяна. А Радостина Петрова от сдружение \"Велоеволюция\" съобщи, че довечера, в 18:30 часа пред Министерския съвет, ще има шествие в подкрепа и на аналогично събитие във Варна – заради , който беше прегазен, докато буташе велосипеда си на пешеходна пътека. Петрова поиска ясна рамка за работата на обявения нов мегаорган относно безопасността на пътищата – дали има програма за работа, дали ще дава редовен отчет и т.н.   От страна на организацията \"Закрила на пациентите\" адвокат Пламен Таушанов обяви, че . Затова и той \"не очаква рязко подобрение\" при намалението на смъртността по пътищата. Припомняме, че съгласно . Таушанов постави и други въпроси – какво всъщност се случва що се отнася до бързото пристигане на \"Спешна помощ\", какво се случва при поставяне на импланти на пострадали от катастрофи. Адвокатът каза, че 20% от пострадалите с нужда от импланти свършват в болница, с опасност от болнична инфекция, която може да доведе до смъртта им.\r\nОбщата тенденция е да се стоварва отговорността на шофьора! Ние искаме отговорността да поемат и отговорните органи – да сте чули някое министерство нещо да поеме отговорност, попита юристът. Бившият председател на транспортната комисия в предишния парламент Настимир Ананиев добави що се отнася до отговорността, че (вероятно става въпрос за човек на име Петър Захариев) (бел. ред. – припомняме, че на въпросния човек на 30 август тази година )  За да кажем, че има война по пътищата, трябва да знаем кой е противникът – администрация, която посмъртно не поема отговорност. Става нещо, хвърляме оставка и отговорният човек продължава да си живее спокойно, заяви Гергин Борисов от \"Спаси София\". Той даде конкретен пример – със Симеон Арнаудов, бивш директор на Центъра за градска мобилност (ЦГМ) в периода 2012 – 2016 година и изпълнителен директор на ДАИ (\"Автомобилна администрация\") в периода 2010 – 2011 година, но беше уволнен от там, след като при автобусна катастрофа на АМ \"Тракия\" загинаха 6 души – след това Арнаудов стана ръководител на ЦГМ. А от ЦГМ Арнаудов си тръгна след скандала с бившия депутат от ГЕРБ Ирена Коцева, , че ремонтира спирки на градския транспорт в София за близо половин милион лева. .   Що се отнася до примерите, беше даден такъв и с кандидат-транспортния министър Александър Манолев, чиято кандидатура набързо беше бламирана заради появили се публикации, че е осъждан, защото е блъснат пешеходец. От граждански комитет \"Равни пред закона\" беше показано съдебното решение – Манолев е оправдан. Логично беше зададен и въпросът защо тогава се стигна до скоропостижното му бламиране.\r\nПрипомняме, че случаят с Манолев е от 2012 година - той е оневинен, че е причинил смъртта на възрастна жена-пешеходец, правейки забранен обратен завой на столичния булевард \"Васил Левски\", но оневиняването е факт заради нарушение на закона при съставянето на протокола по случая, както и заради видеозапис, от който не се виждало Манолев да прави въпросното нарушение. Точният мотив за нарушената процедура е следната: \"Дискредитиране на протокол за оглед поради подписването му от поемни лица, които не са присъствали на съставянето му и не са били осведомени относно обстоятелствата, валидирани и потвърдени от тях чрез подписване на протокола\".    Много вожд, малко индианец. Много институции, много отговорни фактори и неносене на капка отговорност, категоричен е беше  Красимир Георгиев от Асоциация за квалификация на автомобилистите в България. Размиват се отговорността и наказанията, е неговата теза. Георгиев все пак уточни, че – да се знае къде е по всяко време всеки учебен автомобил, какво прави, какво се случва реално.", "date": "2018.09.14", "title": "14 НПО искат от Борисов конкретика, а не сладки приказки за войната по пътища"}
{"url": "https://www.actualno.com/europe/anglijski-syd-otmeni-zapora-na-aktivite-na-gazprom-news_694726.html", "text": "  Руската \"Газпром\" съобщи, че съд в Анлгия е отменил запора на активите на компанията на територията на Англия и Уелс, предава РБК.     От своя страна \"Газпром\" е поела ангажимент да не продава своите акции в Nord Stream AG и да не изнася активи от територията на Великобритания.   Активите на компанията бяха арестувани като част от спора с украинската \"Нафтогаз\" за договора за транзит на газ през територията на Украйна.\r\nПрез февруари Стокхолмският арбитражен съд осъди руската компания да плати 4,63 млрд. долара на „Нафотгаз“. След приспадане на някои вземания сумата беше изчислена на 2,6 млрд. долара.  \"Газпром\" оспори решението на арбитража и през юни апелационен съд в Свеа, Швеция, постанови преустановяване изпълнението на Стокхолмския арбитраж. Няколко дни по-късно обаче Висшият съд на Англия и Уелс излезе с решение за налагане на запор на активите на компанията на територията на страната. Окончателното решение по делото се очаква да излезе през февруари 2019 година.   ", "date": "2018.09.14", "title": "Английски съд отмени запора на активите на \"Газпром\""}
{"url": "https://www.actualno.com/politics/obsyjdat-zadyljitelnoto-oborudvane-na-avtobusite-s-predpazni-kolani-news_694725.html", "text": "  В последното за тази седмица пленарно заседание депутатите ще продължат с гласуването на второ четене на промените в Закона за пътищата. След като регламентираха предстоящото въвеждане на тол системата и електронната винетка, те ще продължат с дебати по друг важен въпрос – въвеждане на задължително оборудване на автобусите с предпазни колани, предаде БГНЕС.     В преходните и заключителни разпоредби на законопроекта се предвиждат промени в Закона за автомобилните превози, с които оборудването на всички автобуси с обезопасителни колани за водача и пътниците става задължително. За неизпълнението на това задължение законопроектът предвижда санкции за превозвачите.   Освен предпазните колани, новите текстове предвиждат задължителното използване на видеорегистратор, който да заснема пътната обстановка пред превозното средство и водача.\r\nПромените са били обсъждани от депутатите и преди, но темата се върна отново на дневен ред след тежката автобусна катастрофа в Искърското дефиле, която отне живота на 17 души и доведе до ставките на трима министри от кабинета.  В рамките на пленарното заседание ще се проведе и петъчния парламентарен контрол. Първа на парламентарната трибуна ще се качи вицепремиерът и министър на външните работи Екатерина Захариева, която ще отговаря на депутатски въпрос относно дейността на консулската служба на България в Москва.   След нея министърът на културата Боил Банов ще даде разяснение на депутатите относно административна сграда на ул. „Г. Бенковски“ 1-3, която е част от архитектурен паметник на културата от национално значение.\r\nДва въпроса са отправени и към министъра на образованието и науката Красимир Вълчев. Той ще поясни пред депутатите преминаването на училищата към едносменен режим и наличието на проблеми с Регионално управление на образованието в Сливен.    ", "date": "2018.09.14", "title": "Обсъждат задължителното оборудване на автобусите с предпазни колани"}
{"url": "https://www.actualno.com/society/30-dni-otpuska-za-griji-za-chovek-s-uvrejdanija-news_694713.html", "text": "  По 30 дни годишна отпуска ще получават хората, които се грижат за инвалид или възрастен човек в семейството им, без да получават заплащане за това. Осигуряването на техен заместник по време на почивката е залегнало в новия закон за социалните услуги, представен от социалния министър Бисер Петков.     Право на отпуск ще имат и тези, които полагат грижа за деца, настанени извън семейството. Ваканцията обаче ще може да се ползва за не повече от 14 календарни дни на веднъж. Това означава, че всеки, който полага неформална грижа за своите близки, ще има право на отдих поне 2 пъти годишно. За целта ще бъдат създадени и две нови услуги за заместваща грижа. Именно чрез тях ще се осигуряват заместниците, които ще се грижат за нуждаещите се, пише    В законопроекта се предвижда още и учредяването на нова агенция, която ще следи за качеството на социалните услуги в страната. Такъв тип услуги са личният и социалният асистент, домашният помощник, приемната грижа, социалният патронаж и дневните центрове. Сред правомощията на агенцията ще бъде и налагането на санкции, както и оказването на методическа помощ при разработването на стандарти. Новата структура ще поеме и лицензирането на доставчиците на социални услуги, което в момента се извършва от Държавната агенция за закрила на детето. Правомощията на доставчиците пък ще бъдат разширени, като те ще могат да участват в публично-частно партньорство с общините. Ако кметството не може да създаде дадена услуга, то ще има възможност да я възложи на доставчика.\r\nПо думите на Бисер Петков създаването на новата структура е в отговор на вече немалкото случаи на сериозни проблеми в управлението на социалните услуги. С новия закон се предвижда облекчаване на достъпа до тях. Заповедта, която сега се издава от Дирекция „Социално подпомагане“ за ползване на помощта, вече ще бъде заменена от среща с консултант, който ще предлага конкретни услуги на нуждаещия се. Облекчен ще бъде и режимът за създаване на услуги, финансирани от държавния бюджет, като ще е достатъчно да има решение на общинския съвет. Вече общините ще могат да сключват договори за предоставяне на социални услуги помежду си, за да се обхванат и по-отдалечените населени места. Държавата ще трябва да гарантира минимален пакет от социални услуги, които да бъдат фиксирани в национална карта. Предвижда се и създаване на общодостъпни безплатни услуги като информиране, консултиране, подкрепа и помощ в кризисна ситуация.  Проектът се очаква да бъде публикуван за обществено обсъждане на 15 октомври, а през ноември да е в парламента.   ", "date": "2018.09.14", "title": "30 дни отпуска за грижи за човек с увреждания"}
{"url": "https://www.actualno.com/business/knsb-iska-da-se-vyvede-neoblagaem-minimum-raven-na-minimalnata-rabotna-zaplata-news_694782.html", "text": "        На организирана от синдиката дискусия на тема \"Десет години плосък данък в България\" президентът на организацията заяви:    „Шест от 40 европейски страни, включително и България, практикуват пропорционална система на облагане. 11 икономики в Европа имат необлагаем минимум, който е равен на минималната им работна заплата, а в същото време други 14 страни от Европейския съюз предлагат някакви форми на необлагаема основа под различна форма. Единствените държави в Европейския съюз, които не предлагат под никаква форма необлагаема основа, са България, Унгария и Хърватия\". КНСБ настоява максималният осигурителен доход догодина да стане 3000 лева, вместо сегашните 2600.  Президентът на КНСБ отдавна настоява за данъчна реформа и за отпадане на т.нар. \"плосък данък\".   Целта на форума е да бъдат обсъден ползите и недостатъците на пропорционалното облагане, както и неговото влияние върху инвестициите, проходите в бюджета, заетостта и социалните неравенства. Ще бъде представено и специално изследване за данъчното облагане на КНСБ и Фондация \"Фридрих Еберт\".\r\nСред лекторите на днешната дискусия са бившият премиер Иван Костов, който е директор на Лабораторията за изследване на рисковете към Нов български университет, известни икономисти като проф. Гарабед Минасян, проф. Боян Дуранкев и доц. Емил Хърсев.    ", "date": "2018.09.14", "title": "КНСБ иска да се въведе необлагаем минимум, равен на минималната работна заплата"}
{"url": "https://www.actualno.com/society/prognoza-za-vremeto-14-septemvri-petyk-news_694717.html", "text": "  Днес ще преобладава слънчево време с временни увеличения на облачността, но без съществени валежи. Вятърът ще отслабне, само в източните райони ще се задържи до умерен от североизток. Максималните температури ще бъдат между 25° и 30°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.     Атмосферното налягане е и ще се задържи близко до средното за септември.   Над Черноморието ще има променлива облачност, без съществени валежи. Ще продължи да духа до умерен вятър от североизток. Максимални температури на въздуха: 24-28°. Температурата на морската вода е 24-26°. Вълнението на морето ще бъде 3 бала.\r\nНад планините ще преобладава слънчево време с временни увеличения на облачността, но съществени валежи не се очакват. Ще духа слаб до умерен север-северозападен вятър. Максимална температура на височина 1200 метра около 19°, на 2000 метра – около 12°.  В събота ще преобладава слънчево време, с временни увеличения на облачността. Ще се появи северозападен вятър, в Дунавската равнина, по-късно и в източните райони, ще е до умерен. Дневните температури слабо ще се повишат и максималните ще са между 27° и 32°. В неделя в източната половина от страната вятърът ще се ориентира от север-североизток. Там и облачността след обяд ще се увеличи, на места ще има и краткотрайни валежи. Над западната ще остане предимно слънчево. В понеделник вятърът ще отслабне, в отделни западни райони временно и ще стихне, а в Източна България ще бъде източен. Повече облачност ще има отново над източната половина, но почти без валежи.   ", "date": "2018.09.14", "title": "Прогноза за времето - 14 септември (петък)"}
{"url": "https://www.actualno.com/books/izleze-ot-pechat-nova-kniga-na-viktor-suvorov-specnaz-otkys-news_694719.html", "text": "  На 10 септември излезе от печат нова книга на Виктор Суворов – СПЕЦНАЗ (Тайната армия на Съветския съюз).     Виктор Суворов (Владимир Богданович Резун) е роден на 20 април 1947 г. През 1974 г. завършва Военно-дипломатическата академия към Генералния щаб на съветската армия, непосредствено след което е изпратен в Женева, където в продължение на четири години работи в резидентурата на съветското ГРУ (Главно разузнавателно управление) под прикритието на дипломат, акредитиран в ООН. През 1978 г. поискваполитическоубежищевъвВеликобритания, за което е осъден задочно на смърт чрез разстрел от Военната колегия на Върховния съд на СССР. Присъдата му не е отменена и до днес.\r\nВ. Суворов живее и преподава в една от военните академии на Великобритания.\r\nНосител е на множество висши държавни награди на различни страни, професор хонорис кауза на Варшавския университет, почетен член на Международната академия за наука, образование, индустрия и изкуства в Калифорния, която го удостоява със златен медал на името на Алберт Айнщайн \"За изключителни заслуги\", получил и „Специалната награда за цялостно творчество, ускорило демократичните процеси в Европа“ на Съюза на журналистите в България „Подкрепа“.  В. Суворов е автор на бестселърите „Аквариумът“, „Освободителят“, „Ледоразбивачът“, „Денят М“, „Последната република“, „Очищение“, „Разгромът“, „Самоубийство“, „Сянката на победата“, „Вземам си думите назад“, „Тя се казваше Татяна“, „Крахът“, „Майката на дявола“, „Основи на шпионажа“.\r\nЧастите със специално предназначение (Спецназ/СпН) на съветското военно разузнаване са една от най-големите военни тайни на Съветския съюз. Според замисъла на военното командване те би трябвало да играят ключова роля в бъдещата ядрена война със Запада и тъкмо за това дори самият факт на съществуването им се пази в най-строга тайна. Задачата на тези части е в навечерието на войната и в първите ѝ часове и дни да извършват разузнаване и диверсии в тила на противника, така че да осигурят успеха на настъпателните операции на Въоръжените сили на СССР и на неговите съюзници, които ще нападнат врага с цялата си мощ. От тази книга ще научите как и защо в Съветската армия са създадени частите със специално предназначение и какви задачи са изпълнявали, какви хора са подбирани в частите на СпН и как се е провеждала бойната подготовка на войниците, сержантите и офицерите от СпН, как съветското командване е планирало да използва частите и съединенията на СпН в бъдещата война със Запада.\r\nЗа първи път документалното изследване със заглавие СПЕЦНАЗ излиза във Великобритания през 1987 г. Заради пазения в дълбока тайна термин и частите със специално предназначение (СпН), чието съществуване Главно разузнавателно управление отказва да признае, нито едно издателство не се осмелява да го публикува в оригинал. В бившия СССР книгата се разпространява нелегално в превод от английски. Едва днес тя вижда бял свят и в Русия на руски – но вече основно преработена и допълнена от автора.    В българското издание, което „Факел експрес“ пускаотпечатнепосредственопредируското, читателят ще намери своеобразно продължение на знаменитите книги на Виктор Суворов „Аквариумът“ (1997) и „Основи на шпионажа“ (2016). „Своеобразно“, защото ще научи някои нови, потресаващи подробности не само за методите на работа на най-могъщото военно разузнаване в света, но и за превъплъщенията на вездесъщия Спецназ в Путинова Русия.\r\nИ не само в нея.\r\nТук публикуваме откъс от глава 9.\r\n* * *\r\nИ така, децата, евакуирани през втората половина на 30-те години от миналия век от Испания, порастват в Съветския съюз и раждат ново поколение испанци.   И това ново поколение е много по-интересно за КГБ и ГРУ от предишното. Докараните от Испания имат оста¬нали там роднини. Новото поколение няма тази връзка, връзката с Испания е скъсана окончателно. А връзката със Съветския съюз е пряка, кръвна. Такъв боец можеш да го пратиш където си щеш – нали мама и татко са в град Иваново, пък и жена му с дечицата им.\r\nРезултатът: червените побеждават в Куба и се почва борбата за власт. Кремълските другари залагат на ФиделКастро, подкрепят го с оръжие и парични средства, с техника, с продоволствие и още много нещица. Освен това му пращат телохранители, по език и външност почти кубинци: ако бойните другари на Фидел решат да го гътнат, няма начин да се справят с личната му охрана – а и не могат да я подкупят или да я заплашат. Понеже личната охрана на Фидел не се подчинява дори на него, а директно на Москва. Ето ви и още един страничен резултат от появата на испански жители в Рязанско-Тулско-Ивановските райони. Приятелят ми Гена Челноков воюваше в Ангола. С него бяхме заедно пет години във Воронежкото суворовско военно училище, две години в Калининското СВУ и три в Киевското висше общовойсково командно (влязохме и двамата направо във втори курс), а после пътищата ни се разделиха – аз тръгнах на тайна война в Европа, а той отиде в Африка на истинска. И значи, воюва рамо до рамо с бойни другари кубинци. Които кубинци къркат водка като невидели, разправят мръсни руски вицове и псувните им също руски.\r\nПонеже изобщо не са кубинци, а само се правят на кубинци. Понеже всъщност са си испанци от Съветския съюз.\r\nПовечето бойци, които се определят като кубинци, до¬като воюват за свободата на чуждите народи в Африка и Южна Америка, без съмнение наистина са кубинци. Но сред тях има и „други“ кубинци – такива, които от ада на партизанската война се връщат не при палмите и кактусите, а под милите си родни руски брезички.\r\nОт тези момци ставаха и добри нелегали, тоест хора под дълбоко прикритие. Понеже такъв мургавелко става повече за нелегал от типичния русоляв жител на Рязанска област.\r\n* * *\r\nРъководството на ГРУ търси и намира (в една тоталитарна държава, където всичко е под контрол, това е лесно) хора, родени в Съветския съюз, но с чужд произход. И те всъщност с желание се вливат в редиците на бойците на тайния фронт. Понеже с име като Руеда-Маестро трудно можеш да се изкатериш по служебните стъпала на Съветските въоръжени сили. Единственото изключение са формированията, в които подобно име не е спусната бариера, ами направо пропуск към главозамайваща кариера.\r\nВ Спецназ са чести немските фамилни имена като Щолц или Шварц. Според преброяването от 1979 година в Съветския съюз живеят 1 846 000 немци.\r\nСъветските немци се делят на две категории.\r\nОгромното мнозинство са немци, дошли в Русия преди 200 години.\r\nА малцинството са потомци на пленниците от Втората световна война, особено на заключителния ѝ етап. Огромните маси пленници живеят в нечовешки условия. Така че няма нищо чудно, че някои от тях извършват престъпления по отношение на събратята си пленници. Не че биха го направили в нормални условия. Но пленниците преднамерено се държат в условия, при които човешкият морал отпада.\r\nИ ето че идва време пленниците да се върнат в Германия. Повечето се връщат – но не всички. Някои ги е страх. И остават в Съветския съюз. Процентът е нищожен. Но пък на другарите от ГРУ не им трябва много. Освен това не им трябват самите пленници, а техните потомци.\r\nИ не са само испанците и немците – базата за вербуване е достатъчно голяма. Югославяните например. По-точно сърбите, хърватите, черногорците и другите жители на тази многонационална страна.\r\nТук историята е малко по-различна. През 1945 година Германия е разгромена. Навсякъде, където стъпва кракът на съветския боец освободител, се създават режими по наш образ и подобие. Така става и с Югославия. Всички братски страни – Полша и България, Чехословакия и Унгария, пращат в Съветския съюз свои курсанти и офицери за обучение в съветските военни училища и военни академии. Праща и Югославия.   След това настъпва разрив. Маршал Тито повежда Югославия по различен път, тоест съвсем не по онзи, по който другарят Сталин е повел народите на Съветския съюз и на всичките братски страни към светлото утре.\r\nРазривът с Югославия е шумен и скандален. Тито би могъл да очаква от страна на другаря Сталин всичко. И се бои за живота си – при това ненапразно. Понеже другарят Сталин има богат опит в политическите убийства. Тито би могъл да очаква не само удар с алпенщок по черепа, но и военен преврат, подготвен от собствената му армия и тайна полиция.\r\nЗатова всички минали обучение в Съветския съюз попадат под подозрение, че и под следствие. При това положение много югославянски курсанти и офицери, които в момента са в Съветския съюз, отказват да се върнат в родината си. Всички те по заповед на другаря Сталин стават кадри на Въоръжените сили на Съветския съюз.\r\nЕдин пример: в Киевското висше общовойсково командно училище топография ми преподаваше майор Голосевич. Мислех си, че е белорусин. Оказа се, че е югославянин. Не знам точно какъв – сърбин ли, хърватин ли, или някакъв друг. Беше добър преподавател – обясняваше нещата просто, ясно и разбираемо.\r\nА част от тези югославянски курсанти и офицери отиват директно в ГРУ и Спецназ.   * * *\r\nПонякога сред офицерите от Спецназ се срещат съветски италианци със същия произход като испанците и немците.\r\nВ Спецназ имаше турци, кюрди, гърци, корейци, монголци, фини и хора от други националности. Тези войници и офицери бяха граждани на СССР, но произходът им беше явно чужд. Неизвестно защо ги наричаха „ония“.\r\nНе знам кога е почнало това, но така си беше. И тези хора приемаха това определение, без да се сърдят. (Или поне не го показваха.)\r\nСпоред мен тази дума се използваше без никакъв намек за расизъм, просто в духа на дружбата между народите и с грубия войнишки хумор, за да определиш другарите си, които, от една страна, са съветски хора, родени в Съветския съюз от съветски родители, а – от друга – рязко се различават от основния състав на бойците на Спецназ по външен вид, говор и поведение.   По мое време в Спецназ нямаше никакви чисто национални формирования от типа германски взвод или испанска рота. Но при необходимост те можеше да се сформират. Пример: за държавния преврат в Афганистан и за физическото ликвидиране на ръководството му в Кабул беше прехвърлен така нареченият „мюсюлмански батальон“ от състава на 15-а бригада на Спецназ от Средноазиатския военен окръг.\r\nБатальонът се справи с възложената му задача.\r\nЗа това ще говорим по-долу. Превод от руски Иван Тотоманов  ", "date": "2018.09.14", "title": "Излезе от печат нова книга на Виктор Суворов – СПЕЦНАЗ (ОТКЪС)"}
{"url": "https://www.actualno.com/chronicles/sssr-izstrelva-avtomatichnija-kosmicheski-aparat-venera-12-news_694704.html", "text": "  Венера 12 е автоматичен космически апарат, изстрелян от СССР на 14 септември 1978 г. 02:25 стандартно време с цел изследване на Венера и междупланетното пространство. Изстреляна е 4 дни след Венера 11,отначало на близка околоземна орбита 205/177 км. Венера 11 и 12 имат еднаква конструкция. Спускаемият модул се отделя от орбиталния модул на 19 декември 1978 г. и навлиза в атмосферата на планетата на 21 декември 1978 г. със скорост от 11,2 km/s. След последвало спускане в продължение на около час, апаратът каца на повърхността в 06:30 московско време на място с координати 7° южна ш. и 294° изт. д.. Данни към Земята биват предавани в продължение на 110 минути, след което апаратът излиза от обхвата на радарните станции.     Оборудването включва устройства за измерване на температурата, осветеността и химическия състав на атмосферата. Един от бордните уреди регистрира светкавица. Налични са две цветни телевизионни камери, които не проработват — защитните капаци и на двете камери не се отварят. Анализаторът на повръхностен материал също не проработва. Резултатите от химичния състав на атмосферата показват високо съдържание на Ar36 спрямо Ar40, както и наличието на въглероден окис на ниски височини.   Орбиталният модул е оборудван с детектори на слънчев вятър, йонни анализатори и два детектора на гама лъчи — един съветски и един френски. След отделянето на спускаемия апарат,модулът прелита на 34 00 км от Венера. На 13 февруари 1979 г. с помощта на съветско-френски ултравиолетов спектрометър е изследвана кометата Брадфийлд. В това време Венера 12 е на разстояние 190 373 790 км от Земята.", "date": "2018.09.14", "title": "СССР изстрелва автоматичния космически апарат Венера 12"}
{"url": "https://www.actualno.com/balkani/novorodenite-v-makedonija-sa-namaleli-s-edna-treta-za-poslednite-25-godini-news_694730.html", "text": "  С почти една трета е намалял броят на живите раждания в Македония за периода 1994 — 2017 година, предава МИА. Според данните на официалната статистика през 1994 г. в Македония са родени 31 421 бебета, докато през миналата година те са едва 21 754. Данните показват и увеличение на броя на смъртните случаи, предаде БГНЕС.     Данните за естественото движение на населението показват, че най-голямо намаление в броя на живородените е регистрирано в периода от 1994 г. до 2001 г., когато са регистрирани 24 183 живи раждания.   За сметка на намалението на новородените обаче се увеличава смъртността. През 1994 година са починали 15 649 души, а през 2017 година броят им е 20 318.\r\nВъпреки негативната тенденция обаче естественият приръст на населението в Македония остава положителен — 1,436.  От началото на 2018 година трендът се запазва и през второто тримесечие са родени 6,3% по-малко деца отколкото през същия период на 2017 година.   Директорът на Държавния статистически институт на Македония Апостол Симовски отбеляза, че през второто тримесечие на 2018 година, за първи път откакто се провеждат подобни проучвания, броят на починалите е по-висок от броя на новородените.", "date": "2018.09.14", "title": "Новородените в Македония са намалели с една трета за последните 25 години"}
{"url": "https://www.actualno.com/crime/sydyt-ostavi-v-aresta-shofiora-blysnal-i-ubil-baletista-martin-chikalov-news_694796.html", "text": "        Петър Здравков, освен че не е имал книжка, два пъти е бил глобяван, защото е карал автомобила с доста слабо зрение и без очила, но все още медицинската експертиза не е готова. В съдебната зала Петър Здравков каза, че изключително много съжалява. Адвокатът му поиска по-лека мярка за неотклонение, което беше отхвърлено, тъй като стана ясно, че по свидетелски показания, в момента на престъплението той е карал със скорост между 70 и 80 километра в час. Точната скорост ще бъде установена след излизане на автотехническата екпертиза.   Стана ясно, че Здравков е бил монтьор на климатици. Имал две криминални регистрации, които са прекратени, затова е с чисто съдебно минало. Адвокатът каза, че мярката за неотклонение ще бъде обжалвана в тридневен срок.\r\n14 неправителствени организации поискаха среща с премиера Борисов по време на предстоящия протест в подкрепа на памет на загиналия велосипедист Мартин Чикалов. Те искат работещи институции, които да предприемат адекватни действия за прекратяване на войната по пътищата.  ", "date": "2018.09.14", "title": "Съдът остави в ареста шофьора, блъснал и убил балетиста Мартин Чикалов"}
{"url": "https://www.actualno.com/analysis/das-handelsblatt-sasht-okazvat-natisk-vyrhu-germanija-za-vkluchvaneto-na-bundesvera-v-kampanijata-sreshtu-sirija-news_694718.html", "text": "  САЩ поставиха открито въпроса за участието на Бундесвера във военна операция в Сирия, в случай че правителствените сили на президента Башар Асад употребят химическо оръжие срещу цивилното население. Това пише германското издание Das Handelsblatt.     \"Най-добрият начин да бъде демонстрирана политическа подкрепа не е речта, а военната солидарност“, заяви специалният пратеник на САЩ за Сирия Джеймс Джефри, който бе на посещение в Берлин. САЩ ще се опитат да получат възможно най-широка подкрепа за евентуалното нанасяне на нови удари в Сирия, обясни дипломатът.   Подкрепата на съюзниците от НАТО е важна за САЩ и най-вече – политически мотивирана.\r\n\"Става въпрос и за вътрешна политика. Би било полезно, ако президентът (на САЩ Доналд Тръмп) може да каже, че и други стоят до нас\", подчерта Джефри, като направи паралел с войната в Ирак през 2003 г. Тогава Германия и Франция отказаха да се включат в кампанията.  \"Това беше голям проблем за нас във вътрешно отношение\", увери американският политик.   За Германия обаче темата е проблематична и вече предизвика остър дебат, в което бе намесено и името на посланика на САЩ в Германия – Ричард Гренел, който е посетил Министерството на отбраната на ФРГ – поне според медийните доклади.\r\nГолямата коалиция остава разделена по въпроса. Председателят на Германската социалдемократическа партия Андреа Налес отхвърли категорично участието на Бундесвера. Канцлерът Ангела Меркел (ХДС) се стреми да остави въпроса отворен – поне докато не се стигне до употреба на химическо оръжие в Сирия.     Превод: Агенция \"Фокус\"    ", "date": "2018.09.14", "title": "Das Handelsblatt: САЩ оказват натиск върху Германия за включването на Бундесвера в кампанията срещу Сирия"}
{"url": "https://www.actualno.com/healthy/bezplatni-konsultacii-s-top-transplantolog-v-sofija-news_694731.html", "text": "  Проф. д-р Бурак Кочак,уролог и един от най-търсените от пациентите специалисти  за бъбречни трансплантации в Турция, ще консултира безплатно пациенти в София на 28-29 септември 2018 г. Той пристига у нас по покана на Звезделина Лютфи, управител на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината, като си партнират с едни от най-добрите лечебни заведения и специалисти от цял свят.     Проф. Бурак Кочак е директор на Програмата за трансплантация на бъбреци и панкреас в Университетска болница Коч (Koç University Hospital) в Турция. Завършил е медицинското си образование през 1996 г. във Факултета по медицина на Hacettepe University, а уменията си в сферата на трансплантационната хирургия е усъвършенствал в Northwestern University в САЩ в периода 2002-2004 г. Впоследствие е ръководил екипите за бъбречна трансплантация в едни от най-реномираните лечебни заведения в южната ни съседка. Натрупал е значителен професионален опит в присаждането на бъбреци, включително и при деца и бебета с тегло под 10 кг.    Трансплантацията на здрав бъбрек е единствената алтернатива за пациентите в крайна фаза за хронична бъбречна недостатъчност, а съвременните медицински методи позволяват тя да се извърши с нисък риск, висока степен на успеваемост и бързо възстановяване на донора и реципиента. Лапароскопските(затворени) хирургични техники, както и операциите с помощта на робот, които се извършват през няколко малки отвора вместо голям хирургичен разрез, спомагат за намаляване на инфекциите, болката и кръвозагубата при операция. Благодарение на тях през последните години значително се увеличиха трансплантациите от живи донори и все по-често близките на пациенти с хронична бъбречна недостатъчност се решават да дарят орган, за да спасят живота на обичан човек. Напредъкът в медицината позволява и успешното прилагане на т.нар. „кръстосани трансплантации“,които дават шанс за живот на пациенти и при липса на необходимата съвместимост с донора, склонил да дари свой орган.      За съжаление, хроничната бъбречна недостатъчност може да засегне както възрастни, така и деца. Тя може да се дължи на наследствени заболявания и аномалии, както и на прекарани инфекции, които увреждат бъбречните функции. В ранна детска възраст трансплантацията на бъбрек се препоръчва като първи избор за лечение пред диализата, която може да доведе до проблеми в растежа и развитието на младия организъм. И тъй като детското телце е значително умалено, а кръвоносните съдове са тънки и крехки, трансплантацията на бъбрек в тази възраст изискват значителен опит и прецизност от страна на медицинския екип.     Трансплантацията на орган е една от най-сложните операции в медицинската практика, а когато органът се взема от жив донор отговорността е двойна – от правилните и навременни медицински действия зависят не един, а два човешки живота. Освен това, успехът на трансплантацията зависи не само от самата операция, не по-малко важни са етапите преди и след хирургичната намеса. За целта е необходим опитен мултидисциплинарен екип, отлично оборудвани операционни зали, надеждна лаборатория, интензивни грижи и образни изследвания. В Университетска болница Коч разполагат с най-съвременното технологично оборудване и експертен екип от специалисти в сферата на хирургията, детската хирургия, урологията, нефрологията, анестезиологията и интензивните грижи. Центърът работи с първата имунологична лаборатория в Турция, акредитирана от EFI (Европейската федерация за имуногенетика).   Желаещите да се възползват от възможността за безплатна консултация с проф. д-р Бурак Кочак в София на 28 и 29септември трябва да се запишат предварително на телефоните на „Медикъл Караджъ“: 0879 977 401 или 0879 977 402, както и да предоставят на място всички медицински документи, с които разполагат до момента.", "date": "2018.09.14", "title": "Безплатни консултации с топ трансплантолог в София"}
{"url": "https://www.actualno.com/america/meksiko-misli-vyrhu-ofertata-na-sasht-za-pari-sreshtu-deportacija-na-migranti-news_694733.html", "text": "  Властите в Мексико съобщиха в четвъртък, че са получили от Съединените американски щати оферта за прием и депортиране на мигранти срещу заплащане, предаде AFP, цитирана от БГНЕС.     От латиноамериканската държава отричат да са приели предложението. Изявлението идва след твърденията, че администрацията на президента на САЩ Доналд Тръмп възнамерява да предостави на Мексико 20 млн. долара, за да депортира нелегални пришълци от Централна Америка, които преминават транзитно за САЩ. „Правителството на Мексико все още обмисля предложението“, се казва в съобщение до медиите.   Според публикация във вестник The New York Times администрацията на Тръмп планира да използва милиони долари като чуждестранна помощ, за да може Мексико да плати самолетните и автобусни билети за 17 000 нелегални мигранти, които да бъдат върнати обратно в собствените им държави.\r\n„Правителството на Мексико не е приело въпросното предложение; нито писмено, нито в устна форма. Не е подписан нито един документ“, казаха за медиите Външните и вътрешните министри в съвместно изявление.  Припомняме, че това е поредният план на Тръмп за спиране на нелегалните имигранти, преди да влязат в САЩ. Американският държавен глава възнамерява и да построи стена по границата между Мексико и САЩ.   ", "date": "2018.09.14", "title": "Мексико мисли върху офертата на САЩ за пари срещу депортация на мигранти"}
{"url": "https://www.actualno.com/america/zadyrjaha-nad-1-ton-kokain-vyv-voenna-baza-v-ekvador-news_694732.html", "text": "  Във военна база в Еквадор силите на реда откриха над един тон кокаин, предаде БГНЕС.     Наркотикът е бил предназначен за Мексико. Той е открит във военновъздушната база Манта в Тихия океан.   При полицейската операция бяха арестувани двама войници, съобщиха местните власти.\r\nРъководителят на Дирекцията за борба с наркотрафика Карлос Апулема уточни, че разследването е продължило няколко месеца. В наркомрежата са участвали войници от военновъздушните сили.   ", "date": "2018.09.14", "title": "Задържаха над 1 тон кокаин във военна база в Еквадор"}
{"url": "https://www.actualno.com/cite/ako-bsp-se-spravjashe-dobre-dosega-tova-pravitelstvo-shteshe-da-padne-news_694742.html", "text": "  \"Ако БСП се справяше добре, досега това правителство щеше да падне.\"     Това каза в интервю за bTV бившият вицеприемиер и министър на регионалното развитие Костадин Паскалев.   ", "date": "2018.09.14", "title": "Ако БСП се справяше добре, досега това правителство щеше да падне"}
{"url": "https://www.actualno.com/actualno/da-se-mrazim-i-otrichame-mojem-oshte-news_694607.html", "text": "  Видяхте ли какво се случи отново? Живеещите в социалните мрежи моралисти изпиха поредната си чаша отрова, изпънаха вратове и стовариха добре отработено кроше върху Азис и Цветана Манева. Заваляха коментари от омраза и противопоставяне, сблъскаха се жлъчни сокове, а блюстителите на добри порядки в музиката и посланията, които тя отправя, се надпреварваха да бъдат оригинални в непременното отричане. Въобще, жалки игри, облечени във фраг, изцапан с лютеница.     Видяхте ли какво се случи отново? Тъй като у нас всеки разбира повече от другия, отколкото от себе си, набързо се  изредиха съдници (впрочем - все едни и същи), въобразили си, че като вдигнат ръка срещу някого, ще го свалят до собственото си его. А там е лесно, тъй като на терена на \"високата (им) култура\", се правят на ментори, но преживяват сами сред нарцисизма си. В този 'панаир на суетата' нямаш полезен ход освен да отричаш очевидното, че и Азис, и Цветана Манева са добри в това, което правят. Но мълчете! Не изричайте нищо отвъд морала, който други наслагват, тъй като ще попаднете в лепкавата пихтия на стигматизацията, а за там трябват студено високомерие и изтънчени маниери. Все неща, които ще ви струват скъпо.   Видяхте ли какво се случи отново? Намразихме се, издухме жили едни срещу други, намерихме пореден повод, чрез който да се разделим, да се захраним с още отрицания за следващи обречени битки. А в деня, в който се самозатрием, ще останат единствено моралистите. Нали все пак някой трябва да ни изкрещи в очите, че ще умрем безлично, без финес, без смокинг и дантели! Понеже “..сме жестоки хора, забравили, че са добри”.   ", "date": "2018.09.14", "title": "Да се мразим и отричаме, можем още"}
{"url": "https://www.actualno.com/showbusiness/velikobritanija-kazva-sbogom-na-big-brother-zavinagi-news_694820.html", "text": "            От телевизията благодарят на водещите и екипа за \"професионализма\" и \"многото запомнящи се моменти\" и обещават последният сезон да е забележителен, допълва The Independent. \r\nПървият сезон на Big Brother във Великобритания е излъчен през 2000 г. и е гледан средно от 4,5 млн. зрители. Тогава форматът се излъчва по Channel 4, която се отказва от него след седем сезона поради спад на рейтинга.  През 2011 г. предаването е подновено по Channel 5, но така и не успява да набере предишната си популярност. Аудиторията на дванадесетия сезон е била средно по 1,2 млн. души.   В България обаче явно все още не сме се изморили от риалитито, тъй като поредното му издание, стартирало преди дни, отново предизвика традиционните спорове, коментари и дискусии в общественото пространство.", "date": "2018.09.14", "title": "Великобритания казва \"сбогом\" на Big Brother завинаги "}
{"url": "https://www.actualno.com/celebrate/praznuvame-krystovden-news_694224.html", "text": "  Дванадесетте празника отбелязват събития, които не излизат от пределите на евангелския кръг. За разлика от тях на празника Въздвижение се възпоменават събития от значително по-късно време.     На този голям празник Църквата приканва вярващите да отдадат благовейно поклонение на самия Животворящ Кръст, на Който Спасителят понесе страдания заради нашето спасение; на Кръста като оръдие на Христовата победа над греха и смъртта.   Светата Православна Църква извършва поклонение на светия честен Кръст Господен четири пъти в годината: на третата неделя от Великия пост, наречена Кръстопоклонна, на Велики петък, на 1 август и на 14 септември. По древен обичай на тоя ден се прави водосвет и свещениците ръсят по домовете за благословение със св. Кръст.\r\nНа Кръстовден се спазва строг пост.   Pravoslavieto.com    ", "date": "2018.09.14", "title": "Празнуваме Кръстовден"}
{"url": "https://www.actualno.com/healthy/bezplatni-konsultacii-v-sofija-s-vodesht-nevrohirurg-ot-chujbina-news_694737.html", "text": "  На 3 и 4 октомври пациенти с мозъчни тумори и гръбначни заболявания ще имат възможността да се консултират безплатно в София с водещ неврохирург от Турция. Доц. д-р Зафер Оркун Токташ ще гостува у нас по покана на Звезделина Лютфи, управител на Здравен информационен център „Медикъл Караджъ“,в рамките на инициативата им да предоставят достъп на българските пациенти до най-съвременните методи в медицината, като си партнират с едни от най-добрите лечебни заведения и специалисти от цял свят.     Доц. Токташ е специализирал неврохирургия в Медицинския факултет на Мармарския Университет, където е продължил и докторантурата си. Автор е на редица научни материали в областта на гръбначно-мозъчните заболявания и е един от най-авторитетните специалисти в южната ни съседка за лечение на мозъчни и гръбначни тумори, дискови хернии на гръбначни и шийни прешлени, сколиоза и гръбначни деформации.През 2014 г. е участвал в научно-изследователски дейности в Харвардския университет. Към момента преподава в Медицинския факултет на Бахчешехирския университет и приема пациенти в болница „Медикъл Парк Гьозтепе“, където разполагат с Center of Excellence за лечение на сколиоза.    Мозъчната хирургия изисква голяма  прецизност, затова и в последните години от 20-и век се наложи понятието микрохирургия.  В наши дни неврохирурзите работят над методи за свеждане до нула на грешките по време на операция. Съвременната апаратура за диагностициране и лечение на тумори вече позволява с милиметрична точност да се установят данни, необходими за планиране на ефективна терапия, като вид и стадий на тумора, наличие и локализация на разсейките. Тези възможности са от голяма полза както за лекарите, така и за  болните.  С помощта на технологиите  за интраоперативно сканиране и навигация е възможно хирургът още по време на самата операция да проследява каква част от тумора е почистил. Апаратите за томография и ангиография също се използват на място в операционната. Или казано накратко, в съвременните болници е възможно  почти всички радиологични изследвания да се прилагат и в операционните зали. Все по-често намира приложение и методът на мониториране на нервната система по време на операцията. Това създава добри предпоставки за предотвратяване на вероятни увреждания, включително парализа след мозъчна операция.    Технологичните нововъведения в медицината доведоха до революционен напредък в областта на гръбначната хирургия през последните години. Например при дископатия, когато се налага хирургична намеса, до засегнатия участък се достига през кожен разрез от 1 – 1.5 см, като се работи със специален микроскоп за по-добра визуализация. Микрохирургичният метод е приложим както при един, така и при повече засегнати прешлени. Той е предпочитан от пациентите заради предимствата си, като например минимален белег след интервенцията, бързо възстановяване на тъканта, възможност за прохождане 6-8 часа след операцията и връщане към нормален живот след 15-20 дни възстановителен период.    Желаещите да се възползва от възможността за безплатна консултация с доц. д-р Зафер Оркун Токташ в София на 3-4 октомври 2018 г. трябва да се запишат предварително на телефоните на „ “: 0879 977 401 или 0879 977 402. Те ще трябва да предоставят на място медицинските документи и образни изследвания, направени до момента.   ", "date": "2018.09.14", "title": "Безплатни консултации в София с водещ неврохирург от чужбина"}
{"url": "https://www.actualno.com/africa/egipetski-syd-razreshi-uvolnenieto-na-bradati-policai-news_694729.html", "text": "  Съд в Кайро подкрепи решението на министъра на вътрешните работи на Египет да отстрани от работа полицаите, които отказват да обръснат брадите си, пише вестник „Ахрам“.     \"Съдът задължи министъра на вътрешните работи окончателно да отстрани от работа брадатите полицаи“, пише изданието.   По този начин съдът отменя предишно решение, което постанови ръководството на египетското МВР да възстанови на работа служителите, отстранени за носене на бради, предаде БГНЕС.\r\nПрез 2012 година, след масовите вълнения в Египет и ръста на влияние на ислямистите, няколко полицаи опитаха да отстояват по съдебен път правото да носят брада по религиозни причини.  От министерството обаче окачествиха полицейските бради като сериозно дисциплинарно нарушение, тъй като според закона и вътрешния правилник на полицията, всички служители са длъжни да поддържат къса прическа и да не пускат бради.   Армията и органите на МВР винаги са били смятани за главен гарант за светския характер на Египет.", "date": "2018.09.14", "title": "Египетски съд разреши уволнението на брадати полицаи"}
{"url": "https://www.actualno.com/healthy/d-r-dimityr-petrov-ima-mnogo-nejasnoti-v-predlojenieto-za-promeni-na-zdravnoosiguritelnija-model-news_694741.html", "text": "  \"Има много неясноти в предложението за промени на здравноосигурителния модел. От една страна се говори за солидарен модел, от друга, че ще се правят застраховки на база на индивидуален риск.\" Това каза д-р Димитър Петров, бивш подуправител на НЗОК.     \"Би имало смисъл, ако НЗОК поеме един пакет услуги, а Фондовете – друг пакет\", допълни още той в интервю за bTV.   Той обясни, че ако касата работи на солидарен принцип, фондовете работят на базата на индивидуален риск – отчита се вашата възраст и хронични заболявания. За това според него тези 12 лева са малко.\r\nПоне една трета от тези 12 лева ще отидат за такси и административни разходи, контрол и издръжка. В здравното осигуряване няма натрупване на пари, основна грешка е, че се прехвърля пенсионният модел в здравния.  \"При пенсионния модел се управляват свободни средства, там се трупат пари в течение на десетки години, за да се плащат пенсии. При здравното осигуряване едни пари се вземат и се харчат  веднага за здравни услуги, там няма натрупвания\", обясни още Димитър Петров.   По думите му нашите вноски могат да отидат вместо в касата, в някои друг фонд – това наистина е демонополизация. Това може да стане на няколко етапа, не изведнъж, такива примери има в Германия, Испания и Холандия, посочи експeртът.\r\n\"Един пенсионер например с три хронични заболявания, който 5 пъти е влизал в болница предишната година,  застрахователят няма да му направи застраховка за 12 лева – ще му изчислят премия 200 лева минимум\", отбеляза още Димитър Петров.    ", "date": "2018.09.14", "title": "Д-р Димитър Петров: Има много неясноти в предложението за промени на здравноосигурителния модел"}
{"url": "https://www.actualno.com/america/sasht-svikvat-zasedanie-na-syveta-za-sigurnost-na-oon-za-severna-koreja-news_694728.html", "text": "  Вашингтон свиква в понеделник извънредно заседание на Съвета за сигурност на ООН за Северна Корея, предаде ТАСС, цитирана от БГНЕС.     Недоволството на Съединените щати е предизвикано от редакциите в доклада за санкции срещу КНДР, наложени от Руската федерация.   По-рано постоянният представител на САЩ в международната организация Ники Хейли разпространи официално изявление, критикуващо действията на комисията, контролираща санкциите срещу КНДР. Тя обвини комисията, че се е „поддала на руски натиск“ и е редактирала доклада, което представлява „опасен прецедент“. Хейли настоя да бъде публикуван първоначалният текст на документа.", "date": "2018.09.14", "title": "САЩ свикват заседание на Съвета за сигурност на ООН за Северна Корея"}
{"url": "https://www.actualno.com/society/noi-vyzstanovi-proverkite-po-egn-i-pik-veche-bili-sigurni-news_694743.html", "text": "  Справките по ЕГН и персонален идентификационен код (ПИК) на Националната агенция за приходите (НАП) на интернет страницата на Националния осигурителен институт (НОИ) отново са достъпни за потребителите. Това съобщават от НОИ.     Припомняме, че вчера (13 септември) беше установено, че страницата може да бъде лесно пробита. Причината - проблем с бутона за искане на валидация на поддомейна за справки по ЕГН и ПИК. Реално справка можеше да се направи само с ЕГН, но проверка на показа, че сега това е невъзможно - необходим е и ПИК.   След направените проверки от експертите на института са взети съответните мерки за гарантиране на безпроблемната работа на електронните услуги. Повишено е и нивото на сигурност на достъпа до тях, уверяват от НОИ.\r\nВсички други електронни услуги на НОИ не бяха спирани и продължават да функционират нормално, добавят от Института.  ", "date": "2018.09.14", "title": "НОИ възстанови проверките по ЕГН и ПИК, вече били сигурни"}
{"url": "https://www.actualno.com/society/manolova-ostro-razkritikuva-idejata-na-ananiev-za-zadyljitelna-zdravna-zastrahovka-news_694739.html", "text": "  Никой от нас не е виждал концепцията или стратегията на здравния министър, с която той даде заявка, че ще прави реформа. От това, което се чува в публичното пространство, всъщност нищо не става ясно. Това заяви националният омбудсман Мая Манолова в ефира на Нова телевизия по повод идеята на здравния министър Кирил Ананиев за въвеждането на задължителна в размер на 12 лева на месец.     Не виждам никакви промени, никаква заявка за промени, именно в тази част - отношенията лекар-пациент, в цените на клиничните пътеки, в цените на лекарствата. Доколкото имам информация, се провеждат срещи с представители на различни съсловия, но това, което чувам от тях, е, че те също не са виждали документа, поясни Манолова.   Наистина идеята да се съберат повече пари отново за сметка на гражданите, ми прилича много на гражданска отговорност за автомобил. Тук срещу тази застраховка не е ясно какво ще получи гражданинът, какво ще се промени в предоставянето на медицинските услуги. Получава се възможност източниците на финансирането да стана три. Цялата тази яснота прави изключително лоша услуга на здравния министър и аз бих го призовала час по-скоро да извади предложението, посочи омбудсманът. Аз не съм чула някой да подкрепя тази реформа. Нещата или не са съгласувани, или няма отговор на всички въпроси, категорична бе Мая Манолова.\r\nАз съм още по-разтревожена, защото имам жалби от граждани, от лекари и медицински сестри от болниците, които са в най-тежко състояние - болницата във Враца, в Ловеч, в Стара Загора. Там най-добре се вижда как едни хора лошо управляват болничните заведения, трупат се дългове, източват се пари. Единственото решение е чрез промяна на контрола. Министърът трябва да каже как ще включи пациентите в контрола. Тук с повишаването на вноските отговор на този въпрос не виждам, разкритикува още идеите на Здравното ведомство омбудсманът.      Не за първи път се сблъсквам с този проблем. Отправям едни препоръки до Министерството на енергетиката да бъде променена наредбата за ВиК услугите след всеки такъв случай, каза Мая Манолова. По думите ѝ получава се така, че гражданите плащат течовете в системата.     Аз съм оптимист, че проблемът ще бъде решен. Това почти единодушно гласуване на евродепутатите, показва, че проблемът е ясен и е поставен на масата, изрази увереност Манолова. Естествено е, че съпротивата е огромна. На нас ни костваше големи усилия. Няма друга такава тема, по която да има пълно единомислие, между институциите и политическите субекти. Очакването от гражданите е наистина огромно и то няма да позволи палиативни мерки, смята омбудсманът. Моето предложение е за създаването на единен европейски огрган за контрол над храните, припомни Манолова.   ", "date": "2018.09.14", "title": "Манолова остро разкритикува идеята на Ананиев за задължителна здравна застраховка"}
