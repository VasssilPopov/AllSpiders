{"url": "https://www.actualno.com/curious/sedmichen-horoskop-za-21-27-oktomvri-news_1386750.html", "text": "       Овен       През новата седмица отношенията ви с колегите ще зависят от вашето поведение, активност и способност да поемете инициативата. Бъдете особено внимателни през първата половина на седмицата, тъй като в този момент са възможни неочаквани конфликти, които е желателно да избегнете. Не се опитвайте да доказвате на всички, че сте прави. Каквито и събития да ви изненадат в петък, опитайте се да останете спокойни. През уикенда са възможни както рязко покачване, така и спад на активността и настроението ви. Телец Седмицата е благоприятна за нови дейности и начинания. Вашата общителност може да ви донесе добри резултати, просто не разкривайте тайните на другите. В работата ще бъдете високо оценени от началниците си. Опитайте се да не пропуснете интересно делово предложение в четвъртък, тогава ще имате шанс да разширите бизнеса си и да намерите нови надеждни партньори. В петък внимавайте да не вземате прибързани решения относно личния си живот.   Близнаци Седмицата обещава да бъде доста активна и интензивна. В началото на периода ще са ви необходими качества като дипломация и способността да предвиждате близкото бъдеще. Вторник е подходящ ден за нови познанства. Бъдете настойчиви в отстояването на вашите интереси, особено в сряда. Атмосферата, като цяло, обещава да бъде спокойна, което ще ви позволи да се отпуснете малко. Позволете си да не мислите за работа през уикенда. Рак     През тази седмица настроението ви ще е на ниво. Сега ще сте изпълнени с идеи, които бързо ще ви донесат печалба. Ще се окажете търсени и почти незаменими в делата. Но не забравяйте за личния живот. Покажете чувствата и най-добрите си качества. Усилията ви ще бъдат оценени. Не се колебайте да бъдете романтични. Лъв Наближава трудна седмица, тъй като са се натрупали много неща за довършване. В началото на седмицата ваши колеги може да не ви поставят в най-добрата светлина. Запазете спокойствие и проявете дипломатичност. В средата на седмицата всички обстоятелства ще се променят към по-добро. В петък интуицията ви ще ви каже правилното решение в тази ситуация. През почивните дни се посветете на семейството си. Дева През тази седмица ще почувствате прилив на енергия. Все пак не си поставяйте прекалено високи изискания. Опитайте се да обещаете само това, което можете да изпълните. Командировките и преговорите ще бъдат особено успешни в четвъртък. В петък ще научите интересна информация, която ще ви бъде много полезна в близко бъдеще. В неделя останете при семейството си.   Везни През тази седмица основната ви задача трябва да бъде търсенето на златната среда. Сега и най-малкото отклонение от единствената сдържана и добре обмислена линия на поведение може да доведе до неприятни последици. В средата на седмицата очаквайте положителни промени в личния ви живот. Среща с приятели през почивните дни ще ви се отрази повече от благоприятно.    Скорпион Това е седмица, в която да не приемате нещата твърде сериозно. Хуморът ще ви помогне да превъзмогнете много неща. Струва си да помислите за нещо ново, свързано с работата ви. Не се страхувайте от промяна. Децата може да се нуждаят от вашия съвет -  опитайте се да забележите техен проблем преди да е станало късно. Най-благоприятният ден за вас ще бъде събота. В неделя не се пресилвайте за нищо. Стрелец През тази седмица се опитайте да не хабите енергията си за очевидно невъзможни неща. През първата половина на седмицата е най-добре да работите в екип. Няма да останете разочаровани. В сряда е четвъртък е добре умът да има предимство пред емоциите. Ще се уверите, че само спокойна оценка на случващото се ще ви донесе успех. През почивните дни изберете дестинация, която ще ви осигури дълга разходка сред природата. Козирог    През тази седмица заложете на проверката, а не на доверието. Можете да достигнете почти всеки връх, но само с критично отношение към себе си и още по-критично към другите. В противен случай ще бъде лесно да ви заблудят или дори подведат. В сряда може да възникнат внезапни проблеми на работното място; опитайте се да бъдете внимателни и търпеливи. Към края на седмицата ще можете да завършите важен и отговорен проект. През почивните дни си осигурете спокойствие на всяка цена. Водолей През тази седмица ще можете да се доближите до заветната цел. Не подценявайте силата на своята привлекателност - сега тя ще ви бъде от полза. В личен план не злоупотребявайте с чувствата на партньора си. Рано или късно ще се наложи да има баланс. В края на седмицата можете да получите неочаквана и безценна подкрепа от приятели. През почивните дни обърнете повече внимание на семейството и дома - и ще видите, че вашите близки са в състояние да направят повече, отколкото очаквате. Риби През тази седмица не се вторачвайте върху ваши минали постижения. Сега е време да продължите напред. В началото на периода е препоръчително да стоите далеч от всякакви приключения, свързани с лесно забогатяване и съмнителни оферти. Ако не губите времето и нервите си за дребните неща можете да спечелите много от това, което истински ще ви е полезно. Почивните дни са подходящо време за малък ремонт или закупуването на нови мебели. ", "date": "2019.10.20", "title": "Седмичен хороскоп за 21-27 октомври"}
{"url": "https://www.actualno.com/society/djok-polfrijman-njama-da-bjagam-ot-bylgarija-news_1386747.html", "text": "      Джок Полфрийман обяви, че няма да избяга от България. Той каза това в интервю за Нова телевизия.      „От МВР са съобщили на медиите, че ще бъда освободен. Аз и адвокатът ми не сме били уведомени от никого. А журналистите чакаха пред затвора от сутрин до 6-7 часа вечерта”, разказа Полфрийман.   „Попитах полицията и началника на затвора има ли друг изход да изляза от затвора, не искам да се срещам с журналисти. Но те казаха, че няма друг изход”, допълни австралиецът.\r\n„Казах на полицията в Бусманци, че няма да бягам. Като някой виновен човек или някой страхливец. Съжалявам за смъртта на Андрей Монов, но целта ми беше да спася живота на някого, а не да отнема живота на някого”, заявява той. „Не съм бил престъпник преди това, не съм бил наркодилър, не съм бил част от ОПГ. Аз бях в професионалната армия в Британия. Не съм криминален тип”, казва още Джок Полфрийман.  „Няма да бягам. Семейството ми е купило 6 билета за прибиране в Австралия, паспорт имам от първия ден на освобождаването. Паспортът ми беше иззет от МВР. Нямам документ за самоличност, имам заповед за освобождаване”, казва Полфрийман. ", "date": "2019.10.20", "title": "Джок Полфрийман: Няма да бягам от България"}
{"url": "https://www.actualno.com/crime/blysnaha-jena-na-peshehodna-pyteka-v-blagoevgrad-news_1386725.html", "text": "      Жена пострада при пътен инцидент в Благоевград. Тя е била ударена от лек автомобил \"Опел Корса\" на пешеходна пътека, предаде БГНЕС.      Пътният инцидент стана в 17.20 часа днес на кръговото кръстовище между улиците \"Васил Левски\" и \"Димитър Солунски\". 54-годишната жена е откарана в Спешно-приемно отделение. Пострадалата е с вероятна фрактура на ръката и натъртвания, възможно е да има и сътресение на мозъка. В момента ѝ се правят изследвания. Тя е блъсната от шофьор наоколо 30 години, на когото е взета проба за алкохол.    ", "date": "2019.10.20", "title": "Блъснаха жена на пешеходна пътека в Благоевград"}
{"url": "https://www.actualno.com/society/novinite-naj-vajnoto-za-denja-20-oktomvri-news_1386744.html", "text": "      Редакционният екип на ви представя най-важните новини за изминалия ден, 20 октомври.       Британският премиер Борис Джонсън е изпратил снощи неподписано писмо до Европейския съюз с искане за отлагане на Brexit и друго послание, в което казва, че не желае отсрочка, предаде Ройтерс, като се позова на в. \"Сънди таймс\".   „Казах на полицията в Бусманци, че няма да бягам. Като някой виновен човек или някой страхливец. Съжалявам за смъртта на Андрей Монов, но целта ми беше да спася живота на някого, а не да отнема живота на някого”, заяви австралиецът в интервю за Нова телевизия. За вечерта на 20 октомври в социалните мрежи отново е свикана демонстрация пред някои правителствени учреждения в столицата на автономна област Каталуния Барселона. Това съобщават от Министерството на външните работи.     Всички европейци имат силно доверие в армиите си, освен българите. Това сочи проучване в 28-те страни членки на Европейския съюз, отразяващо отношението на европейците към отбраната и поместено във френския в. \"Уест-Франс\". Една трета от българите живеят в риск от бедност или социално изключване. Данните са на Евростат. С днешна дата те обобщават картината с година назад и показват, че страната ни е на първо място по риск от бедност в целия Европейски съюз. Разликата между нас и Чехия, където положението е най-благоприятно, е 20 пункта.    Енергийната система на страната е стабилна и подготвена за зимния период. Това заяви министърът на енергетиката Теменужка Петкова при посещението си на новия диспечерски център, базиран в енергийното управление „Юг“ в Пловдив, предаде БНР. Тежка катастрофа е станала около 16:30 ч на пътя София - Варна, в участъка между Омуртаг и с. Антоново, съобщава МВР. В инцидента са загинали петима души, сред които има и две деца  - момиченце на около 3 и момче на около 10 години. Централната избирателна комисия е готова за местните избори. Това подчерта пред БНР Стефка Стоева, председател на ЦИК. Тя не скри очакването си, че в изборния ден ще има проблеми и ще има нарушения. В края на следващата седмица идва първата партида ваксини за възрастните хора. Това каза за bTV проф. д-р Тодор Кантарджиев от Националния център по заразни и паразитни болести. Той поясни, че вече ги има в аптеките, а ваксинацията може да се извърши до края на декември. Централната избирателна комисия е готова за местните избори. Това подчерта пред БНР Стефка Стоева, председател на ЦИК. Тя не скри очакването си, че в изборния ден ще има проблеми и ще има нарушения. Американските военни се изтеглиха от ключова база в Северна Сирия, съобщава АФП, цитиран от БГНЕС. Според кореспондент на агенцията около 70 бронирани военни автомобила на САЩ с оборудване, ескортирани от хеликоптери, са били забелязани да преминават край град Тал Тамр. Boeing 787-9 на австралийската авиокомпания Qantas измина директно разстоянието от Ню Йорк до Сидни. Общото време е 19 часа и 14 минути. ", "date": "2019.10.20", "title": "Новините: Най-важното за деня, 20 октомври"}
{"url": "https://www.actualno.com/society/intenziven-trafik-po-granicite-na-stranata-news_1386740.html", "text": "      Силно интензивен е трафикът на изход за товарни автомобили на ГКПП „Капитан Андреево“ и ГКПП „Лесово“ на границата ни с Турция, а на границата с Румъния на ГКПП „Дунав мост – Видин“ трафикът е интензивен за товарни автомобили. Това съобщават от ГД „Гранична полиция“.      Информацията за трафика на българските гранични контролно-пропускателни пункта е към 18.00 часа. На границата с Република Сърбия, Република Северна Македония и Република Гърция трафикът е нормален на всички гранични контролно-пропускателни пункта.    ", "date": "2019.10.20", "title": "Интензивен трафик по границите на страната"}
{"url": "https://www.actualno.com/crime/nova-tejka-katastrofa-shestima-postradaha-kraj-elin-pelin-news_1386773.html", "text": "      Шестима души пострадаха при тежка катастрофа на бензиностанция в село Белопопци, край Елин Пелин. Състоянието на четирима е тежко.      Инцидентът е станал малко след 18 часа. От Бърза помощ са реагирали мигновено и са изпратили 3 линейки, които са пристигнали на място в 18:22 часа, съобщи Нова телевизия В „Пирогов” са откарани 26-годишен мъж с контузия на глава и гръден кош и детето му – момиченце на 5 г., което е с контузия на ръката. В инцидента са пострадали и мъж и жена на по 69 г. Тя е с тежка контузия на шийни прешлени и гръден кош, той е с фрактура на ръка.   Временно се ограничава движението в двете посоки по пътя Горна Малина – Белопопци поради пътно-транспортно произшествие, съобщи Агенция \"Пътна инфраструктура\". Движението се осъществява по обходен маршрут: Белопопци – Байлово – Голема Раковица – Огняново – Доганово – Елин Пелин – път I-6 София – Горна Малина.\r\nПо-рано петима души, сред които и две деца, загинаха при челен удар между два автомобила край Омуртаг.   ", "date": "2019.10.20", "title": "Нова тежка катастрофа: Шестима пострадаха край Елин Пелин"}
{"url": "https://www.actualno.com/society/karakachanov-ne-ochakvame-uvelichen-migrantski-natisk-obstanovkata-po-granicata-e-spokojna-news_1386687.html", "text": "      „Няма основания да очакваме увеличение на мигрантския натиск върху България след последната ескалация на напрежение в Сирия“. Това каза днес във Варна министърът на отбраната Красимир Каракачанов, който се включи в благотворителна инициатива на ВМРО. Според него бежанците от района на настоящия конфликт се изнасят към вътрешността на Сирия и към Ирак, а не в посока Турция и Европа.      „Проблемът е, че ако кюрдите прекратят охраната на лагерите с джихадисти, част от тях отново може да подновят военните действия или да се смесят с други имигранти и да се отправят към Европа“, посочи Каракачанов. „По границите на България в момента ситуацията е спокойна и натискът е минимален, допълни Каракачанов и изрази своето лично мнение, че турският президент няма да пусне мигрантите към Европа, тъй като рискува да се окаже в пълна изолация“, допълни военният министър.   За строежа на многоцелеви кораби за Военноморските сили министърът на отбраната посочи, че очаква договорът да бъде сключен през пролетта на 2020 г. По думите му предварителната информация сочи, че най-вероятно и двата плавателни съда ще бъдат строени у нас, по-точно във Варна. „Която и корабостроителница да бъде избрана, хубавото е, че ще има възможност да усвои умения за строителство на бойни кораби“, посочи министърът, цитиран от Novini.bg.\r\nКаракачанов допълни, че ръководството на министерството продължава да настоява за увеличение на средствата за отбраната в бюджет 2020. По думите му увеличението на заплатите на военните е сигурно, но ще има диференциация и служещите в по-тежките бойни поделения ще получат повече средства.  За отношенията с Македония Каракачанов посочи, че е крайно време съседната ни страна да поправи отношението си не само към България, но и към други балкански държави. „Скопие трябва да приключи с политиката на насаждане на антибългаризъм и да се откаже от фалшификациите на историята и претенциите си за македонско малцинство у нас“, заяви Каракачанов. Той допълни, че страната ни трябва да защитава националните си интереси, като се има предвид, че ако Македония влезе в ЕС, тя ще ескалира своите антибългарски претенции. \"У нас излизат разни пишман демократи, които обясняват, че като спрем Македония, тя ще попадне под влиянието на Москва. Това са клишета, точно обратното е. Да не коментираме, че някои от тези, които се изказват, са добре заплатени от скопските фондове за пропаганда\", обобщи министър Каракачанов. ", "date": "2019.10.20", "title": "Каракачанов: Не очакваме увеличен мигрантски натиск, обстановката по границата е спокойна"}
{"url": "https://www.actualno.com/curious/dneven-horoskop-za-21-oktomvri-news_1386728.html", "text": "       Овен       Този понеделник не се предавайте. Остава ви съвсем малко до финалната права. Мобилизирайте волята си. Телец През този ден ще трябва да направите компромис. Много вероятно е да се наложи да платите по-висока цена за това, което искате, отколкото сте си го представяли.   Близнаци Очаква ви успешен ден, в който сами няма да знаете как точно сте постигнали резултатите си. Това, обаче не е важно. Рак     Днес ще ви се наложи да доказвате своята правота и компетенции. Направете го така сякаш ви е приятно. Лъв Този понеделник не се престаравайте. Това може да създаде погрешно впечатление, което дълго да оспорвате. Дева Това е чудесен ден за преговори. Сега ще успеете да привлечете на своя страна хора, които до скоро не сте си  и помисляли, че може да са на ваша страна.   Везни Това е ден, в който ще може да научите много неща. Ще е необходимо само да премахнете своите скрупули и да се отървете от стереотипите си. Скорпион Днес може да бъде разкрита ваша тайна. Всъщност някой отдавна е отгатнал вашите намерения. Бъдете бдителни. Стрелец Днес няма да сте склонни към преговори и компромиси. Това може да доведе до някои негативи за вас. Бъдете подготвени. Козирог    Това е ден, в който да помислите за себе си. Някой ще настоява да повече внимание, но сега няма да може да му го дадете. Водолей Този понеделник не позволявайте да бъдете използвани в ничия игра. Каквито и симпатии да имате към някого, дръжте повече на себе си. Риби Този понеделник оставете емоциите в някой заключен сандък. Хладнокръвността ви сега ще е най-доброто ви оръжие. ", "date": "2019.10.20", "title": "Дневен хороскоп за 21 октомври"}
{"url": "https://www.actualno.com/europe/myj-se-vrjaza-s-kola-v-grupa-hora-pred-kafene-v-holandija-petima-sa-raneni-news_1386683.html", "text": "      Петима души пострадаха, след като шофьор се вряза с кола в група хора на площада на холандския град Девентер. Четирима са приети в болница, като никой от тях не е с опасност за живота.      Пострадалите са седели пред кафене на площада в центъра на града, намиращ се близо до германската граница. Макар мотивите на мъжа, врязал колата си в посетителите на кафенето, първоначално да не са били ясни, полицията уточни, че инцидентът се е случил след спор.   Извършителят е известен на властите, които в момента го издирват. Заради случилото се е бил арестуван още един мъж. ", "date": "2019.10.20", "title": "Мъж се вряза с кола в група хора пред кафене в Холандия, петима са ранени"}
{"url": "https://www.actualno.com/plovdiv/dvama-v-aresta-sled-presledvane-i-uvrejdane-na-patrulka-v-plovdiv-news_1386681.html", "text": "      Двама мъже са задържани от пловдивските полицаи за осуетяване на проверка и повреждане на служебен автомобил, съобщиха от пресцентъра на МВР.      Около 1 часа снощи, на кръстовището на бул. „Васил Априлов“ и ул. „Дилянка“, автопатрул на Трето РУ спрял мъж с цел извършване на проверка. При вида на униформените, той побягнал, но бързо бил догонен от тях и задържан. Оказало се, че е на 37 години, с множество криминални регистрации за кражби и грабежи, осъждан.\r\nДокато полицейските служители изпълнявали задълженията си по служба, друг мъж ударил с ръка и счупил стъкло на дясната врата на патрулния автомобил, след което също побягнал. Малко по-късно 24-годишният се явил в районното управление, където бил задържан, а по случая е образувано досъдебно производство. След доклад на събраните доказателства в прокуратурата, му е повдигнато обвинение и предстои да му бъде наложена 72- часова мярка за неотклонение „задържане под стража“. Той твърди, че при ареста му спрямо него е упражнено полицейско насилие. Директорът на ОДМВР - Пловдив е назначена незабавна проверка заради тези твърдения. ", "date": "2019.10.20", "title": "Двама в ареста след преследване и увреждане на патрулка в Пловдив"}
{"url": "https://www.actualno.com/razgrad/valeri-simeonov-razumnijat-patriotizym-e-edinstvenijat-otpor-sreshtu-stadnoto-glasuvane-na-dps-news_1386697.html", "text": "      „Призовавам всички вас, които днес изпълвате салона на Народно читалище „Съзнание“, тук, в Исперих – проявете гражданско съзнание, агитирайте всички избиратели да гласуват за разумния патриотизъм, защото това е единственият шанс да получите представителство в местната власт. Знаете, че ДПС докарва гласоподавателите си като стадо до урните „под брой и на глава“. Можем да противостоим, само ако постъпваме умно и сме единни – така се обърна към симпатизантите в Исперих Валери Симеонов, лидер на НФСБ, по време на предизборната среща с кандидата за кмет и водач на листата инж. Димитър Димитров и с кандидатите за общински съветници Георги Великов, Георги Александров, Розалина Янкова, Веселинка Илиева, Таня Маринова, Атанас Димитров и други. На срещата присъстваха също Валентин Касабов, зам. председател на НФСБ и Християн Митев, председател на контролния съвет.      Основни приоритети в програмата на кандидатите на НФСБ са активният диалог с гражданите, откритото и прозрачно управление, привличането на ресурси и инвестиции, изграждането на публично-частни партньорства. „Само така ще насърчаваме стопанската инициатива, ще подобрим благоустройството в общината, което включва неотложни инвестиции за рехабилитация на уличната мрежа и създаването на общинско предприятие „БКС“, ще се грижим за образованието, за младежта и за спорта, за социалните дейности.“ – каза инж. Димитър Димитров. „За да се случи всичко това, на 27 октомври подкрепете разумния патриотизъм с №8 в бюлетините за избор на кмет и на общински съветници!“ е призивът към гражданите на Исперих от Валери Симеонов, лидер на НФСБ.\r\nПо-късно в Шумен лидерът на НФСБ заяви по време на работна среща: Тук НФСБ е единствената политическа сила, която издига жена за кмет на общината – това е Наталия Стефанова, общински съветник и областен координатор на партията, която също води листата на партията за местните избори. Тя е доказала, че работи за хората през целия си мандат като общински съветник, спечелила е уважение и подкрепа от избирателите“.  На срещата присъстваха също Валентин Касабов, зам. председател на НФСБ, Християн Митев, председател на контролния съвет, кандидатите за общински съветници Стилиян Станков, Звездалин Звездев, Митко Димитров, Атанас Костов, Боряна Петкова, Мариана Венкова, Валентин Динков, Тодор Казаков, Йоанна Константинова, Росен Господинов, Альона Атанасова и др. „Досегашната ми работа и опит са ме убедили, че напредък се постига само ако всеки ден решаваме реалните проблеми на нашите съграждани – каза Наталия Стефанова. – Община Шумен трябва да добие нов облик и да бъде отворена към гражданите и за гражданите. И това ще се случи, когато гласуваме с № 8 в бюлетината за кмет и за общински съветници – с грижа за хората и за нашето бъдеще“. ", "date": "2019.10.20", "title": "Валери Симеонов: Разумният патриотизъм е единственият отпор срещу стадното гласуване на ДПС"}
{"url": "https://www.actualno.com/society/bylgarite-s-naj-nisko-doverie-v-armijata-v-evropejskija-syuz-sochi-prouchvane-news_1386702.html", "text": "      Всички европейци имат силно доверие в армиите си, освен българите. Това сочи проучване в 28-те страни членки на Европейския съюз, отразяващо отношението на европейците към отбраната и поместено във френския в. \"Уест-Франс\". Средно 73 процента от анкетираните заявяват, че имат доверие в армията на своята страна, пише .      Съществуват обаче големи разлики: във Финландия този дял е над 90 на сто, докато България е в дъното на класацията с по-малко от 50 процента. Пет други страни са под прага от 60 процента - Хърватия, Румъния, Унгария, Кипър и Словакия.   След Финландия, най-силно е доверието в родната армия в Дания, Ирландия, Белгия, Естония и Франция. Допитването е от юни 2019 година. ", "date": "2019.10.20", "title": "Българите с най-ниско доверие в армията в Европейския съюз, сочи проучване"}
{"url": "https://www.actualno.com/europe/mvnr-ochakvat-se-novi-protesti-v-barselona-izbjagvajte-rajonite-na-demonstracii-news_1386690.html", "text": "      За вечерта на 20 октомври в социалните мрежи отново е свикана демонстрация пред някои правителствени учреждения в столицата на автономна област Каталуния Барселона. Това съобщават от Министерството на външните работи.      По информация на българското генерално консулство в Барселона настроението сред по-голямата част от жителите е за мирни протести. Въпреки това препоръчваме на българските граждани да не предприемат без неотложна необходимост пътувания до Каталуния в дните на протестите, а постоянно пребиваващите в областта български граждани или туристи да избягват районите, в които се организират протестни мероприятия.   Остават в сила и предишните предупреждения и съобщения от Министерството на външните работи на България. Генералното ни консулство в Барселона и посолството ни в Мадрид следят ситуацията и са готови да оказват съдействие при необходимост.\r\nБългарските граждани могат да се свържат с консулството на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846.   ", "date": "2019.10.20", "title": "МВнР: Очакват се нови протести в Барселона, избягвайте районите на демонстрации"}
{"url": "https://www.actualno.com/society/obsyjdat-kak-da-podobrjat-dostypa-do-zaetost-za-malkite-hora-v-bylgarija-news_1386700.html", "text": "      На 21 октомври в централата на КТ „Подкрепа”, президентът Димитър Манолов ще открие регионална среща на тема „Равни шансове за малките хора в България“, организирана от НО \"Малки български хора\". Срещата е с цел реализация на комплексни действия, насочени към подпомагане социалното включване, подобряване качеството на живот и улесняване достъпа до заетост на малките хора в България, създавайки се устойчиво партньорство между местните власти, доставчиците на социални услуги и хора с увреждания, както и приемане на мерки за превенция за изпадане в уязвимо положение и социална изолация, пише БГНЕС.      Форумът е част от проект за провеждане на регионални срещи в цялата страна за представяне на успешния опит на Организацията при предоставяне на услуги, процеса на интеграция на малките хора, хората с увреждания, в това число на деца и семейства в риск, и подобряване качеството им на живот.   Гости на регионалната среща в София ще бъдат Зорница Русинова, зам. министър на труда и социалната политика, Деница Сачева, зам.-министър на образованието и науката, Румяна Петкова, изпълнителен директор на Агенция за социално подпомагане, експерти от Агенция по заетостта и Ирена Соколова, областен управител на Перник.\r\nДо момента са проведени срещи във Велико Търново и Бургас, в които са обхванати 72 граждани с нисък ръст.   ", "date": "2019.10.20", "title": "Обсъждат как да подобрят достъпа до заетост за малките хора в България "}
{"url": "https://www.actualno.com/society/s-avtoshestvie-v-blagoevgrad-se-objaviha-sreshtu-promenite-v-zakona-za-zakrila-na-deteto-news_1386708.html", "text": "      Пореден протест срещу промените в социално законодателство се проведе в Благоевград. Родители организираха автошествие, което премина през централните улици на града.      Протестиращите се обявиха срещу законодателните променени и твърдят, че чрез тях неправителствените организации ще изземат функциите на държавата. Според родителите, критериите , по които се определя дали едно дете е в риск, не са дефинирани ясно и подлежат на интерпретации.   Протестиращите заявиха още, че очакват диалог между тях и държавата в лицето на министър-председателя и президента относно новото социално законодателство. Участниците в автошествието бяха категорични, че ще протестират, докато не се стигне до окончателно решаване на проблема, съобщава БНТ. ", "date": "2019.10.20", "title": "С автошествие в Благоевград се обявиха срещу промените в Закона за закрила на детето"}
{"url": "https://www.actualno.com/crime/petima-zaginaha-v-adska-katastrofa-na-pytja-sofija-varna-news_1386718.html", "text": "      Тежка катастрофа е станала около 16:30 ч на пътя София - Варна, в участъка между Омуртаг и с. Антоново, съобщава МВР. В инцидента са загинали петима души, сред които има и две деца  - момиченце на около 3 и момче на около 10 години.      На място е установен челен сблъсък между два леки автомобила. Движението в участъка временно е ограничено. Обходният маршрут е през селата Антоново - Изворово - Камбурово, двупосочно.    ", "date": "2019.10.20", "title": "Петима загинаха в адска катастрофа на пътя София - Варна"}
{"url": "https://www.actualno.com/politics/kornelija-ninova-izkazvaneto-na-toma-belev-e-cinichno-i-nepriemlivo-news_1386722.html", "text": "      „Изказването на Тома Белев, че “Най-евтино са пътували евреите в конските вагони - напълно безплатно\", е цинично и неприемливо. Фашизмът и всички негови форми отдавна са получили категоричната осъдителна оценка на цивилизования свят“. Това написа председателят на НС на БСП Корнелия Нинова във Фейсбук.      Тя заявява, че такива изказвания хвърлят петно върху страната ни. „БСП остава непоколебима срещу всяка дума и действие, които биха могли да реабилитират този мрачен и срамен период от историята“, категорична е Корнелия Нинова.    ", "date": "2019.10.20", "title": "Корнелия Нинова: Изказването на Тома Белев е цинично и неприемливо"}
{"url": "https://www.actualno.com/society/temenujka-petkova-energijnata-sistema-e-stabilna-i-gotova-za-zimata-news_1386694.html", "text": "      Енергийната система на страната е стабилна и подготвена за зимния период. Това заяви министърът на енергетиката Теменужка Петкова при посещението си на новия диспечерски център, базиран в енергийното управление „Юг“ в Пловдив, предаде БНР.      Министър Петкова подчерта, че вече са приключили проверките на трите електроразпределителни дружества и Електроенергийния системен оператор преди началото на зимата. „Категорично мога да кажа, по първоначални данни системата е стабилна и трите електроразпределителни предприятия и ЕСО имат готовност да посрещнат есенно-зимния сезон“, беше категоричен министърът.   Два проекта за повече от 5 милиона евро са реализирани от Електроенергийния системен оператор за модернизация и контрол, като по този начин се допринася за сигурността на доставките и качество на услугата. „Тук в Пловдив се намира един от петте опорни пункта в страна, на база на които ще може да се осигури допълнителен резерв по отношение на системата. От тук ще може да се управлява системата дистанционно. По този начин ще можем да пестим и време. Ще могат и повредите да се отстраняват дистанционно, съответно и разходите ще бъдат по-малко“, обясни още министър Петкова. ", "date": "2019.10.20", "title": "Теменужка Петкова: Енергийната система е стабилна и готова за зимата"}
{"url": "https://www.actualno.com/europe/germanec-sprja-vlak-zaradi-zakysnjalata-si-sypruga-news_1386624.html", "text": "      Германец попречи на влак да потегли от гарата, тъй като съпругата му още не се била качила. Случката се е разиграла в град Есен, а мъжът бил задържан по-късно.      Влакът се намирал на гарата, готов за потегляне, когато 34-годишният мъж, чието име не се споменава, помолил машиниста да изчака закъснялата му съпруга. Машинистът обаче категорично отказал, заради което съпругът на закъснялата застанал пред локомотива на линията и отказал да се помръдне докато не дойде жена му. В крайна сметка тя се появила и двамата отпътували с влака.   Федералната полиция обаче очаквала двойката на следващата спирка. Мъжът е задържан и подведен под отговорност за възпрепятстване на обществени услуги. ", "date": "2019.10.20", "title": "Германец спря влак заради закъснялата си съпруга"}
{"url": "https://www.actualno.com/healthy/idvat-pyrvite-bezplatni-protivogripni-vaksini-za-vyzrastni-hora-news_1386622.html", "text": "      В края на следващата седмица идва първата партида ваксини за възрастните хора. Това каза за bTV проф. д-р Тодор Кантарджиев от Националния център по заразни и паразитни болести. Той поясни, че вече ги има в аптеките, а ваксинацията може да се извърши до края на декември.      Безплатните ваксини се очакват в началото на ноември. Общопрактикуващите лекари обаче предупреждават, че срокът за поставянето им е твърде кратък и настояват да бъде удължен. Причината за забавянето е, че в световен мащаб има недостиг на противогрипни ваксини и те трябва да се поръчват много по-рано, а договорът за тези е подписан през септември.   За тази година ще бъдат осигурени безплатни ваксини за 10% от хората над 65-годишна възраст. Безплатните ще бъдат поставени на тези, които най-много се нуждаят от медицинска гледна точка по преценка на личните лекари. ", "date": "2019.10.20", "title": "Идват първите безплатни противогрипни ваксини за възрастни хора"}
{"url": "https://www.actualno.com/society/nachelo-po-risk-ot-bednost-sme-v-evrosyuza-news_1386627.html", "text": "      Една трета от българите живеят в риск от бедност или социално изключване. Данните са на Евростат. С днешна дата те обобщават картината с година назад и показват, че страната ни е на първо място по риск от бедност в целия Европейски съюз. Разликата между нас и Чехия, където положението е най-благоприятно, е 20 пункта.      В същото време обаче, за последните 10 години България отбелязва най-голям напредък в борбата с бедността от всички държави в Европейския съюз – има ръст от 12 пункта. През 2008 година близо 45% от сънародниците или повече от 3 милиона души са били в риск. По данни на Националната статистика, 10 години по-късно, през 2018 година, под линията на бедност за страната ни от 351 лева, са били около милион и половина души. Плановете на кабинета за догодина са линията на бедност да стане 363 лева. Въпреки това, според прогнозните разчети под линията ще останат близо 1 700 000 души. Веднага след нас, по риск от бедност или социално изключване, се нареждат Румъния и Гърция.   „В България делът на хората и домакинствата, които са в риск от бедност и от социално изключване, намалява. Комбинираният индикатор в изследването отчита едновременно три неща – дохода на домакинствата, ниска трудова интензивност, т.е. хората, които работят изключително малко в рамките на една година, както и материалните лишения”. Това коментира Лъчезар Богданов - главен икономист в Института за пазарна икономика.\r\n„В България е отчетлив голям проблем при т.нар. „материални лишения” – поддръжката на жилище, наем, сметки, включително и отопление”, каза още той, цитиран от Нова телевизия.   ", "date": "2019.10.20", "title": "Начело по риск от бедност сме в Евросъюза"}
{"url": "https://www.actualno.com/curious/6-te-zodii-koito-sa-bezstrashni-news_1386130.html", "text": "                  Овен Той е първият в Зодиака и винаги първи в живота. Неговата кипяща и неумолима енергия не му позволява да седи неподвижно и да се наслаждава на монотонното и не различаващо се ежедневие. И така, докато други стоят настрана и обмислят как да продължат по-нататък, Овенът решително прокарва тълпата напред. И с присъщата си увереност се втурва към нови хазартни приключения.   Близнаци Представителите на зодия Близнаци са любопитни, но не настойчиви и импулсивни, колкото Овните. Близнаците се интересуват от всичко ново. Те започват с нови свежи идеи в работата, завършват една среща с нови хора и пътуване до нови страни. Естественото любопитство често ги насърчава да предприемат необмислени действия. За щастие Близнаците са толкова находчиви, че винаги умело успяват да се измъкнат от всякакви трудни ситуации, които ги очакват по пътя. Лъв        По природа властният, арогантен и отчаян представител на зодия Лъв никога няма да остане настрана. Това важи, особено, ако има шанс да направи живота си по-удобен и сигурен. Освен това представителите на тази зодия имат твърде развита самооценка. Те винаги се опитват да изглеждат безстрашни и всемогъщи в очите на другите. Това го правят безупречно. Лъвът е точно този човек, на чийто успех и смелост мнозина завиждат. Скорпион Скорпионът не се страхува от промяна. Дори в началото нещата да му се струват неприятни, Скорпионът обича да се състезава и да доказва превъзходството си, пред останалите. Наред с това той харесва всичко тайно и непознато. Затова винаги използва всяка възможност да излезе извън зоната си на комфорт, за да разрежда ежедневието с трепет и емоции. Стрелец Типичният Стрелец вярва, че му е даден живот, за да научи нови неща и да поема рискове. Ако Стрелецът тръгва на екскурзия, то това със сигурност трябва да е дива джунгла или безжизнена пустиня. Ако говорим за стартиране на бизнес, то това задължително са големи инвестиции и високи рискове. С една дума, Стрелецът е екстремен играч, който не се спира да търси рискови моменти.      Водолей За разлика от останалите зодии, които обичат да поемат рискове, Водолеят, преди да се впусне в нещо ново, винаги внимателно обмисля всички плюсове и минуси на предстоящото събитие. Това не е човекът, който, чувайки за лудо приключение, веднага се потопява в него, без да мисли за последствията. Не! Разбира се, този човек ще се реши на отчаяна стъпка, но преди това трябва да е сигурен, да се застрахова по всякакъв възможен начин и ей така, за всеки случай. Водолеят е твърде мъдър и далновиден, за да направи груб ход по пътя към целите си. ", "date": "2019.10.20", "title": "6-те зодии, които са безстрашни"}
{"url": "https://www.actualno.com/america/naj-dylgijat-polet-ot-nu-jork-do-sidni-news_1386588.html", "text": "      Полетът на Boeing 787-9 на австралийската авиокомпания Qantas от Ню Йорк до Сидни е най-дългият директен полет. Това се доказва от данните на FlightAware, съобщи РИА Новости, цитирана от БГНЕС.      Общото време на непрекъснатия полет е 19 часа и 14 минути. Самолетът измина разстоянието от над 16 хиляди километра и кацна с 37 минути закъснение. Преди това за най-дълъг директен полет се считаше полет от Нюарк до Сингапур. Продължителността му беше 18 часа и 50 минути.   Първият непрекъснат полет с нестопанска цел около света през 1986 г. е извършен от Вояджър. Той е бил във въздуха, без да зарежда с гориво в продължение на 9 дни, 3 минути и 44 секунди. ", "date": "2019.10.20", "title": "Най-дългият полет - от Ню Йорк до Сидни "}
{"url": "https://www.actualno.com/starazagora/stara-zagora-otbeljazva-svetovnija-den-bez-osteoporoza-news_1386623.html", "text": "       организира Асоциация „Жени без остеопороза“ днес в Стара Загора. Инициативата започва       Световният ден без остеопороза насочва общественото внимание към „ на болните. Тази година акцентът в отбелязването му е да се привлече вниманието не само към рисковите групи, здравните специалисти и административните звена в здравеопазването, а най-вече към широката общественост. , защото съвременният начин на живот допринася за разпространяването му с размерите на епидемия, която засяга все по-млади хора.   Компактно ръководство „Това е остеопорозата!“, разработено от Международната фондация по остеопороза, се предоставя по време на събитията за отбелязване на Световния ден без остеопороза. В него хората могат да се запознаят с от ранна възраст до старини, на всяка възраст. Събитията се координират от Асоциация „Жени без остеопороза“ и се провеждат със съдействието на регионалните здравни инспекции в страната. ", "date": "2019.10.20", "title": "Стара Загора отбелязва Световния ден без остеопороза"}
{"url": "https://www.actualno.com/crime/12-godishen-velosipedist-postrada-tejko-na-pytja-v-razgrad-news_1386632.html", "text": "      12-годишен велосипедист пострада при пътно-транспортно произшествие в Разград. Около 12.50 часа на 19 октомври по улица „Искър“ лек автомобил „Фолксваген Пасат“ блъска внезапно изскочилото на пътното платно момче с колело от село Градина, съобщиха от пресцентъра на ОДМВР – Разград.      31-годишният водач от Цар Калоян е тестван за употреба на алкохол – пробата е отрицателна. Пострадалият колоездач е откаран в МБАЛ-Разград с фрактури на носа и ръката, без опасност за живота. По случая е образувано досъдебно производство.    ", "date": "2019.10.20", "title": "12-годишен велосипедист пострада тежко на пътя в Разград"}
{"url": "https://www.actualno.com/asia/kitajski-ucheni-razgadaha-strukturata-na-afrikanskata-chuma-po-svinete-news_1386657.html", "text": "      Китайски учени откриха структурата на вируса на Африканската чума по свинете. По този начин могат да бъдат разработени ефективни и безопасни ваксини срещу заболяването, съобщава БНТ.      Африканската чума по свинете е била описана за първи път в Кения през 1921 година. За тази година Световната организация за здраве на животните е уведомила 26 страни за нови или продължаващи огнища. От тях 13 са в Европа, 10 в Азия и 3 в Африка. До момента най-ефективният начин за справяне с чумата е умъртвяването на животните.   През 2018 и 2019 година са били ликвидирани повече от 30 милиона прасета по света. Една от тези страни е България. У нас само през тази година в Русенско бяха умъртвени около 70 хил. прасета. ", "date": "2019.10.20", "title": "Китайски учени разгадаха структурата на Африканската чума по свинете"}
{"url": "https://www.actualno.com/mestniizbori2019/patriotichno-horo-v-asenovgrad-povede-kandidatyt-za-kmet-ot-nfsb-vmro-bnd-milko-milkov-news_1386636.html", "text": "      Патриотично хоро се изви на площад „Академик Николай Хайтов“ в Асеновград в съботния ден. В него ръка за ръка се хванаха десетки асеновградчани и гости на града. Инициативата бе организирана от кандидат-кмета Милко Милков и неговия екип от кандидати за общински съветници, подкрепени от Коалиция НФСБ (ВМРО-БНД). \"Идеята за патриотичното хоро не се роди случайно. Смятам, че инициативата е символ на обединението. Чрез съботната хоротека желанието ни бе да покажем на гражданите, че вървейки напред единни ръка за ръка, можем да бъдем силни и заедно да постигаме цели и задачи\", каза пред асеновградчани Милков. По традиция, кандидатите за кмет и съветници от коалицията бяха в шатрата на площада в съботния ден. Там те се срещнаха лично с асеновградчани и разговарят с тях за проблемите в града и общината. Много хора се спряха, за да споделят какво ги вълнува и какво искат да се промени в местното управление.      Точно в 12:00 ч. танцьори от Танцово шоу „Кабири“ излязоха пред шатрата на коалиция НФСБ (ВМРО-БНД) на площад \"Академик Николай Хайтов\" и заиграха под фолклорните ритми от пиринския край. Живописните носии от Пирин привлякоха вниманието на жителите на Асеновград, които се струпаха край танцьорите. Веднага след кратката фолклорна програма на площада се изви дълго кръшно българско хоро, което бе поведено от кандидат-кмета на патриотите Милко Милков. След него се хванаха и кандидатите за общински съветници от коалиция НФСБ (ВМРО-БНД). Танцьорите от танцово шоу „Кабири“ пък не пропуснаха да поканят и дошлите на площада асеновградчани и гости. Множество други се присъединиха към танцуващите, а още повече се събраха и в публиката наоколо.    „За мен беше много специален ден! Благодаря на всички наши съграждани, които ни уважиха и заедно извихме кръшното българско хоро на площада“, сподели емоционално кандидатът за кмет на Асеновград Милко Милков. Той добави, че всеки ден гражданите могат да намерят в шатрата на площад „Академик Николай Хайтов“ информация за това, какви решения на проблемите предлага коалиция НФСБ (ВМРО-БНД) за града с цел да бъдат сменени порочният модел на управление на община Асеновград и хората, които я управляват.  Милко Милков припомни, че всеки ден до петък (25.10.19 г.) за най-малките продължава да работи есенната работилница, в която децата могат да творят с природни материали, заедно със своите родители. ", "date": "2019.10.20", "title": "Патриотично хоро в Асеновград поведе кандидатът за кмет от НФСБ (ВМРО-БНД) Милко Милков"}
{"url": "https://www.actualno.com/politics/raznokalibreni-razmisli-ili-ima-li-predizborna-kampanija-v-sliven-news_1386534.html", "text": "      Странно вяла и почти засекретена е предизборната кампания в Сливен.      За непредубедения бъдещ избирател остава неясно, например, защо десет дни преди изборния ден половината от официалните предизборни табла по сливенското ларго са все още празни. Ако е защото „плакатите закъсняха“, явно нещо с планирането не е наред, а искаме да управляваме цял град. Дали пък забавянето не е хитър ход, целящ с магнетична плакатната визия тъй да се заплени сливенския електорат, че той мигом да се втурне към съответната бюлетина. Или пък нашите партийни кандидати, недай боже, се боят да бъдат на прицел в предизборната битка? Обаче - ако е така, как ще преборят проблемите на Сливен и ще защитят интересите на гражданите…\r\nИнтересна предизборна кампания се разиграва тази есен, тип пощенска кутия – един човек каканиже пред определени медии подготвени предварително опорни точки, и с всички сили се напряга да не го извадят от тях…. Понеже това са местни избори, и ако се отклони от главната линия, рискува да се оплете в непознаване на местната конкретика…. И в собствените си лъжи.\r\nИ така, вече три седмици в Сливен се води една доста привидна кампания. В тънките й сметки не влизат срещи лице в лице нито с (уж) политическите опоненти, нито с хората, за чието (уж) доверие кандидатите се състезават…  Няма публични дебати, няма медийни дискусии. А както изглежда, и предизборните щабове са потънали в нелегалност. Но то и бездруго в Сливен отдавна се е настанил тежък дефицит на адекватно гражданско общество, а и на нормално функциониращи медии… И едните, и другите бяха методично изличени, опитомени или игнорирани… Колко комфортно! - Предварително да успееш да заглушиш гласа на другата гледната точка, онази с питанията, исканията, предложенията и надеждите на обикновените хора…  Въобще, странна е тази сливенска предизборна кампания без обратна връзка! Залагаща предимно на предизборното самозадоволяване на твърдите партийни ядра. В резултат на което всички са много доволни и щастливи. И отсега се разхождат надменно като победители... А и как не, когато в огледалото им се отразяват единствено учтивите и мазни усмивки на зависими или желаещи да се озависят лица…\r\nПодобно поведение издава и гузност, и страх, но и нещо много по-лошо – липса на ясна представа за реалностите. И на визия какво и как да се направи с този град, с неговите нагнетени от години проблеми: бедност и невежество, демографски взрив от малограмотно население, ерозирала бизнес среда, сриващо се образование, затихваща и зависима икономика, безобразна комунална инфраструктура, безумна организация на уличното и пътното движение, срамен брой ранени и загинали по пешеходните пътеки, растящи като тумори незаконни сметища, омърляни тревни площи, не буренясали, а направо джунглясали речни корита (сега предизборно почистени) и не на последно място – агресивно настъпваща булевардната субкултура, за сметка на потъпканите духовни и културни традиции на Сливен.\r\nА какво да кажем за корупцията, превърнала се в бърза писта и задължително условие за правене на кариера и пари в града, във формула за фамилен просперитет? Но също и в споделена омерта в средите на местната власт. Където отборите се сменят, но играчите си остават едни и същи… Впрочем, опитът да се предизвика предизборен дебат за корупцията (има ли я, няма ли я, и как да се преборим с нея) бе препънат още в зародиш. Защо ли? Вгледайте се в лицемерното дръзновение, струящо от билбордовете, плакатите и предизборното поведение на кандидатите, и ще разберете защо.    Именно заради вопиющата меркантилност, безидейност и посредственост на местните политически „мозъчни тръстове“, и до момента не сме чули някаква стройна и логически подредена концепция, предизборна платформа за Сливен. Освен няколкото изтъркани от употреба мантри: Синята зона, Карандила и Минералните бани, някакъв хипотетичен индустриален парк… А изборите са и за това – да се заложат цели, да се построят логически приоритети, да се начертаят стъпки… Пък може и да ги има, но никой да не е чувал за тях. Понеже тихо и безметежно си почиват в нечии папки, понеже и за администрацията, и за местния парламент е и по-лесно, и по-изгодно, и по-безопасно (а и по-доходно) да се чука послушно работа на парче, под диктовката, щенията и приумиците на шепа „бизнесмени“, „политици“ и „умници“, докарали града до днешното му дередже…\r\nЗнам, че думите „стратегия“ и „концепция“ звучат неприятно, девалвирани от тоновете безсмислена книжнина. Наречете го цел, наречете го план, наречете го посока, наречете го мечта! Но да е ясно накъде и как ще вървим... Всъщност, то е като в едно семейство - всеки си има планове, намерения и стремежи, нали? Тогава не е ли логично и тези, които избираме да бъдат „стопани“ и „старейшини“ на Сливен, също да ги имат - посоката и мечтата? Но за общото, за всички нас…\r\nМоже и да не вярвате, но така са го правили нашите предшественици, онези с портретите в кметския коридор... С цялото си почтено достолепие на европейски възпитаници, с животрептящото си родолюбие на истински българи и сливналии, съзиждали за града и за държавността по този начин - с посока и визия, подплатени със самоотвержен, неуморен и градивен труд. И им се е получило!\r\nТа така. Ако насред настоящите кандидати за наши местни водачи и стожери виждате някой с подобен мащаб и потенциал на мислене, някой, който е готов повече да отстоява и да дава, отколкото да се облажава и получава - за сметка на хората и ресурсите на нашия любим град, гласувайте за него.\r\nАко не – изиграйте едно тото в изборния ден… И не очаквайте нищо повече, освен още от същото.   Защото няма как круша да роди сливи, нали?   ", "date": "2019.10.20", "title": "Разнокалибрени размисли или има ли предизборна кампания в Сливен?"}
{"url": "https://www.actualno.com/society/vyvejdat-bezplatno-obuchenie-za-specialisti-koito-se-grijat-za-vyzrastni-hora-news_1386656.html", "text": "      За първи път у нас ще има безплатно обучение за професионалисти, които работят с възрастни хора. Идеята е на гражданско сдружение „Алцхаймер България\" и има за цел да подобри отношенията между възрастните с деменция и хората, които се грижат за тях, съобщава БНТ.      Точна статистика за страдащите от деменция у нас няма. По данни на Гражданско сдружение Алцхаймер България обаче около 100 000 души са засегнатите в страната. Фактите сочат, че всеки пети, грижещ се за човек с деменция, не получава достатъчно информация за заболяването.   Вече 20 години австрийската писателка Петра Ферхер изследва отношенията между страдащите от деменция и близките им, които ги гледат. Така се стига и до издаването на книгата \"Мостове към света на деменцията\". Основно място в нея заема методът Валидизация.\r\n„Методът означава да приемаме хората такива, каквито са, да не ги критикуваме, да не ги осъждаме, а напротив - да се отнасяме с разбиране и уважение към техния свят“, казва Ферхер. В теорията на метода основен момент е нашето разбиране, че поведението и промените в характера на старите хора не се дължат само на процесите на разпад на мозъка, а има много общо с техния начин на живот и с цялата им биография. Книгата представя примери от практиката и решения за различни ситуации, в които са поставени страдащите от деменция и техните близки.   ", "date": "2019.10.20", "title": "Въвеждат безплатно обучение за специалисти, които се грижат за възрастни хора"}
{"url": "https://www.actualno.com/balkani/prezidentyt-na-severna-makedonija-svikva-na-konsultacii-liderite-na-partiite-news_1386654.html", "text": "      Македонският президент Стево Пендаровски свиква на консултации представителите на всички партии в страната. На лидерска среща се очаква да присъстват председателите на партиите, които имат представителство в македонския парламент.      Срещата идва ден след изявленията на премиера Зоран Заев, който предложи провеждане на предсрочни избори в Северна Македония. Решението му идва часове след като Франция блокира започването на предприсъединителни преговори за членство в Евросъюза.   „Това, че Европейският съюз не успя да стигне до решение за започване на преговори с нас е негова историческа грешка. Това го потвърдиха всички европейски лидери. Ние направихме всичко, което трябва и всичко, което можехме”, заяви Заев. „Нямаме време за губене. Затова моето предложение е бързи предсрочни избори. Избори, възможно най-бързо. Избори, на които вие, гражданите, ще вземете решението и потвърждението за пътя, по който трябва да продължи нашата страна”, каза Заев. ", "date": "2019.10.20", "title": "Президентът на Северна Македония свиква на консултации лидерите на партиите"}
{"url": "https://www.actualno.com/society/sedmica-predi-vota-ot-cik-sa-gotovi-za-mestnite-izbori-news_1386664.html", "text": "      Централната избирателна комисия е готова за местните избори. Това подчерта пред БНР Стефка Стоева, председател на ЦИК.      Тя не скри очакването си, че в изборния ден ще има проблеми и ще има нарушения. „Надявам се обаче те да са от такова естество, че да не водят до касиране на вота. Надяваме се да бъдат овладявани своевременно и професионално“, заяви Стоева. Председателят на ЦИК поясни, че около 60% от членовете на общинските и на секционните избирателни комисии са работили и на предишни избори. „   Този път проведеното обучение беше изключително сериозно. Миналата седмица, само в рамките на пет дни, членове на ЦИК посетиха всички 28 областни центрове в страната и проведоха обучение на членовете на ОИК. На тези обучения имаше членове на МВР, на пожарната, на ГРАО, на информационно обслужване, на областни и на общински администрации“, допълни председателят на ЦИК.\r\nПо нейни думи досега в ЦИК са подадени 69 сигнала и са заведени 230 жалби: „Преобладават тези, свързани с регистрацията на кандидати, с нарушения в предизборната кампания, с неизпълнението на споразумението между БНТ и политически партии, което за първи път виждаме на избори“.  След приключването на изборите ЦИК ще излезе с препоръки към законодателната власт. „След като отчетем резултатите и изготвим нашите анализи, ще се обърнем към народните представители, ще поставим проблемите, тяхна е политическата воля какви решения ще предприемат“, уточни Стефка Стоева ", "date": "2019.10.20", "title": "Седмица преди вота: От ЦИК са готови за местните избори"}
{"url": "https://www.actualno.com/business/po-nad-26-miliona-leva-na-den-otivat-za-obshtestveni-porychki-news_1386666.html", "text": "      Държавата и общините са сключили над 16 хиляди договора за 8,6 милиарда лева. Така дневно договорените средства са 26,7 милиона лева, а средният размер на една поръчка е половин милион лева.      Най-много средства са платени за сектор строителство, следват доставките и услугите. Най-голям брой договори са сключили Електроенергийният системен оператор, Община Варна и ТЕЦ \"Марица-изток\" 2.    ", "date": "2019.10.20", "title": "По над 26 милиона лева на ден отиват за обществени поръчки"}
{"url": "https://www.actualno.com/celebrate/sv-mychenik-artemij-news_700977.html", "text": "      След смъртта на император Константин Велики православните християни изтърпели тежко гонение от сина му Констанций, привърженик на ароаните, които отхвърлили истината за божествеността на Спасителя.      След това трябвало да изтърпят гонение от друг род. Наследник на Констанций бил неговият роднина Юлиан, който от млади години ненавиждал християнската вяра и тайно се отрекъл от нея и станал наново езичник. Когато се възкачил на престола, той обявил всенародно, че служи на боговете. С всевъзможни средства употребил усилия да възстанови езичеството в цялата империя. Той открито показвал пренебрежение към ония християни, които били с граждански заслуги. Лишавал ги от местата и длъжностите им. Сам извършвал тържествено езически обряди. Принуждавал християните със свои средства да възстановяват разрушените езически храмове.   Много християни, изповедници на правата вяра, загинали мъченически.\r\nКато се готвел за война с персите, Юлиан бил известно време в Антиохия. Тук бил силно раздразнен от мъжествената твърдост на християните. Изгоряло езическото капище. Юлиан обвинил християните в запалване на капището и почнал да ги предава на мъчения и смърт.  По това време в Автиохия се намирал египетският управител Артемий, известен като славен воин още при Константин Велики. Той бил с Константин, когато на небето се появило чудосното знамение на Христовия кръст.\r\nПри царуването на Констанций на него било поръчано да пренесе от Ахаия в Цариград мощите на светите апостоли Андрей, Лука и Тимотей. Ревностен в християнската вяра, той възнегодувал открито срещу императора и смело благовестял истината. Разярен, Юлиан не уважил в него ни предишните заслуги, ни званието му, ни преклонната му възраст. Предал го на жестоки мъчения. След това го осъдил на смърт.   Свети Артемий бил посечен с меч в 361 година.      ", "date": "2019.10.20", "title": "Св. мъченик Артемий"}
{"url": "https://www.actualno.com/chronicles/v-bojurishte-e-otkrito-pyrvoto-uchilishte-za-piloti-v-bylgarija-news_1386061.html", "text": "      Божурище играе важна роля в историята на авиацията в България. Още през 1906 година при кавалерийското депо е извършен първият полет с балон в страната, а през 1912 година там са построени първите сгради на Летище „Божурище“. През същата година летището и селището са свързани с железопътната линия за София. През 1914 година в Божурище е пренесено полевото летище, намирало се дотогава северно от днешната Централна гара на София. През август 1915 година оттам излита първият български самолет, който е конструиран от Асен Йорданов. Няколко месеца по-късно в Божурище е създадено първото в страната Аеропланно училище.      След поражението на България в Първата световна война военната авиация е унищожена, но Летище Божурище продължава да се използва за граждански цели, главно за пренос на пощенски пратки, а през 1927 година компанията „Бунавад“ за пръв път започва да извършва редовни пътнически полети. През 1925 година в селото е създадено предприятието Държавна аеропланна работилница, което разработва и произвежда самолети. През следващата година Аеропланното училище е преместено в Казанлък.   През 1937 година е възстановена българската военна авиация и Летище Божурище става база на нейния Първи орляк, като продължава да се използва и за граждански цели. Летището играе важна роля за отбраната на София по време на бомбардировките през 1943 – 1944 година. Оттам през 1943 година излита Димитър Списаревски за последната си мисия за отбрана на София от най-масираната атака от страна на английски и американски бомбардировачи през Втората световна война.\r\nПрез 1947 година е открито новопостроеното Летище Враждебна, което започва да обслужва гражданските полети в района на София. По същото време в Доброславци е построена нова военновъздушна база, пригодена за реактивни самолети. През 1948 година летището в Божурище е предадено на Организацията за съдействие на отбраната и през следващите десетилетия се използва за тренировъчни полети и парашутизъм.  След закриването на военновъздушната база Божурище продължава да бъде важен военен център, като в селото са изградени нови военни съоръжения и поделения, свързани главно с противовъздушната отбрана и зенитно-ракетните войски.\r\nПрез 2005 година министърът на отбраната Николай Свинаров ликвидира летището и продава терена и сградите му на компанията „Индустриален парк София“, чийто мажоритарен собственик е италианската инвестиционна банка „Финанциария Интернационале“, в замяна на 106 апартамента. През 2008 година летището е обявено за паметник на културата.    ", "date": "2019.10.20", "title": "В Божурище е открито първото училище за пилоти в България"}
{"url": "https://www.actualno.com/europe/britanski-ministyr-kategorichen-brexit-shte-se-sluchi-na-31-oktomvri-news_1386652.html", "text": "      Brexit ще се случи на 31 октомври, заяви британският министър Майкъл Гоув, след като депутатите принудиха премиера Борис Джонсън да изпрати късно в събота писмо до ЕС с искане напускането на съюза от Великобритания да бъде отложено, предаде Ройтерс.      „Ще напуснем на 31 октомври, имаме средствата и способността да го направим“, каза Гоув, който е министър, отговарящ за подготовката на Brexit без сделка, предава БНР.   „Това писмо бе изпратено, тъй като парламентът изиска да бъде изпратено… Но парламентът не може да промени позицията на премиера, парламентът не може да промени правителствената политика или решителност“, добави той пред Sky News. ", "date": "2019.10.20", "title": "Британски министър категоричен: Brexit ще се случи на 31 октомври"}
{"url": "https://www.actualno.com/crime/mlad-myj-zagina-pri-katastrofa-na-pytja-ruse-silistra-news_1386595.html", "text": "      Млад мъж загина при тежка катастрофа на пътя Силистра - Русе. Той е катастрофирал при село Нова Черна, а колата му се е преобърнала. Причините за инцидента се изясняват.      От АПИ съобщават, че временно движението по пътя Тутракан – Силистра в участъка на разклона за с.Цар Самуил – Нова Черна, се осъществява в една лента. Движението се регулира от \"Пътна полиция\".    ", "date": "2019.10.20", "title": "Млад мъж загина при катастрофа на пътя Русе - Силистра"}
{"url": "https://www.actualno.com/society/prognoza-za-vremeto-20-oktomvri-nedelja-news_1386558.html", "text": "      Днес ще бъде слънчево. Преди обяд в източните райони и на места по поречието на Дунав все още ще има ниска облачност или мъгла. В Източна България ще духа слаб югоизточен вятър. Максималните температури в повечето райони ще бъдат между 21° и 26°.      Атмосферното налягане ще се задържи без промяна – малко по-високо от средното за месеца.\r\nНад Черноморието в часовете преди обяд ще има ниска облачност или мъгла, а след обяд ще бъде слънчево. Ще духа слаб югоизточен вятър. Максималните температури ще са между 19° и 21°. Температурата на морската вода е 20°-21°. Вълнението на морето ще бъде 1-2 бала.\r\nНад планините ще бъде слънчево. Ще духа слаб до умерен южен вятър, който до края на деня в масивите от Западна България ще се ориентира от север. Максималната температура на височина 1200 метра ще е около 20°, на 2000 метра - около 13°.  И през първата половина от новата седмица промяна на синоптичната обстановка не се очаква. Времето ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 21° и 26°, а минималните ще бъдат между 7° и 12°. И в планините ще остане слънчево, с температури, по-високи от нормалните за втората половина на октомври. ", "date": "2019.10.20", "title": "Прогноза за времето (20 октомври - неделя)"}
{"url": "https://www.actualno.com/europe/stotici-raneni-v-barselona-policijata-izpolzva-gumeni-kurshumi-sreshtu-protestirashtite-news_1386585.html", "text": "      Полицията в Барселона използва гумени куршуми, за да разпръсне демонстранти по време на снощния протест. До мярката се стигна, след като радикално настроени младежи нападнаха с юмруци пожарникари.      Подобно на предната вечер, протестиращите започнаха да издигат барикади по улиците в близост до сградата на Националната полиция на Каталуния. Те запалиха барикади, които след това бяха потушени от пристигащите пожарникари. Около полунощ местно време протестът ескалира, след като агресивни младежи нападнаха с юмруци пожарникарите, като им попречиха да свършат работата си. Тогава органите на реда се заеха с озаптяването на протестиращите като изстреляха десетки гумени куршуми по тях. След като тълпата се премести на прилично разстояние, пожарникарите успяха да потушат огъня, който гореше в средата на пътното платно.   Митингите, задръстванията и безредиците започнаха в Каталуния на 14 октомври, след като Върховният съд на Испания осъди 12 каталунски политици за участието им в незаконен референдум за независимост през 2017 година. Девет души бяха признати за виновни за бунт и получиха присъди от 9 до 13 години затвор, трима души бяха признати за виновни за неподчинение и осъдени на глоба.\r\nПо време на безредиците в петък и събота вечер най-малко 182 души бяха ранени, 152 от тях в Барселона, казаха лекарите по-рано. Повече от 80 души са задържани, пише БГНЕС.   ", "date": "2019.10.20", "title": "Стотици ранени в Барселона, полицията използва гумени куршуми срещу протестиращите"}
{"url": "https://www.actualno.com/healthy/otpada-iziskvaneto-za-uchastie-na-lekari-v-telk-komisiite-news_1386608.html", "text": "      Предстои важна социална промяна, която засяга ТЕЛК решенията. Правителството постанови да отпадне изискването в комисиите да работят лекари по всички видове специалности, съобщава Nova.      Промяната се налага заради липсата на специалисти. Ако например на ТЕЛК се яви човек, страдащ от астма, в комисията сега трябва да присъства лекар по белодробни болести. Такъв обаче невинаги има и това често налага отлагане на решението.   За кадровия дефицит в системата на медицинската експертиза признават и здравните власти. „Лекарите специалисти в България са изключително малко на брой и практически няма как да бъдат осигурени в ТЕЛК съставите”, посочва д-р Цветолюба Генкова от дирекция \"Медицински дейности\" в Министерството на здравеопазването. Затова от догодина ТЕЛК комисиите ще могат да работят и без специалисти по конкретното заболяване. „С възможност за заменяемост, така че да създадем по-голяма гъвкавост”, казва още тя.\r\nЛекари от ТЕЛК обаче предупреждават, че промените ще доведат до нови проблеми. „Трудности в обективизиране на оценката, тъй като ги няма тези специалисти и това ще затрудни повече работата на ТЕЛК-овете. Колкото по-тесни са специалистите, толкова по-обективна ще е оценката”, каза Никола Петров.  От здравното министерство уверяват, че липсата на тесни специалисти няма да е в минус на пациентите. „Няма как това да доведе ощетяване. На практика, това, което трябва да решат ТЕЛК съставите е въз основа на една пълна и достатъчно подробна медицинска документация”, категорична е Цветолюба Генкова. Промяната ще стане факт от януари догодина, а очакванията са времето за придобиване на експертно решение да намалее. ", "date": "2019.10.20", "title": "Отпада изискването за участие на лекари в ТЕЛК комисиите"}
{"url": "https://www.actualno.com/curious/14-kysmetcheta-za-sedmicata-21-27-oktomvri-news_1386132.html", "text": "                 1. Любов, любов и пак любов. Очакват ви много интересни събития, които могат да променят живота ви изцяло. И то само за една седмица! Оглеждайте се за знаци, нови хора и нови емоции. Заслужавате го напълно.\r\n2. Много хубава изненада от човек, от който никога не сте очаквали. Ще бъде подарък, за който отдавна мечтаете и ви се е искало някой по-рано да забележи копнежа ви. Интересно е – кой ли е този човек?  3. В работата ви ще се случи нещо голямо – промяна, която ще промени и структурата в екипа ви. Вашият късмет е в това, че може да заемете по-висока позиция, ако успешно преговаряте и заявите, че сте готови за повече отговорности!\r\n4. Стара тръпка ще се завърне неочаквано в живота ви. Както чакате спокойно на опашка за кафе или се возите в автобуса на път за работа – няма да знаете откъде ще се появи. И ще започне един разговор, в който ще наваксвате изгубеното време... Дали ще се случи нещо друго?\r\n5. Неочаквана новина за заминаване  в чужбина! По работа или на екскурзия ще е без значение, защото дестинацията ще е наистина мечтана и отдавна чакана. Очаквайте!       6. Нещо много вълнуващо, романтично и направо филмово. Неочаквано предложение за брак, което ще замае ума ви, ще разтупти силно сърцето ви и ще ви накара да се почувствате на седмото небе от щастие.\r\n7. В тази така спокойна и нормална седмица, която очаквате, ще имате 2 изненади. Едната от тях ще е малък романтичен подарък от човек, за който не сте подозирали, че има чувства към вас. Другата е малка парична печалба, която искрено ще ви зарадва и ще ви е от полза.\r\n8. Една покана за кафе и работни разговори ще се превърне в среща. Много вълнуваща промяна, която просто се усеща със сърцето. Не се тревожете, че отношенията ви са работни, защото за любовта няма граници, особено когато идва и от двете страни. Не можеш да се бориш с химията! Затова просто се остави на усещането...\r\n9. Възможно е да срещнете стар съученик още от ученическите ви години, с който когато се заговорите, ще откриете, че имате общи работни интереси. Дали той няма да ви подскаже, че има свободна работна позиция, за която вие бихте били чудесно попълнение?\r\n10. Ще получите обаждане, което много ще ви развълнува. Отдавна чакано извинение и признание, че чувствата на някого са такива, каквито винаги са били. Някой ще си ви поиска обратно, което искрено ще ви развълнува. Какво решение ще вземете – помислете добре!      11. Малка печалба ще реши всичките ви текущи битови проблеми, които не ти дават мира. Ще останат и малко парички за чудесен спа уикенд за двама. Къде би искал да отидеш? Остави си и нещо за по-нататък, когато пак може да ти потрябва.\r\n12. Хубава, хубава новина ще ви развълнува истински. С какво ще е свързана тя – няма да разваляме изненадата и ще те оставим да разбереш. Подсказваме ти – след средата на седмицата ще е!\r\n13. Малко подаръче от любим човек ще те накара да се просълзиш. Все пак някой слуша това, което казваш и помни, за да те изненада, когато реши.\r\n14. Приятелите са най-важните хора в живота ни. Един твой приятел, с който не си говорите от години, ще се върне в живота ви. Имате нужда от него именно сега! Бъдете щастливи. ", "date": "2019.10.20", "title": "14 късметчета за седмицата 21-27 октомври"}
{"url": "https://www.actualno.com/books/kyshtata-na-stivyn-king-stava-muzej-news_1386606.html", "text": "      Известният автор на романи на ужасите Стивън Кинг ще превърне къщата си в музей, пише списание \"Пийпъл\". Прословутият червен дом с две кули и с черна ограда, украсена с прилепи и дракони, е вдъхновил не едно произведение на Кинг, в това число и култовия роман \"То\". Къщата е като магнит за поклонници на майстора на литературния хорър и любители на фантастиката.      Стивън Кинг и съпругата му Табита Кинг са получили одобрение от общинския съвет на Бангор, щата Мейн, да използват дома си с нестопанска цел. Предвижда се архивът на 72-годишния писател, който понастоящем се съхранява в университета на Мейн, да се върне в дома му.   Съседната къща за гости, която семейството придоби през 2004 г., ще служи като резиденция, където други писатели ще могат да работят в спокойна обстановка. Към момента не се посочва дата за откриване на музея, пише Дарик. ", "date": "2019.10.20", "title": "Къщата на Стивън Кинг става музей"}
{"url": "https://www.actualno.com/europe/otsrochka-ili-ne-boris-djonsyn-poiska-otlagane-na-brexit-s-nepodpisano-pismo-news_1386605.html", "text": "      Британският премиер Борис Джонсън е изпратил снощи неподписано писмо до Европейския съюз с искане за отлагане на Brexit и друго послание, в което казва, че не желае отсрочка, предаде Ройтерс, като се позова на в. \"Сънди таймс\".      Според вестника Джонсън е изпратил три документа - ксерокопие на закона, който го принуждава да иска отлагане, придружителна бележка от държавен служител, която обяснява, че премиерът е бил длъжен да изпрати писмото с искане за отсрочка, и още едно писмо, в което Джонсън заявява, че не желае отлагане, пише .   \"Пиша, за да уведомя Европейския съвет, че Великобритания иска допълнително. Обединеното кралство предлага да удължи този период до 23 часа на 31 януари 2020 г. Ако страните успеят да ратифицират споразумението за напускане на ЕС до тази дата, срокът за Brexit ще приключи по-рано. Искрено ваш, министър-председател на Обединеното кралство на Великобритания и Северна Ирландия.“, се казва в писмото, копие от което е на разположение на РИА Новости. В него обаче липсва подпис на премиера.\r\nМалко по-късно Борис Джонсън е изпратил друго писмо, този път подписано от него. \"Макар да съм готов, че Европейският съвет ще се съгласи с молбата, изпратена по искане на парламента, или ще предложи алтернативен срок за удължаване, от момента, в който станах премиер-министър, аз ясно съм изказвал своето становище, че по-нататъшно отлагане ще навреди на интересите на Великобритания, на нашите партньори в ЕС и на отношенията между нас\", заявява Джонсън в него. Той изразява готовност да пристигне на извънредна среща на върха на ЕС, която може да се наложи за утвърждаване на отсрочката, за да изложи лично позицията на британското правителство. Джонсън също така подчертава, че кабинетът е готов да продължи по график подготовката за Brexit според условията на споразумението, договорено с Брюксел на срещата на 17 октомври, и изразява надежда, че европейските лидери ще съдействат за осъществяването му и също ще предприемат необходимите стъпки, за да може разводът да се състои на 31 октомври.  \"Макар че бих предпочел резултатът от днешното заседание на Камарата на общините да беше друг, от началото на следващата седмица правителството ще продължи да се стреми да постигне ратификация на споразумението и утвърждаване на необходимите законодателни елементи. Уверен съм, че ще завършим този процес до 31 октомври. В действителност мнозина от тези, които днес гласуваха против правителството, изразяват готовност да подкрепят сделката и да съдействат за незабавната й ратификация\", гласи текстът, цитиран от британските медии.\r\n\"Това е направо от наръчника на Тръмп и Борис Джонсън трябва да бъде спрян\", написа в Twitter опозиционният лейбъристки депутат Дейвид Лами. Депутатката от Шотландската национална партия Джоана Чери пък нарече действията на Джонсън \"жалки\".   До опцията Brexit да бъде отложен се стигна, след като снощи британският парламент гласува за отлагане на одобряването на споразумението, докато не бъде прието законодателство за неговото прилагане. Решението е тежък удар за премиера Джонсън, който беше категоричен, че ще изведе страната от Евросъюза на 31 октомври без значение от резултата от преговорите с Брюксел.    На 18 октомври Европейският съвет одобри споразумение за сделка за Brexit между все още действащия председател на ЕК Жан-Клод Юнкер и британския премиер Борис Джонсън. В него се предвижда да има \"твърда граница\" между Ирландия и Северна Ирландия, но в Ирландско море, не на сушата между Ирландия и Северна Ирландия. Сега в 64-те страници на новото споразумение пише, че ще има икономическо и търговско сътрудничество между ЕС и Великобритания, с уважение към единството на Общия пазар на ЕС, Митническия съюз, както и британския вътрешен пазар. Изрично е записано, че ще бъде признато британското право на независима търговска политика, но има и текст, че двете страни ще работят по договорености за споразумение за свободна търговия след Brexit. ", "date": "2019.10.20", "title": "Отсрочка или не: Борис Джонсън поиска отлагане на Brexit с неподписано писмо"}
{"url": "https://www.actualno.com/balkani/opozicijata-poiska-ostavkata-na-albanskija-premier-news_1386671.html", "text": "      Депутатът на опозицията Арбен Кашаху, представител на Демократическата партия на Албания, поиска оставката на настоящия министър-председател на страната Еди Рама, пише Albanian Daily News. Причината е, че Тирана не получи дата за старт на преговори за присъединяване към Европейския съюз, пише .      Кашаху обвинява премиера, че е поставил своето лично богатство и жажда за политическа власт преди албанското европейско бъдеще. „Еди Рама отново поставя интереса и личното си богатство и власт преди интересите на албанците и европейската съдба на Албания. Той задейства пропаганден механизъм, за да обвини ЕС, без да приеме каквато и да е отговорност. Това не е вина на Европа. Основната пречка пред започването на преговорите е Еди Рама. От шест години той пречи на албанската мечта да станем част от европейското семейство със своята некомпетентност. Затова за доброто на нашата страна той трябва да подаде оставка“, посочва Кашаху.    ", "date": "2019.10.20", "title": "Опозицията поиска оставката на албанския премиер "}
{"url": "https://www.actualno.com/crime/katastrofa-kraj-shumen-prati-trima-dushi-v-bolnica-news_1386676.html", "text": "      Трима души са пострадали при катастрофа между два леки автомобила на пътя за паметника „Създатели на българската държава“. Това съобщиха от пресцентъра на МВР, цитирани от „Фокус”.      Инцидентът е станал около 11 часа в неделя близо до паметника. Движението се осъществява нормално в района.    ", "date": "2019.10.20", "title": "Катастрофа край Шумен прати трима души в болница"}
{"url": "https://www.actualno.com/europe/poreden-tejyk-incident-s-elektricheski-skuter-vyv-francija-news_1386719.html", "text": "      25-годишен мъж загина, а млада жена беше сериозно ранена в западния френски град Бордо, след като автомобил блъсна електрическия им скутер. Шофьорът, предизвикал катастрофата избягал от мястото на инцидента и се издирва, съобщава АФП.      С най-новият инцидент броят на жертвите на катастрофи с електрически скутери откакто тези превозни средства започнаха да се появяват масово по улиците във Франция, станаха шест, припомня БГНЕС. Катастрофата станала в ранните часове на неделния ден на брега на река Гарона в централната част на Бордо. Младият мъж загинал на място, а 18-годишната му спътничка е в критично състояние в болница.    ", "date": "2019.10.20", "title": "Пореден тежък инцидент с електрически скутер във Франция"}
{"url": "https://www.actualno.com/asia/turskite-voenni-poeha-kontrola-nad-granichen-grad-v-sirija-news_1386732.html", "text": "      Коалицията \"Сирийски демократични сили\", съставена от кюрдски военизирани отряди, започна да изтегля силите си от граничния сирийски град Рас ал Айн. Това съобщи телевизионният канал Al Maydeen, цитиран от агенция \"Фокус\".      Според получената информация групите на сирийските сили са започнали изтегляне от град Рас ал Айн, разположен в северозападната част на провинция Хашек. Отбелязва се, че кюрдските формирования се насочват към центъра на провинцията в съответствие със споразуменията, постигнати от САЩ и Турция.   По-късно телевизионният канал Al Arabiya съобщи, че \"турски войски и подкрепящите ги сили на въоръжената сирийска опозиция са поели под свой контрол град Рас ал Айн\". ", "date": "2019.10.20", "title": "Турските военни поеха контрола над граничен град в Сирия"}
{"url": "https://www.actualno.com/asia/amerikanski-voenni-se-iztegliha-ot-naj-goljamata-si-baza-v-sirija-news_1386663.html", "text": "      Американските военни се изтеглиха от ключова база в Северна Сирия, съобщава АФП, цитиран от БГНЕС. Според кореспондент на агенцията около 70 бронирани военни автомобила на САЩ с оборудване, ескортирани от хеликоптери, са били забелязани да преминават край град Тал Тамр.      Конвоят се е движел в източна посока. Според базирания във Великобритания Сирийски център на наблюдение на човешките права американците са се евакуирали от военната база „Сарин“. Според центъра американските военни са се насочили към град Хасака, разположен в Източна Сирия.   „Сарин“ е най-голямата американска военна база в северната част на Сирия. Тя е разположена на границата на така наречената „зона за сигурност“ от сирийската част на границата с Турция – район, от който Анкара иска да се изтеглят кюрдските милиции. Това е четвъртото изтегляне на американски военни през последната седмица, което остави северните сирийски провинции Алепо и Рака без защита от страна на САЩ. ", "date": "2019.10.20", "title": "Американски военни се изтеглиха от най-голямата си база в Сирия "}
{"url": "https://www.actualno.com/america/tejki-sblysyci-v-chili-vyvedoha-policejski-chas-news_1386673.html", "text": "      Размириците в чилийската столица Сантяго взеха три жертви, съобщават местните власти, цитирани от АФП. Над 300 души са задържани, 156 полицаи са ранени. Пострадали са и 11 цивилни, показват обобщените данни от последните дни.      Протестите избухнаха заради повишаването на цената на билетчето за метрото в столицата, което според местните хора е твърде скъпо, а според властите – не покрива разходите за ток и поддръжка на подземната железница. Заради бунтовете президентът Себастиан Пинера реши да отмени повишаването на цената на метро билетите, но това не спря демонстрантите.   Заради размириците властите обявиха полицейски час в столицата на Чили. \"След като анализирах ситуацията и ужасяващите действия, които се случиха днес, аз взех решение да преустановя свободите и движението си чрез пълен комендантски час\", заяви генерал на армията Хавиер Итурриага, който отговаря за сигурността в Сантяго. Полицейски час е въведен и в провинциите Сантяго и Какабуко, както и в общините Пуенте Алто и Сан Бернардо.\r\nАнализатори коментираха, че по улиците на Чили, която се смята за една от най-стабилните държави в Латинска Америка, е имало танкове и военни за пръв път от 1990 година, когато страната се върна към демокрацията след свалянето на диктатора Аугусто Пиночет, пише БНТ.   ", "date": "2019.10.20", "title": "Тежки сблъсъци в Чили, въведоха полицейски час"}
