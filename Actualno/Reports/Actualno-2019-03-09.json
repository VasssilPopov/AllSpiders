{"url": "https://www.actualno.com/crime/22-godishen-zagina-pri-zverska-katastrofa-mejdu-plovdiv-i-orizari-news_726168.html", "text": "  Млад мъж при катастрофа на пътя между Пловдив и село Оризари. Сигналът е подаден към 20:00 ч. тази вечер. По първоначални данни, лек автомобил \"Ауди\" е блъснало отзад друго моторно превозно средство. После се е завъртяло и се е ударило челно в трета кола.      Местопроизшествието е запазено, извършва се оглед. Автомобилите се отклоняват по обходен маршрут от полицейски екипи. Няма информация за сериозно пострадали от другите два автомобила, участници в пътнотранспортното произшествие.   ", "date": "2019.03.09", "title": "22-годишен загина при зверска катастрофа между Пловдив и Оризари"}
{"url": "https://www.actualno.com/crime/bylgarija-izprati-dokumentite-za-ekstradicija-na-arabadjievi-news_726128.html", "text": "  Документите за екстрадиция на Ветко и Маринела Арабаджиеви вече са изпратени в Испания. В момента семейството е в ареста. Очаква се властите в Мадрид през следващите две седмици да преценят, в зависимост от обвинението, къде да се гледа делото за екстрадиция, съобщава bTV.     Арабаджиеви бяха открити във вила Меладин в курортното селище Кабрера де мар. Имотът е собственост на Георги Семерджиев, когото Софийската районна прокуратура ще разследва за укривателство. Къщата е обитаема и в момента, предаде специалният пратеник на bTV. Те обаче отказват коментар.   ", "date": "2019.03.09", "title": "България изпрати документите за екстрадиция на Арабаджиеви"}
{"url": "https://www.actualno.com/asenovgrad/jeni-deca-myje-i-kuche-tichaha-blagotvoritelno-v-kifla-run-snimki-news_726124.html", "text": "   . Момичето страда от заболяването \"Множествена склероза\" и за да се поддържа състоянието й през определени периоди от време се налага да й се правят вливки в турска клиника.         Всички се включиха с ентусиазъм и настроение, без значение дали са с токчета и официално облекло, по маратонки или с ежедневни обувки. Участниците изминаха разстояние от няколко километра, като старт - финалът бе позициониран на централния площад в Асеновград - \"Академик Николай Хайтов\".       Чрез благородната кауза организаторите от ЦМИРА (Център за местни инициативи и развитие) в града не само целяха подпомагането на Лиза, а и се обявиха срещу домашното насилие и в подкрепа на жените, борещи се с рака на гърдата. \"Идеята се роди спонтанно, когато един ден наистина закъснявах за работа. Страшно бързах, облечена в костюм и токчета, дори почти тичах. Отстрани изглежда доста смешно, но в същото време човекът наистина бърза. В крайна сметка, стигнах навреме за работа. И така ми хрумна, че можем да направим едно такова състезание, хем да е забавно, хем да е с благотворителна цел\", разказа за Гергана Толева - един от организаторите.       В края на кроса всеки от участниците получи подарък. А розовите ленти, които инициаторите връзваха на всеки включил се, бяха закачени на храст пред сградата на община Асеновград, като символ на подкрепа за всички обявени каузи. ", "date": "2019.03.09", "title": "Жени, деца, мъже и куче тичаха благотворително в \"Кифла Run\" (СНИМКИ)"}
{"url": "https://www.actualno.com/politics/cvetanov-ne-trjabva-da-se-dopuska-populizmyt-da-upravljava-evropa-news_726120.html", "text": "  „БСП предпочетоха да си почиват и да не ходят на работа. Обвиняват ни, че Бойко Борисов управлява еднолично партията, но едноличното управление на Корнелия Нинова е факт“. Това каза по време на осмата политическа академия на Жени ГЕРБ заместник-председателят на партията и председател на ПГ на ГЕРБ Цветан Цветанов, предаде „Фокус“ - Велико Търново. Той отбеляза, че опозицията на ГЕРБ в лицето на БСП, вече не желае да представлява българските граждани в парламента. Заместник-председателят на партията обърна внимание, че левицата отсъства и от парламентарния контрол, когато може да поставя въпроси към управляващата коалиция.     Той бе категоричен, че ГЕРБ не е като другите политически партии, които като наближат избори започват да излизат на политическата сцена. „Партията води последователна политика през всички години от управленския си мандат. Тя спазва стриктно управленската си програма и не се отклонява от заложените в нея приоритети, които кореспондират и с тези на Европейската народна партия“, подчерта заместник-председателят на партията. Той посочи, че евродепутатите от ГЕРБ участват и ще участват активно в решаването на всеки проблем, касаещ българските граждани.    Цветанов изнесе лекция на тема „Европа през призмата на предстоящите избори“. Той заяви, че е важно да не се допуска популизмът да определя бъдещето на Европа. Цветанов призова структурата на Жени ГЕРБ за пълна мобилизация на 26 май и подкрепа на кандидатите на партията за евродепутати.", "date": "2019.03.09", "title": "Цветанов: Не трябва да се допуска популизмът да управлява Европа"}
{"url": "https://www.actualno.com/crime/sestrata-na-arestuvanija-bylgarin-v-sasht-izdirvana-za-krupna-izmama-news_726119.html", "text": "  Българинът, арестуван на летището в Лос Анджелис, е брат на издирваната за крупна измама Ружа Игнатова, съобщи Нова телевизия. Константин Игнатов е наречен от прокуратурата в Манхатън \"лидер на престъпната група\".     Прокурорите и данъчните служби са му повдигнали обвинения за редица престъпления. Ружа Игнатова се издирва за създаването на финансова пирамида с фалшивата криптовалута Onecoin. Тя е в неизвестност от 2 години, като обвиненията срещу нея включват измама с акции, пране на пари и използване на електронни средства за манипулация на финансовите пазари. Onecoin беше създадена през 2014 година. Въпреки предупреждения на властите в няколко държави, че става дума за измама, се смята че е привлякла инвестиции за над 2 милиарда евро.     ", "date": "2019.03.09", "title": "Сестрата на арестувания българин в САЩ - издирвана за крупна измама"}
{"url": "https://www.actualno.com/healthy/62-ma-sa-veche-zarazenite-s-morbili-v-blagoevgradsko-news_726112.html", "text": "  62-ма души са вече заразените с морбили, регистрирани в Благоевградска област. Това съобщиха за Радио „Фокус“ – Пирин от Регионална здравна инспекция – Благоевград.     На 8 март са били приети в болница жена на 35 години, както и момченце на 4-годишна възраст с морбили. Настанени са в инфекциозните отделения на болниците в Благоевград и Гоце Делчев. От инспекцията уточниха, че продължават проверките за изпълнение на връчените на личните лекари предписания относно издирването и обхващането на хора с пропуски в имунизацията срещу морбили.   До момента издирените контактни лица са 460, като са обхванати с ваксина 299 души, имали контакт с болни от морбили, с пропуски в имунизацията и подлежащи такава, но ваксинирани по-рано. Епидемиологичното проучване продължава.", "date": "2019.03.09", "title": "62-ма са вече заразените с морбили в Благоевградско"}
{"url": "https://www.actualno.com/society/13-metrova-klada-za-sirni-zagovezni-vdigat-v-selo-dobrich-news_726111.html", "text": "  Със запалването на голяма 13 метрова клада по повод традиционния празник Сирни Заговезни от 17.30 часа в село Добрич ще отбележат обичая в Деня за прошката. Своеобразният рекорд с най-високо изградената клада е подготвен от кмета на селото Марин Маринов и НЧ \"Пробуда\" и се издига в двора на бившето местно училище, съобщава haskovo.net.     Близо 20 кубика дърва и шума са използвани за направата на огромното огнище. Поверието на празника гласи, че колкото по-високо стигне светлината на огъня, толкова по-плодородна ще бъде годината за населеното място, споделя кметът на селото Марин Маринов. Свързан с големият огън ще бъде и по-малък, за да могат младите мъже от селото да го прескачат за здраве.   В празничната програма ще вземат участие над 105 танцьори и изпълнители. За жителите и гостите на Сирни Заговезни в Добрич ще участват танцовите състави от град Меричлери, НЧ \"Христо Ботев 1902\", селата Достиево и самодейци от ПК \"Сладък кладенец\", град Гълъбово. Талантите от ОДЦ \"Галаксико\" ще зарадват гостите на събитието със специално подготвена хореография за празника. Мъжката певческа група от село Тракия и от местното читалище \"Пробуда\" ще изпълнят традиционни за обичая песни. За доброто настроение на всички пък ще свири оркестър \"Агрофермер\" с ръководител Кънчо Митев.", "date": "2019.03.09", "title": "13-метрова клада за Сирни Заговезни вдигат в село Добрич"}
{"url": "https://www.actualno.com/healthy/posreshtnaha-s-kamyni-ekip-na-speshna-pomosht-v-burgas-news_726125.html", "text": "  Отново агресия над екип на Спешна медицинска помощ. Нападението е станало снощи в бургаския квартал „Рудник”, съобщава bTV.     По думите на д-р Галина Нинова, екипът се отзовава на сигнал за безпомощна родилка, а е посрещнат с камъни на адреса. „Съпругът на родилката хвърли камъка, при което даже и майката на родилката от счупените стъкълца нарани ръката си”, каза д-р Нинова.   От удара е счупено задното стъкло на линейката. „Ако не беше затворена задната врата, можеше камъкът да удари шофьора на линейката по главата”, заяви медикът. Нападателят е задържан в полицията. След дълги години работа, спешните медици се замислят дали да продължат да работят като такива.", "date": "2019.03.09", "title": "Посрещнаха с камъни екип на Спешна помощ в Бургас"}
{"url": "https://www.actualno.com/politics/borisov-bsp-da-kaje-che-nikoga-njama-da-upravljava-s-dps-news_726132.html", "text": "  \"Както аз съм заявявал, че коалиция с ДПС няма да правим и 12 години не съм направил, да излезе отсега да го каже и БСП. Пък тогава ще видите какво гърчене ще започне.\" Това заяви премиерът Бойко Борисов пред асамблеята на Жени ГЕРБ във Велико Търново.     Поканих патриарха и главния мюфтия на среща в понеделник. Има една тема – етнически модел и етническа толерантност, за която ГЕРБ няма да прави компромиси. Това заяви във Велико Търново на осмата конференция на Жени ГЕРБ лидерът на партията и министър-председател Бойко Борисов.   „Аз съм участник във Възродителния процес. На 27 години бях, командвах батальон. Такава мъка, такъв ужас... Повече няма да допусна подобно нещо. Сега нас комунистите обвиняват”, възмути се той. „Хиляди, хиляди, стотици хиляди кервани български граждани, но с друга религия. Ужасно чудовищно време, сътворено от БКП/БСП. И още не може да се забрави това. Сега ни обвиняват, че сме се договорили с ДПС. Нашите мюсюлмани, които са в ГЕРБ, те не заслужават ли? Взехме решение да плащаме и на поповете, и на владиците, и на ходжите, и на имамите. Те викат шефе на този, който им дава заплатата. Даваме пари за манастири и черкви. В същото време Ердоган даде и сега хиляди туристи отиват в църквата „Св. Стефан”, и в Одрин църквата направи. Искаме да сме приятели”, посочи Борисов.\r\n„Най-добре държавата да плаща на вероизповеданията, за да няма намеса отвън. В понеделник съм поканил на среща патриарх Неофит и главния мюфтия Мустафа Хаджи“, посочи Бойко Борисов. Той изтъкна, че не може да се позволява на чужди държави да плащат на проповедници. „Договорката е между българските християни и мюсюлмани в ГЕРБ. Това е договорката – да има равнопоставеност, да има нормален религиозен живот“, посочи премиерът по повод твърденията на БСП, че има договорка между ГЕРБ и ДПС за опрощаване на дълговете на Главното мюфтийство за сметка на отхвърлянето на президентското вето върху Изборния кодекс.   ", "date": "2019.03.09", "title": "Борисов: БСП да каже, че никога няма да управлява с ДПС"}
{"url": "https://www.actualno.com/curious/dneven-horoskop-za-10-mart-news_725999.html", "text": "        Тази неделя не започвайте нищо ново без да сте довършили вече започнати  неща. Ситуацията в момента е взривоопасна и ще продължи до утре. В този  момент можете да доведете до неочаквани нива неща, които сте започнали  преди. Тази неделя може би правите крачки, които са прекалено големи за вас. Точно  от тук произлизат всичките и проблеми. Дайте си сметка за възможностите  си и действайте спрямо тях.   Тази неделя не се уповавайте на никакви условности. Трябва да разглеждате  всичко в сегашно време. Забравете за думи като: „дали“ или „сега“.  Можете напълно да разчитате на интуицията си.     Тази неделя не мислете за неща, които не можете да промените. Опитайте нещо,  което ви се струва немислимо и тогава може би нещата ще се получат. Да  губите време, като упорствате – не си струва. Тази неделя преди всичко ще трябва да правите компромиси. Във всеки  случай, това ще е много по-добре, отколкото да влизате в открити  конфликти. Тази неделя хората около вас няма да са много благосклонни към вас и вината  за това няма да е само тяхна. Вие не трябва да показвате истинските си  чувства, защото това ще се отрази още по-зле на отношенията.   Тази неделя е много вероятно всичките ви предположения днес да се окажат истина.  Ако това се окаже истина, започнете да действате без никакво отлагане на  момента. Не чакайте повече доказателства.    Никаква връзка не може да бъде построена на основата на подчинението.  Дайте свобода на партньора си и самите вие се насладете на тази връзка.  Ако не го направите, само ще си мислите, че имате сериозна връзка. Тази неделя ще подхождате с голяма свежест и вдъхновение към всякакви  проблеми, с които преди сте имали големи затруднения. В момента  единственото ограничение за вас ще бъдат силите ви, които не са особено  много.    Тази неделя ще имате такъв прилив на енергия, че ще можете да се справите  със всичко, което ви се изпречи на пътя. Ще има само един проблем – едва  ли ще имате желание да направите, каквото и да било. Тази неделя слушайте внимателно, какво ви казват, но не се ограничавайте  само в смисъла на думите. Има огромно значение тона с който са казани и  начина, по който е направено. Също така обърнете внимание на това, какво  говори лицето. Тази неделя трябва да правите разлика между помощ, която се оказва на човек в  нужда и поощряване на безотговорното поведение. Ако не направите тази  разлика, просто ще ви се качат на главата, ако вече не са го направили.", "date": "2019.03.09", "title": "Дневен хороскоп за 10 март"}
{"url": "https://www.actualno.com/europe/dojivoten-zatvor-za-germanec-trovil-kolegite-si-s-jivak-v-hranata-im-news_726144.html", "text": "57-годишен мъж беше осъден на доживотен затвор за опит за умишлено убийство на много свои колеги в германския град Билефелд, съобщава CBS. В продължение на няколко години задържаният слагал малки количества живак в сандвичите на хората, с които работел. Заради престъпните действия на мъжа, 23 годишен стажант получил трайно мозъчно увреждане, а други двама са със сериозни бъбречни проблеми. Разследващите подозират, че отравянето може да е причина за ранната смърт на общо 21 човека, съобщава нова телевизия. Мотивите за действията на мъжа все още не са ясни, тъй като той отказва да даде каквито и да било показания. Според прокурора по делото осъденият просто се забавлявал да гледа как физическото състояние на колегите му се влошава с всеки изминал ден.&nbsp;        ", "date": "2019.03.09", "title": "Доживотен затвор за германец, тровил колегите си с живак в храната им"}
{"url": "https://www.actualno.com/europe/sytrudnik-na-amerikanskoto-posolstvo-opital-da-vnese-mina-na-letishte-sheremetievo-v-moskva-news_726139.html", "text": "  Сътрудник на посолството на САЩ в Москва тази сутрин се е опитал да внесе на летище \"Шереметиево\" с багажа си мина със взривател, но без взривно вещество, съобщи ТАСС. Агенцията се позовава на информация, съобщена й в министерството на външните работи, уточнява bTV.     Според източника на агенцията тази сутрин на входа на терминал Д на летището при преминаване през рентген на багажа на служител на американското посолство е бил открит предмет, който приличал на минометна мина. Повиканите специалисти потвърдили, че това е мина с взривател, но без взривно вещество, макар че в корпуса \"имало следи от него\".   Мината е била иззета, а американското посолството веднага е било информирано за случилото се. Дипломатът, който все пак се е прибрал в Ню Йорк, е заявил, че купил празната мина за личната си колекция. Въпреки това от руската страна смятат, че той съзнателно е предприел тази провокация, заявиха за ТАСС в дипломатическото ведомство.", "date": "2019.03.09", "title": "Сътрудник на американското посолство опитал да внесе мина на летище \"Шереметиево\" в Москва"}
{"url": "https://www.actualno.com/society/istinsko-ljato-prez-mart-izmeriha-25-gradusa-v-plovdiv-news_726151.html", "text": "           Най-високи температури днес са измерени в Пловдив, където термометрите са показвали 25°. Това съобщиха за Агенция „Фокус“ от Националния институт по метеорология и хидрология (НИМХ).\r\nВъв Варна, Карнобат, Бургас и Сандански живакът е скочил до 24 градуса. В Стара Загора, Сливен, Чирпан, Благоевград и Хасково са измерени 23°.   ", "date": "2019.03.09", "title": "Истинско лято през март, измериха 25 градуса в Пловдив"}
{"url": "https://www.actualno.com/crime/zadyrjaha-bylgari-za-vnos-na-nad-50-000-kontrabandni-igrachki-v-italija-news_726153.html", "text": "               Италианските власти разкриха българска фирма, опитала да внесе над 50 000 контрабандни играчки на Ботуша. На пристанището в Бриндизи е задържан камион с повече от 800 кашона фалшиви стоки с марката на „Уолт Дисни”, предава Нова телевизия.   Арестувани са шофьорът на превозното средство и директорът на компанията - Г.Е. на 48 години и И.Г. на 44 години. Двамата ще отговарят пред Темида за внос на контрабандни стоки.\r\nИграчките нямали европейски сертификат за качество. Анализ на продуктите направил експерт от „Уолт Дисни”. Товарът и камионът са конфискувани, след като се опитали да влязат на италианска територия с ферибот, пристигнал от Гърция  ", "date": "2019.03.09", "title": "Задържаха българи за внос на над 50 000 контрабандни играчки в Италия"}
{"url": "https://www.actualno.com/crime/anglichanin-skior-zagina-sled-udar-v-dyrvo-v-bansko-news_726148.html", "text": "  30-годишен англичанин загина след удар в дърво в ски зона Банско, предаде БГНЕС. Сигналът за инцидента е получен към 15 часа.     Първоначално е имало съмнение, че е получил инфаркт, но се е оказало, че скиорът се ударил в дърво извън пистата и е загинал на място. Очаква се тялото да бъде свалено и транспортирано за аутопсия.   В началото на януари двама души загинаха, след като бяха затрупани от лавина над Банско. Те са карали сноуборд под връх Тодорка, в така наречените Бъндеришки улеи. Мястото е известно с честите инциденти. Други двама, спускали се с тях, оцеляха. При друг инцидент месец по-късно двама скиори се сблъскаха, като единият от тях пострада сериозно и бе откаран в \"Пирогов\".  ", "date": "2019.03.09", "title": "Англичанин-скиор загина след удар в дърво в Банско"}
{"url": "https://www.actualno.com/society/mosv-vnimavajte-pri-paleneto-na-ogniove-za-sirni-zagovezni-news_726157.html", "text": "  Заради традицията за палене на огньове на християнския празник Сирни Заговезни, който тази година е на 10 март неделя, Министерството на околната среда и водите и Регионалните инспекции в страната напомнят, че нерегламентираното изгаряне на отпадъци е нарушение на Закона за управление на отпадъците. Забранено е да се изгарят автомобилни гуми, масла и други лесно запалими материали, които при горене отделят вредни емисии в атмосферата, съобщиха от МОСВ.     От министерството напомнят на кметовете на общини и кметства да извършат необходимия превантивен контрол и предприемат мерки за предотвратяване изгарянето на гуми и други отпадъци при отбелязване на празника. Според разпоредбите на ЗУО глобите за нерегламентирано изгаряне на неопасни отпадъци са от 2000 до 5000 лв., а за маловажни случаи се налагат глоби на местонарушението в размер от 10 до 50 лв. срещу издаване на фиш по реда на Закона за административните нарушения и наказания. За неупражнен контрол от страна на кметовете глобата е от 1400 до 4000 лева.   МОСВ напомня също за опасността от възникване на пожари в защитените територии и заетите от естествени екосистеми с висока природозащитна стойност територии. Затова призоваваме да не се пали огън извън определените и обозначени за това места, да не се разпалват и хвърлят в огъня леснозапалими изкуствени материи, масла и други запалителни течности. За да се избегне възникването на пожари, не трябва да се горят също сухи треви и растителни отпадъци извън определените места.", "date": "2019.03.09", "title": "МОСВ: Внимавайте при паленето на огньове за Сирни Заговезни"}
{"url": "https://www.actualno.com/society/novinite-naj-vajnoto-za-denja-9-mart-news_726158.html", "text": "        Шестима души са задържани при акцията срещу служители на Националния осигурителен институт в Силистра. Това съобщи заместник-главният прокурор Иван Гешев пред БНТ. \"Както аз съм заявявал, че коалиция с ДПС няма да правим и 12 години не съм направил, да излезе отсега да го каже и БСП. Пък тогава ще видите какво гърчене ще започне, заяви премиерът Бойко Борисов във Велико Търново.   30-годишен англичанин загина след удар в дърво в ски зона Банско.     При инцидента са загинали водачът и спътничката му. Северна Корея може би се подготвя за изстрелване на ракета, твърди американското обществено радио NPR, позовавайки се на сателитни снимки от изследователски комплекс близо до Пхенян. В продължение на няколко години задържаният слагал малки количества живак в сандвичите на хората, с които работел.   На много места термометърът прехвърли 20 градуса днес. Участниците заедно събраха над 320 лева в помощ на 33-годишната асеновградчанка Лизавета Иванова, която се нуждае от средства за лечение. Със запалването на голяма 13 метрова клада по повод традиционния празник Сирни Заговезни от 17.30 часа в село Добрич ще отбележат обичая в Деня за прошката.", "date": "2019.03.09", "title": "Новините: Най-важното за деня, 9 март"}
{"url": "https://www.actualno.com/europe/poreden-protest-na-jyltite-jiletki-vyv-francija-news_726138.html", "text": "  Стотици протестиращи от движението „жълтите жилетки“ излязоха за 17-и пореден уикенд по улиците на Париж, съобщава „Франс 24“. Демонстрации се провеждат и в Страсбург, Лил и Тулуза.     Целта на нестихващите от миналия ноември демонстрации е да се окаже натиск върху управляващите да променят политиките си, които според протестиращите дават повече привилегии на богатите и ощетяват средната класа и работниците. Маршът във френската столица започна от Триумфалната арка и трябва да приключи в Люксембургските градини, където заседава Сената. Начело на шествието застанаха жени, които призоваха за равни права само ден след 8-и март - Международния ден на жените, уточнява БГНЕС.   Протестите се провеждат при засилени мерки за сигурност. Около резиденцията на президента и на премиера на Франция, Елисейския и Матиньонския дворец, са разположени допълнителни полицейски части.", "date": "2019.03.09", "title": "Пореден протест на \"жълтите жилетки\" във Франция"}
{"url": "https://www.actualno.com/america/sasht-otnovo-predupredi-turcija-da-ne-kupuva-ruski-raketni-sistemi-news_726129.html", "text": "  Ако Турция купи руската отбранителна ракетна система С-400 я очакват „тежки последствия“, защото това ще повлияе на сделката за изтребителите Еф-35 и американската зенитно-ракетна система „Пейтриът“, съобщава Анадолската агенция, позовавайки се на говорителя на Пентагона Чарлс Самърс.     „Ако Турция приеме ракетите С-400 ще има тежки последствия с оглед на нашите военни взаимоотношения с тях“, категоричен беше Самърс. По-рано тази седмица генерал Къртис Скапароти заяви пред Сенатска комисия, че се надява Турция да преосмисли решението си за покупката на руската ракетна система С-400. Скапароти, който е един от високопоставените командири в НАТО, посочи няколко проблема на руските ракети, включително несъвместимост със системите на Алианса и заяви, че „С-400 е проблем за всички наши самолети, но по-специфично за изтребителите Еф-35“.   След продължителни и неуспешни преговори за закупуване на системи за противовъздушна отбрана от САЩ, през 2017 г. Анкара реши да купи руски системи за противовъздушна отбрана С-400. Този ход беше критикуван от Пентагона, който предупреди, че закупуването на С-400 ще навреди на турско-американските отношения и ролята на Турция в НАТО.", "date": "2019.03.09", "title": "САЩ отново предупреди Турция да не купува руски ракетни системи"}
{"url": "https://www.actualno.com/viewpoint/edna-bylgarka-na-osmi-mart-news_726083.html", "text": "  Отново е . И ние го „празнуваме”.     Породен като повик за равноправие на жените, днес той е изметнат до неузнаваемост, превърнат в гротескно-комерсиална оперета, с доброволното участие на нежния пол.\r\nКак и какво всъщност празнуваме на Осми март?\r\nМоже би остатъчен рецидив от ерата на социализма, когато Осми март бе най-вече „ден на колежката”? Пищните осмомартенски банкети по предприятия и учреждения, щедрдо финансирани по профсъюзна линия, бяха повод за мъжете – директори, партийни секретари, началник отдели, бригадири и пр. шефски постове, да замажат съществуващото неравноправие в заплащането, третирането и натоварването на жените… Пък и да поогледат и евентуално поощипят някоя по-засукана колежка, да тестват нейната сексуална податливост. И, да, получаваше им се, предвид факта, че любовните забежки осигуряваха на избраницата трудов, психологически и финансов комфорт, а и други привилегии, недостъпни за редовите другарки труженички.  Тази перфидна функция на Осми март и днес е жива, особено в нереформираните държавни структури и учреждения, където служебният рейтинг на любовницата е недостижим и за най-кадърната и незаменима жена-специалист.\r\nА там, където частният сектор се гърчи в неравната битка с държавната машина, или пък цинично източва труда и заплатите на хората за своите си капризи и екстри, празник няма. И пари няма за нещо повече от букет с поздравителна картичка. Евентуално. Често - и съобразно склонимостта на подопечните работнички и служителки към допълнителни сексуални услуги. Да! Защото в България злоупотребата с достойнството и тялото на жената е нещо, което се толерира, приема и дори поощрява. Това е неписана част от трудовия договор на болшинството българки – да съвместяват служебните си задължения с функцията на надуваема кукла, готова да откликне на прищевките на всесилния работодател. Нима мълчанието около тази обществена тайна променя реалността? Нима намалява уязвимостта на жената пред физическата и социална сила на мъжкия пол?\r\nА най-съкрушителното е, че българските мъже са изгубили способността и доблестта си да бранят „любимите” си жени – съпруги, сестри, родителки - от мазните попълзновения. Мълчанието и бездействието им ги превръща в съучастници, в част от нечистоплътния сговор срещу достойнството, крехкостта и светлата отдаденост на жената на любовта и семейството. Пред очите ми са десетки примери за малодушие и поведенческа импотентност, за противна комплексарщина на здрави и прави българи – мъже. Многострадални Геновеви, вторачени в телевизора на диванчето в хола, подпийнали хвалипръцковци, громящи с чаша в ръка световното положение в кварталния гараж, застаряващи коцкари, оглеждащи похотливо бъдещата си плячка, изверги, посягащи с псувни и юмруци на майките на собствените си децата…    И се пита в задачата: какво празнувате вие, уважаеми българки на Осми март?\r\nНе виждате ли, че превръщат дъщерите ви в прясна плът за краткосрочна употреба или за износ? Не виждате ли, че моделират в синовете ви дефицит на мъжественост? Не осъзнавате ли, че мъжете, с които споделяте живота и леглата си, нямат топки? И че ако, недай си боже, някой въвлече страната ни във военен конфликт, няма кой да защити домовете и децата ви?\r\nНищо, отпуснете му края, все пак днес е Осми март! Съберете се с приятелки, разменете си по букет цветя, пийте по едно малко… След това се приберете чинно вкъщи и изпълнете всичките си съпружески задължения… Докато благоверният не захърка на пресекулки.\r\nПосле може и да си поплачете за попарените мечти. И участта си на жена в България.\r\nИ не забравяйте да навиете будилника точно за шест без 15!    Мариана Иванова ", "date": "2019.03.09", "title": "Една българка на Осми март"}
{"url": "https://www.actualno.com/society/celi-romski-mahali-ot-bylgarija-se-iznesli-v-germanija-news_726092.html", "text": "  Организирано преселение на българи в Германия. Над 81 000 български деца получават помощи от германската държава, информира Нова телевизия. Според информацията, цели ромски квартали организирано се местят от България в гетата на Дуисбург и Дортмунд.     От приемането на България в Европейския съюз в Дуисбург са се заселили над 11 000 българи. Тук са се пренесли цели махали от Североизточна България. Това, което ги привлича, е германската социална система. По същия начин изглежда и Дортмунд – мечтата на жителите на пловдивския квартал „Столипиново”.   Детските надбавки са основната цел на хората, които тръгват от „Столипиново”. Размерът им в Германия е по близо 200 евро на дете. Условието е поне един от родителите да работи на трудов договор за 450 евро на месец или адресна регистрация. Никой в Германия не може да каже дали зад броя на децата, регистрирани да получават надбавки, стоят реални хора. Обещанията за лесен достъп до помощи и трудов договор обаче често се оказват лъжа. Оставени без нищо в Германия българите стават жертва на трудова експлоатация.", "date": "2019.03.09", "title": "Цели ромски махали от България се изнесли в Германия"}
{"url": "https://www.actualno.com/tips/sybota-e-den-za-futbol-eto-i-sigurnite-futbolni-prognozi-za-dnes-0803-news_726084.html", "text": "  В последния ден на рубриката сигурни записахме добра успеваемост от 2 познати от 3 срещи, но голямата ни цел е, колкото се може по-често, екипът ни от типстъри да успява в 100% от тези свои залози. Задава се богата на събития събота в европейския , ето и сигурните предложения за днес:      Шефийлд Юнайтед посреща Родъръм в пореден мач от английския Чемпиъншип. Формата на домакините през сезона е добра, а те са с четири победи в последните си четири домакинства. Родъръм е в зоната на изпадащите, като има само седем точки през сезона като гост. : Успех за Шефийлд – 1,40 коефициент.    Атлетико Мадрид е най-добрият домакин в испанската Ла Лига, като отборът има само едно поражение - от Реал Мадрид. \"Дюшекчиите\" не са поставени под напрежение, тъй като отборът изостава на 7 точки от Барселона, но един силен финал на шампионата може да помогне на отбора все пак да направи някаква интрига в първенството. Когато липсва напрежение върху отбора, домакинските мачове се печелят лесно и именно това можем да очаква този следобед на \"Уанда Метрополитано\". Откакто Леганес се завърна в Ла Лига, Атлетико спечели и двата мача (4:0 и 2:0), като подобен ще е развоят и днес. Гостите са в дъното на таблицата в гостувания и от 13 срещи имат 8 поражения. Най-логичният изход е победа за Атлетико.     : Победа за Атлетико Мадрид (коефициент 1.45)     Домакините са на дъното в Серия А с едва 10 точки от началото на  сезона и на практика нямат шансове да се спасят от отпадане. Сега тимът  на Киево посреща амбицирания отбор на Милан, който отново играе силен  футбол, а това се вижда и от резултатите – четири поредни победи в  шампионата. Двубоят е отлична възможност за „росонерите“ да затвърдят  мястото си в топ 4, след като успяха да се изкачат до третото място в  Серия А. Очертава се лесна победа за Милан срещу отбор, който просто  няма за какво да се бори в този мач. : Победа за Милан (1.57 коефициент)   ", "date": "2019.03.09", "title": "Събота е ден за футбол, ето и сигурните футболни прогнози за днес (08.03)"}
{"url": "https://www.actualno.com/asia/amerikansko-radio-severna-koreja-gotvi-nov-raketen-opit-news_726154.html", "text": "  Северна Корея може би се подготвя за изстрелване на ракета, твърди американското обществено радио NPR, позовавайки се на сателитни снимки от изследователски комплекс близо до Пхенян, предаде Франс прес. Радиото е получило кадрите от фирмата DigitalGlobe, заснети преди срещата на върха между президента на САЩ Доналд Тръмп и севернокорейския лидер Ким Чен Ун в Ханой в края на февруари, приключила с провал, предава БТА.     На тях се вижда, че на 22 февруари на обекта е имало автомобили и камиони, вагони и кранове. \"Ако нещата се свържат, много прилича на онова, което правят севернокорейците, когато строят ракета\", посочи пред радиото Джефри Люис, експерт в Института за международни проучвания Мидълбъри в Монтерей. През юли 2018 година в. \"Вашингтон пост\" писа, че американските разузнавателни служби са засекли чрез сателитни снимки изграждането на една, а може би две нови ракети в този изследователски комплекс в Санумдон.   В четвъртък американски експерти, отново въз основа на сателитни снимки, съобщиха, че ракетният полигон Сохе (или Тончхан-ри), включващ площадка за изстрелване и инсталация за тестване на ракетни двигатели, \"бързо е бил възстановен и вече си е възвърнал първоначалния оперативен статут\". Неговото разрушаване беше едно от малкото конкретни обещания на севернокорейския лидер пред Съединените щати през последните месеци, припомня .\r\nВ сряда, след като експертите на Центъра за стратегически и международни изследвания и мозъчния тръст \"38-и паралел\" съобщиха за начало на възстановителни дейности на полигона, Тръмп предупреди, че ще бъде \"много, много разочарован\" от Ким Чин Ун, ако тези информации се потвърдят.  ", "date": "2019.03.09", "title": "Американско радио: Северна Корея готви нов ракетен опит"}
{"url": "https://www.actualno.com/starazagora/italiankata-v-aljir-postavja-za-pyrvi-pyt-pochti-vekovnata-opera-na-stara-zagora-news_726095.html", "text": "  Тази вечер на сцената на Държавна опера - Стара Загора, ще бъде . За първи път в почти 100-годишнината си история старозагорският оперен театър поставя това заглавие на италианския композитор.     Спектакълът е за вечните теми за любовта и оспорваната свобода на жената и нейното право на избор, пресъздадени по забавен и оригинален начин от режисьорката . Тя е пренесла действието от 18-и в първите десетилетия на 20-и век, когато технологичните и модни открития превземат и Ориента. Хорнер е позната на българската публика със спектакъла си на операта „Хофманови разкази“ от Жак Офенбах в Русе и Пловдив и със „Севилският бръснар“ от Росини на Македонската опера и балет, която гостува на последното издание на Фестивала на оперното и балетното изкуство в Стара Загора.\r\nДекорите и костюмите за премиерата на „Италианката в Алжир“ са на Македонската опера и балет. Това е и първият съвместен проект на двата оперни театъра, които през декември миналата година подписаха меморандум за сътрудничество и обмен. Сценографията е на Мартина Сеня, а костюмите на Мария Пупучевска.\r\nВ постановката на класическата опера-буфа на Росини публиката ще се наслади на изпълненията на Петя Петрова, Родриго Тросино (Италия), Валери Турманов, Ивайло Джуров, Деси Стефанова, Емилия Джурова, Едуин Кей и др., както и на хора и оркестъра на Старозагорската опера под диригентството на Ивайло Кринчев.   . На 22 март постановката ще гостува в Пловдив, а следващият спектакъл в Стара Загора е на 27 март.", "date": "2019.03.09", "title": "\"Италианката в Алжир\" поставя за първи път почти вековната опера на Стара Загора"}
{"url": "https://www.actualno.com/showbusiness/iztegljat-epizod-na-semejstvo-simpsyn-zaradi-novite-razkritija-sreshtu-majkyl-djeksyn-news_726093.html", "text": "  Създателите на \"Семейство Симпсън\" свалиха един от класическите епизоди на анимационния сериал, тъй като в него е използван гласа на Майкъл Джексън. Това съобщи изпълнителният продуцент на шоуто пред „Уолстрийт джърнъл“.     Продуцентите на \"Семейство Симпсън\" са взели решението, след като са изгледали документалния филм „Leaving Neverland\"(„Да напуснеш Невърленд“), който в мъчителни подробности съживява обвиненията в педофилия срещу починалата мегазвезда, съобщава БГНЕС. Този ход изглежда е първата подобна забрана върху художествено произведение в Съединените щати, след като документалният филм бе излъчен по американската телевизионна мрежа HBO по-рано тази седмица. Няколко радиостанции в Канада, Нова Зеландия и Австралия също са свалили песните на Джексън от своите плейлисти в резултат на филма.   Във въпросния епизод от 1991 г. Хоумър Симпсън се среща с психично болен пациент, който вярва, че е Майкъл Джексън и говори с характерния висок глас на звездата. Епизодът, който се излъчи в третия сезон на шоуто, предизвика недоволството на феновете, защото името на Джаксън не бе упоменато. Едва миналата година създателят на \"Семейство Симпсън\" Мат Грьонинг потвърди, че Джексън наистина е озвучил героя, но не е изпълнил песента. Друг певец изпълнява песните, но Майкъл Джексън е присъствал на записите. Брукс споделя пред изданието, че епизодът е бил един от неговите фаворити, но в светлината на документалния филм, е било напълно необходимо да бъде свален.\r\nПреди смъртта си през 2009 г, мегазвездата Майкъл Джексън категорично отрече да е насилвал деца. Той бе оправдан, след драматичен процес, по обвиненията в посегателства над деца през 2005 г. Наследниците му определят документалния филм като \"посмъртно убийство\" и съдят HBO за 100 милиона долара.  ", "date": "2019.03.09", "title": "Изтеглят епизод на \"Семейство Симпсън\" заради новите разкрития срещу Майкъл Джексън"}
{"url": "https://www.actualno.com/crime/obviniha-v-izmama-dvama-bylgari-syzdali-kriptovaluta-v-sasht-news_726091.html", "text": "  Прокуратурата в Манхатън предяви обвинения срещу двама българи, основатели на компанията \"OneCoin Ltd\". Те са заподозрени, че са ръководели многомилиардна пирамидална схема за продажба на измамническата криптовалута OneCoin, предаде Ройтерс.     Константин Игнатов, на 33 години от София, който понастоящем ръководи компанията, и сестра му Ружа Игнатова, на 38 години от София, създатели на OneCoin, са подвеждали според прокуратурата инвеститорите, обещавайки им големи печалби при нисък риск в схема, възприемана като измамническа. Обвинението твърди, че OneCoin, която още функционира, има над три милиона участници, които получават комисионни за привличането на нови членове, купуващи пакети от криптовалутата, съобщава Дарик.   Голяма част от идентифицираните 1,2 милиарда долара на инвеститорите са били изпрани в поне 21 държави, казва още прокуратурата. Според нея за две години компанията на Игнатов има печалба от 2,23 милиарда евро. Обвиняемите са създали \"компания за криптовалута за милиарди долари, основаваща се изцяло на лъжа и измама\", се казва в изявлението на федералния прокурор за Манхатън Джефри Бърман. По думите му \"инвеститорите са били лъгани, а обвиняемите са забогатявали\". Окръжният прокурор на Манхатън Сайръс Ванс добави, че става дума за \"пирамидална схема от старата школа върху платформа от новата школа\".\r\nКонстантин Игнатов е бил арестуван в сряда тази седмица на международното летище в Лос Анджелис. Сестра му е в неизвестност от октомври 2017 г. Друг обвиняем по схемата - 50-годишният Марк Скот от Флорида - не се призна през септември м.г. за виновен по обвинение в заговор за изпирането на над 400 милиона долара от \"OneCoin Ltd\".  ", "date": "2019.03.09", "title": "Обвиниха в измама двама българи, създали криптовалута в САЩ"}
{"url": "https://www.actualno.com/tips/risk-pecheli-risk-gubi-futbolni-prognozi-na-visoki-koeficienti-za-dnes-0903-news_726086.html", "text": "  Удоволствието да отгатнеш крайния изход на който и да е мач е голямо, но още по-голямо е, когато \"надушите\" някоя изненада. Рисковите на нашия типстърски екип търси точно този ефект в рубриката \"Риск печели, риск губи\" - ето ги и предложенията:       Хъдърсфийлд и Борнемут излизат един срещу друг в мач от Премиър лийг. Двата отбора са в лоша форма, като „териерите” имат една победа в последните си шест мача, докато Борнемут са със същия актив при победите, но и едно равенство. Хъдърсфийлд загуби 11 от последните си 15 домакинства през сезона, а Борнемут 11 от своите 14 гостувания. Равенството изглежда повече от логично.      : Равенство (3.30 коефициент)      „Свраките“ все още не са си осигурили напълно оставането във Висшата лига, въпреки че опасната зона е далеч. Рафа Бенитес обаче отлично знае, че отборът му трябва да остане фокусиран до края на сезона, а всеки един мач е от изключителна важност. Тимът на Нюкасъл може да се похвали с най-силната защита в първенството от отборите под топ 7 (36 допуснати гола) след 29 мача. Освен това „джордитата“ играят изключително като домакин – четири поредни победи в първенството на свой стадион (eдната от които срещу Манчестър Сити) и само един допуснат гол. „Карамелите“ от своя страна са в „златната среда“ на таблицата и нямат за какво да се борят, след като местата за евротурнирите остават твърде далеч по точки. Очертава се равностоен мач, който в крайна сметка да бъде спечелен от домакините без много попадения.     : Победа за Нюкасъл (2.88 коефициент), а още по-рисковият залог е победа за „свраките“ с един гол разлика (4.60 коефициент). Страсбург е в златната среда на Лига 1, като е далеч от зоната на изпадане, но и далеч от местата, даващи право на участие в Европа. Въпреки това тимът е способен да изненада всеки, особено отбори от челото, които мислят за Шампионска лига. Точно такъв е случаят с Лион. Отборът има право на грешка в този мач, тъй като има преднина в битката за 3-ото място, а през идната седмица следва много тежка визита на Барселона на \"Камп Ноу\". Футболистите на Лион вече имат \"опит\" с издънките срещу селекции, които играят по-защитно, така че спокойно може да се пробва една лека изненада под формата на равенство.   : Равенство (коефициент 3.80) ", "date": "2019.03.09", "title": "Риск печели, риск губи: Футболни прогнози на високи коефициенти за днес (09.03)"}
{"url": "https://www.actualno.com/scene/koncertyt-na-muzikalnija-teatyr-tazi-vecher-e-v-pamet-na-vidin-daskalov-news_726117.html", "text": "  Националният музикален театър посвещава пролетния си концерт \"ЛЮБОВНИ МЕЧТИ\" тази вечер от 19 часа на Видин Даскалов. Една от най-големите звезди на българската оперета на 8 март щеше да навърши 90 години. \"Публиката ме зареждаше, защото ме обичаше\", споделя големият оперетен артист. \"Много я обичах и аз и ѝ отдавах цялата си любов. Тя ми отвръщаше със същото!\"      Видин Даскалов е роден на 8 март 1929 година в село Горна Козница, община  Бобов дол. През 1953 завършва клас по цигулка в Държавната музикална академия година. По-късно учи пеене при Мара Цибулка. Яркият му комедиен талант е забелязан веднага и той се нарежда сред създателите и е една от най-ярките звезди на съвременната българска оперета\r\nНа сцената на Музикалния театър Видин Даскалов пресъздава над 120 роли. Сред емблематичните му въплъщения са Менелай от \"Хубавата Елена\", Иван в \"Българи от старо време\", Хитър Петър от \"Имало едно време\", Бони в \"Царицата на чардаша\", Жупан в \"Графиня Марица\",  Никош във \"Веселата вдовица\", Хоров в \"Службогонци\", Сирано в \"Сирано дьо Бержерак\",  Санчо в \"Човекът от Ла Манча\" и много други.   Работи и като режисьор. Прави свои постановки на \"Прилепът\", \"Веселата вдовица\", \"Време за любов\" и други. За първи път в България на сцената на Националния музикален театър поставя мюзикъла \"Ах, този джаз\". През 90-те години за кратко е и директор на Музикалния театър.\r\nВ анкетата \"Любимите ви български оперетни артисти на ХХ век\" на предаването \"Каста дива\" на БНР и сред  публиката на Националния музикален театър Видин Даскалов е посочен като най-любимата оперетна звезда на българската публика.  Запитването е направено по повод 100 години от началото на професионалното оперетно изкуство в България.    ", "date": "2019.03.09", "title": "Концертът на Музикалния театър тази вечер е в памет на Видин Даскалов"}
{"url": "https://www.actualno.com/society/majkata-na-ubitata-ot-prijatelja-si-darina-nikoga-ne-sym-smjatala-che-tova-moje-da-se-sluchi-na-moeto-semejstvo-news_726103.html", "text": "  Времето ни учи да живеем с болката си. Нямаше никакви сигнали, нищо, което да ни подскаже, че това ще се случи. Никога не съм смятала, че това може да се случи на моето семейство. Това каза в сутрешния блок на Би Ти Ви Ваня Министерска - майка на убитата от приятеля си Викторио Дарина.     В днешния свят няма място за добрите хора, успяват агресивните, но не и добрите хора. За мен Викторио не съществува, той е мъртъв заедно с тях, каза Ваня Министерска.    Дарина беше перфектната дъщеря - с 2 висши образования. За съжаление, домашното насилие става норма на поведение в нашето общество. За съжаление, няма кой да чуе виковете на хората, които са жертви на домашно насилие. Хората вече го намират за нещо нормално, защото всеки ден има нови и нови случаи, коментира Ваня Министерска. \r\nВикторио Александров застреля в главата 23-годишната Дарина Министерска и 1-годишната си дъщеричка, след което опита да се застреля неуспешно. Трагедията се разигра при семеен скандал през октомври.  ", "date": "2019.03.09", "title": "Майката на убитата от приятеля си Дарина: Никога не съм смятала, че това може да се случи на моето семейство"}
{"url": "https://www.actualno.com/tips/trite-hiksa-3-te-sreshti-koito-mogat-da-vi-donesat-radost-pri-raven-rezultat-news_726087.html", "text": "  В рубриката \"Трите хикса\" екипът ни от типстъри се опитва да разгадае мачовете, които могат да завършват наравно в предстоящата лавина от срещи. Ето и техните за днес:         Фрайбург има едва 4 загуби през сезона във всички турнири като домакин, а освен това е един от лидерите по равенства в Бундеслигата с общо 9. От тях 5 са у дома, докато Херта също има 8 мача, в които са завършили наравно в мачовете си. За Фрайбург мачът е от голямо значение, за да се задържи далеч от зоната на изпадащите. След посредствено представяне в последните месеци Херта се стабилизира в изявите си, но класата на тима, особено в гостувания, не е особено голяма. : Равенство (коефициент 3.35)    Куинс Парк Рейнджърс посреща Стоук Сити в пореден мач от кръга на Чемпиъншип. Формата на отбора-домакин в защита се подобри, като в последния мач запазиха суха мрежа. Последните две гостува на Стоук завършват пък при равенство, като хиксът в Лондон е логичен.        : Равенство (коефициент 3.25) До края на сезона остават все по-малко мачове, а отборите започнаха да си правят сметките – както на върха, така и на дъното в класирането. Такъв е случаят и в мача между отборите на Саутхемптън и Тотнъм. „Светците“ се борят за своето оцеляване, докато „шпорите“, макар да изпуснаха водачите в класирането, продължават да се борят за място в топ 4. Не е тайна, че в края на сезона тъкмо тези отбори, които се борят за оцеляването си, играят най-силно и са най-опасни за големите клубове. Саутхемптън със сигурност ще излезе силно мотивиран за този домакински мач, а умората на „белите“ от мача през седмицата от със сигурност ще окаже влияние. : Равенство (3.80 коефициент)    ", "date": "2019.03.09", "title": "Трите хикса: 3-те срещи, които могат да ви донесат радост при равен резултат"}
{"url": "https://www.actualno.com/society/sedmichna-prognoza-za-vremeto-za-11-17-mart-news_725942.html", "text": "   започва с максимални температури до 21 градуса. Над южната част от страната ще има променлива облачност. Във Видин и Монтана се очакват валежи.     Във температурите рязко ще паднат и над страната се очакват валежи от мокър сняг. Температурите ще бъдат между 5 и 13 градуса.   В валежите ще спрат и температурите ще се повишат. Максималните ще бъдат между 4 и 14 градуса.\r\nВ  се очаква облачно време. В западната част от страната се очакват валежите. Температурите ще се повишат с 1-2 градуса.  През почивните дни времето ще бъде слънчево и без валежи. Максималните температури ще се повишат и ще бъдат между 11 и 19 градуса.", "date": "2019.03.09", "title": "Седмична прогноза за времето за 11-17 март"}
{"url": "https://www.actualno.com/crime/sreshtu-10-000-leva-hora-poluchavali-miniorski-pensii-v-silistra-news_726105.html", "text": "  Шестима души са задържани при акцията срещу служители на Националния осигурителен институт в Силистра. Това съобщи заместник-главният прокурор Иван Гешев пред БНТ. Той уточни, че на тях са повдигнати обвинения в участие в организирана престъпна група, като не изключи в хода на разследването те да бъдат привлечени и като обвиняеми във вторични престъпления.     Прокурор Иван Гешев потвърди, че сред задържаните е и шефът на НОИ Милен Пенчев, който се оказа баща на певицата Тита. Тепърва ще се изяснява дали той е имал ръководна длъжност в схемата.   По думите му срещу такса от 10 000 лева в НОИ са дефинирали заплатилите си лица като миньори без да са били такива, като така те са получавали възможност да получават висока пенсия. Документацията е минавала през осигурителния институт, като на папката са поставяли инициали СМЧ, което е установено, че означава „силно мой човек“. Директорът на НОИ и подопечените му не са упражнявали сериозен контрол на тези лица и те са получавали миньорски пенсии.\r\nЧленовете на групата разполагали с дебитните карти и пълномощни за теглене на пенсии от пощенските клонове, дадени им от пенсионираните с тяхна помощ. Дебитната карта се задържала според размера на пенсията. В някои случаи този период можел да продължи година или две, а в други по-малко, уточни наблюдаващият прокурор Николай Димитров. Той добави, че получените пенсии били над 600 лева.  Иван Гешев бе категоричен, че тепърва предстои анализ на огромна документация, като според него едва ли схемата е уникална само за Силистра и е напълно възможно по подобен начин да се ощетява държавата и на други места. „Не сме бедна държава, пари има, но явно се краде много“, категоричен бе прокурор Гешев пред водещия Георги Любенов.", "date": "2019.03.09", "title": "Срещу 10 000 лева хора получавали миньорски пенсии в Силистра"}
{"url": "https://www.actualno.com/society/firmi-predlagat-detektor-na-lyjata-na-revnivi-partniori-sreshtu-zaplashtane-news_726094.html", "text": "  Българи тестват лоялността на половинката си срещу 380 лева. Толкова струва тестът на полиграф, на който могат се подложат за „интимна лоялност“ мъжете и жените, които са заподозрени в изневяра, съобщава „Монитор“.     Изследванията се правят от частни фирми, които са купили необходимата техника и могат да проверят истинността на казаното от всеки. От фирмите твърдят, че достоверността на изследването е почти 100 процента.   Компаниите предлагат дори и корпоративни изследвания, за да разберат кои служители са лоялни, кои крадат и кои могат да изнесат конфиденциална информация от фирмата, обясниха още пред „Монитор“ от няколко столични компании за изследване с полиграф. Цената на проучването на един служител е 250 лева, но ако дойдат например повече от десет в пакет, то сумата ще е значително по-малка. \r\nНа изследвания с полиграф се подлагат и роднини, които са заподозрени в кражби или измами с имоти. Така само преди месец през столична фирма за подлагане на детектор на лъжата са минали седем души, които са били от една рода. Те е трябвало да докажат колко пари са взели от продажбата на общ имот. Някои казвали, че са получили по 40 лева на квадрат, а други били категорични, че не са взели повече от 20. След изследването с полиграфа обаче се оказало, че общата цена е била 50 лева. Това се установило, след като на всеки един от наследниците резултатите се оказали неверни или, иначе казано, всеки един от тях е лъгал.  ", "date": "2019.03.09", "title": "Фирми предлагат детектор на лъжата на ревниви партньори срещу заплащане"}
{"url": "https://www.actualno.com/society/34-godini-ot-ujasjavashtija-atentat-kraj-gara-bunovo-news_726107.html", "text": "  Днес се навършват 34 години от атентата край жп гара „Буново“. На 9 март през 1985 г. в 21.31 часа бомба, поставена от турски терористи, избухва във вагона за майки с деца на влак № 326 по линията Бургас – София в района на гара „Буново“, информира „Фокус”. В атентата загиват седем души, сред тях две деца на 12 и 13 години. Девет души са тежко ранени.     По случайност взривът избухва на гарата, а не – в тунела. Заради маневра на гара „Златица” влакът закъснява с две минути. По разписание той трябва да премине през Буново в 21:30 ч., а в 21:32 ч. да навлезе в тунела. На мястото на инцидента пристигат министрите на вътрешните работи и на транспорта. Вагонът е откачен. Шест часа жертвите и ранените се извозват в околните градове, а останалите пътници са подложени на строга проверка от страна на органите на реда – кой и кога си е закупил билета, къде се е качил и с какъв багаж. Едва тогава влакът продължава своя път към София.   По брой на жертвите, това е най-големият железопътен атентат в българската история. Извършителите на терористичния акт принадлежат към нелегалната организация, наречена „Турско националноосвободително движение в България”.", "date": "2019.03.09", "title": "34 години от ужасяващия атентат край гара „Буново“"}
{"url": "https://www.actualno.com/tips/futbolni-prognozi-dinamichni-sreshti-i-pobediteli-v-dramatichni-machove-eto-koi-sa-te-news_726089.html", "text": "  В най-интересната рубрика на нашите типстъри за екипът представя своите предложения за мачове, в които ще има както победител, така и голове и в двете врати. Ето и техния избор за днес:      : Домакините са на ръба плейофите, заемайки 6-о място в Чемпиъншип, докато Лийдс продължава да преследва титлата в шампионата, където битката става все по-завързана в компанията на Норич и Шефилд Юнайтед. Двубоят със сигурност няма да бъде лек за гостите, но победата на този етап от сезона е повече от задължителна за тях, а и тимът на Марсело Биелса разполага с по-качествени футболисти. Лийдс спечели първия двубой между двата отбора през сезона с 2:0, а при последното си гостуване на Бристол триумфира с още по-убедителен резултат 3:0. Все пак Бристол знае как да бележи на големи отбори, а на свой стадион Лийдс едва ли ще запазят суха мрежата си.    : Гол/гол и победа за Лийдс (4.60 коефициент)    Този мач препоръчваме да се изиграе с малък залог. Лестър е с нов мениджър, като това трябва да има известни позитиви. Те нямаха късмет да победят Уотфорд през миналата събота, а това ще е първият мач за Брендън Роджърс на „Кинг Пауър Стейдимъ”. Последните пет мача между Лестър и Фулъм са гол/гол. Лестър е 8/9 с голови мачове, докато 7 от 10 са тези срещи при Фулъм. Гостите все пак са замесени в битката за оцеляване, а Лестър е по-класният отбор.         : Лестър и гол/гол на 3,20 коефициент В един от най-интересните мачове от кръга в Първа лига Етър приема ЦСКА във Велико Търново, като \"болярите\" се представят изключително добре през този сезон, особено напоследък. През този сезон Етър има само 2 загуби у дома - от Лудогорец и от Левски, но за пръв път се изправят срещу \"червените\". ЦСКА е в подем, показан срещу Септември, а бавно, но сигурно, отборът подобрява сериозно играта си под ръководството на Любослав Пенев. Срещата ще е много тежка, но ЦСКА има сериозен шанс да спечели. Етър обаче няма мач, в който не е пропускал да се разпише през настоящата кампания - няма да пропусне и днес. : ЦСКА да спечели и двата отбора да отбележат гол (коефициент 5.00).   ", "date": "2019.03.09", "title": "Футболни прогнози: Динамични срещи и победители в драматични мачове - ето кои са те"}
{"url": "https://www.actualno.com/tips/dyjd-ot-golove-futbolnite-prognozi-za-machovete-v-koito-shte-valjat-popadenija-news_726090.html", "text": "  Головете са любими на футболните фенове. Освен ако някой не е заложил  да няма попадения, всички искаме да видим драматични мачове и много  голове, затова и рубриката \"дъжд от голове\" търси различни върху мачовете, в които нашият екип от типстъри очаква да валят попадения. Ето ги и предложенията за събота:     Не пропускайте възможността да удвоите средствата, които сте отделили за спортни залози,        По-рано през седмицата Борусия Дортмунд отпадна от Шампионска лига, а сега основната цел пред тима на Люсиен Фавър остава първенството, където битката с Байерн е изключително ожесточена. Борусия няма право на повече грешки, а „жълто-черните“ със сигурност ще се развихрят пред слабата защита на Щутгарт, особено на свой стадион. Гостите също има за какво да се борят – тяхното оцеляване в Бундеслигата. И двата отбори са способни да бележат голове, а това е видно и от сблъсъците помежду им – последните 11 срещи са завършили непременно с над 2,5 гола в мача, като седем пъти е имало поне четири гола в срещата. : Над 2,5 гола (1.53 коефициент)     Арброут посреща Стенхаусмуър в мач от 28-ия кръг на шотландската Лига 1. Арброут са лидер във временното подреждане с 60 точки, докато гостите са последни с 24 пункта. Разликата в класите е огромна и домакинът трябва да завоюва трите точки. Арброут обаче получи шест гола в последните си девет домакинства, докато Стенхаусмуър вкарва в 10 от 16-те си загуби в лигата. Двата отбора играха три пъти през сезона досега, като домакините спечелиха всеки един от срещите, докато гостите се разписаха във всеки един мач помежду им. Спокойно може да се търси както победа за домакините, така и много голове в двете врати.    : Над 2.5 (коефициенет 1.61) В 4 от последните 5 мача между двата отбора имаше 3 или повече гола. Мачовее между двата тима често са много резултатни, а в последните 5 мача на Лестър 4 пъти видяхме 3 или повече гола, докато в тези на Фулъм - 3 от 5. За гостите мачът е от сериозно значение, тъй като имат едва 1 победа в последните 9 мача. Лондонският тим ще излезе в атакуваща формация и ще търси победата, докато Лестър е отлично атакуваща селекция, но с много пробойни в защита. : Над 2.5 гола (коефициент 1.70)   ", "date": "2019.03.09", "title": "Дъжд от голове: Футболните прогнози за мачовете, в които ще валят попадения"}
{"url": "https://www.actualno.com/celebrate/sv-prepodobna-dimitra-kievska-news_726009.html", "text": "  Св. Димитра Киевска е родена през 1810 г. в Силистра. Носела името Матрона Александровна Егорова. Скоро семейството й се преселило в Бесарабия и тя се омъжила за капитан от руската армия, който загинал в Кримската война (1853–1856). Матрона Александровна приела монашески подстриг с името Димитра в чест на Св. Димитър Солунски.     Матушка Димитра помагала на ранените на бойното поле по време на отбраната на Севастопол през 1855–1856 година, а през Руско-турската война (1877–1878) организирала в дома си в Киев лазарет за ранените войници.   През 1878 г. матушка Димитра основала в Киев Веденската женска религиозна община \"Въведение Богородично\" с благословията на Киевския митрополит и с указ на император Александър II. В нея били приютени 33 вдовици и сирачета, които желаели да посветят живота си на Бога и Църквата. Броени дни след това тя починала на 9 март 1878 година в Санкт Петербург. Мощите на матушка Димитра били пренасяни няколко пъти, но през 1996 година са били върнати в Свято–Веденския манастир.\r\nПрез 2008 г. Украинската православна църква (Московска патриаршия) причисли Матрона Александровна към лика на поместно почитаните светии. Година по-късно силистренчани имаха възможността да се поклонят на мощите на преподобна Димитра в родния й град.   Pravoslavieto.com ", "date": "2019.03.09", "title": "Св. преподобна Димитра Киевска"}
{"url": "https://www.actualno.com/society/prognoza-za-vremeto-9-mart-sybota-news_726075.html", "text": "  Днес вятърът в Северна България ще се ориентира от северозапад и ще е до умерен, в останалите райони - слаб, предимно от югозапад. Облачността ще е променлива и след обяд на отделни места, главно в северозападната половина на страната, ще превали краткотраен дъжд. Максималните температури ще са между 18° и 23°. Атмосферното налягане ще остане без съществена промяна - по-високо от средното за месеца. Такава е прогнозата за времето на Националния институт по метеорология и хидрология (НИМХ), съобщи за „Фокус“ дежурният синоптик Евгения Егова.     Над Черноморието ще има променлива облачност, често намаляваща до слънчево. Максималните температури ще са 19°-21°. Температурата на морската вода е 7-8°. Вълнението на морето ще бъде 1-2 бала.\r\nНад планините облачността ще е променлива. Главно след обяд на отделни места слабо ще превали. Ще духа умерен до силен, предимно западен вятър. Максималната температура на 1200 метра ще бъде около 12°, на 2000 метра - около 6°.\r\nПрез нощта срещу неделя на изолирани места в Северна и Източна България ще превали краткотраен дъжд. В неделя вятърът от запад-северозапад временно ще се усили. Облачността ще е променлива, по-често до слънчево. Температурите ще са без особена промяна. В понеделник облачността ще се увеличава и вплътнява, към вечерта в крайните северозападни райони ще завали дъжд. Дневните температури слабо ще се понижат; сутрешните ще са високи - между 5° и 10°. През нощта срещу вторник и във вторник валежите ще обхванат цялата страна. От северозапад, впоследствие в източната половина от страната от североизток, с усилване на вятъра, ще нахлува доста по-студен въздух и температурите бързо и значително ще се понижат. По високите полета на Западна България и в Предбалкана дъждът ще премине в сняг. В останалите райони ще вали дъжд. Валежите временно ще са интензивни, има повишена вероятност на места да са значителни.  ", "date": "2019.03.09", "title": "Прогноза за времето - 9 март (събота)"}
{"url": "https://www.actualno.com/society/dvama-dushi-zaginaha-pri-tejka-katastrofa-na-okolovrystnoto-v-sofija-news_726114.html", "text": "  Тежка катастрофа с жертви на Околовръстния път на София, стана тази сутрин, съобщиха от пресцентъра на МВР. Сигнал за инцидента е подаден малко преди 10:00 часа.     Лек автомобил е излязъл от пътя на разклона за село Казичене. По първоначални данни са загинали водачът и спътничката му. Екипи на полицията и на пожарната работят на мястото на инцидента.   ", "date": "2019.03.09", "title": "Двама души загинаха при тежка катастрофа на околовръстното в София"}
{"url": "https://www.actualno.com/chronicles/kuklata-barbi-e-pokazana-za-pyrvi-pyt-na-panair-za-igrachki-v-sasht-news_725946.html", "text": "  Барби е популярна детска кукла. За първи път е пусната през 1959 г. в щата Уисконсин, САЩ. Нейна „майка“ е Рут Хандлер. Пълното име на Барби е Барбара Милисънт Робъртс. През 2001 година започват да се правят филми за Барби.     Куклата Барби се произвежда от американската фирма Mattel. Продава се в 154 страни по света. В Европа започва да се продава през 1961 г. Барби има свой приятел на име Кен. Има и сестри – Стейси, Челси и Скипър. Приятелки и са Съмър, Ники, Тереза, Мидж. Има враг – момиче на име Ракел. Ракел е влюбена в Кен, а братът на Ракел, Раян – в Барби. Те се опитват да ги разделят, но едва ли ще успеят някога. Мидж е първата приятелка на Барби, понеже и двете са живели в Уисконсин и са се запознали там. Барби е родена на 9 март 1959 г. Нейните пропорции по отношение на реалните свят са 1:6. Куклата е висока минимум 26 см най-голям ръст е 50 см.   ", "date": "2019.03.09", "title": "Куклата Барби е показана за първи път на панаир за играчки в САЩ"}
{"url": "https://www.actualno.com/starazagora/dnes-i-utre-turnir-po-pluvane-v-stara-zagora-news_726096.html", "text": "  Стара Загора е домакин през уикенда на Шестия турнир по плуване „Русалка“, в който ще вземат участие плувци, родени в периода от 2007 до 2010 година. Състезанието се организира от Спортен клуб по плуване (СКП) „Траяна“, Българската федерация по плувни спортове (БФПС) и община Стара Загора. В него ще вземат участие над 350 деца от повече от 25 клуба по плуване от цялата страна.     Турнирът, който е част от календара на плувната федерация, ще протече в три състезателни полудни. Право на участие в него имат само картотекирани състезатели от лицензирани клубове към БФПС. Всеки отбор може да участва с 16 плувци, а всеки плувец може да се включи индивидуални най-много в четири дисциплини. Правото на изключение за повече състезатели имат само домакините от спортен клуб по плуване “Траяна”.   ", "date": "2019.03.09", "title": "Днес и утре турнир по плуване в Стара Загора"}
