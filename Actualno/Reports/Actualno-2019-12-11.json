{"url": "https://www.actualno.com/society/novinite-naj-vajnoto-za-denja-11-dekemvri-news_1414782.html", "text": "      Редакционният екип на ви представя най-важните новини за изминалия ден, 11 декември.       Президентът може да внася промени в конституцията и аз ще се възползвам от това си право. Дебат за конституционна промяна ще има, заяви пред bTV . Той поясни, че има предвид чл. 154 от Конституцията, според който президентът има право да внесе промени в Конституцията.   \"Президентът е този, който е обединителят на нацията. Опозиционен лидер, който за 40 минути не каза нито една добра дума за България. Омразата му до такава степен прелива, че не е нужно да коментирам един опозиционен лидер\". Това заяви премиерът Бойко Борисов, който присъства на тържествено отбелязване на 30-годишнината от СДС. Борисов коментира телевизионно участие на президента Румен Радев.      Може ли Европейският съюз да приеме Истанбулската конвенция без да са съгласни всички членове на ЕС? Според официална позиция на България, одобрена на днешното редовно заседание на правителството, това е невъзможно - и причината са учредителните договори за създаване на ЕС. Изпълнителната агенция медицински надзор (ИАМН) не може да проверява сигналите на някои застрахователи за нерегламентирано доплащане в болниците, защото съдържат лични данни на пациенти. Със 165 гласа \"за\", 30- \"против\" и 3-ма \"въздържали се\" депутатите решиха Сотир Цацаров да оглави КПКОНПИ. Цацаров бе предложен за поста от управляващата коалиция, но за избора му допринесоха със своя глас 27 депутати от БСП.   \"Стана ясно, че този случай се касае за изключително тежка инфекция, протекала по най-бързия начин. Двустранна пневмония с кръвоизливи в надбъбречните жлези. Състояние несъвместимо с живота. Настъпващо изключително бързо. За съжаление, науката не е всесилна. В световен мащаб загиват повече от 800 000 души от пневмония годишно\". \"По разпореждане на премиера работната група към МРРБ трябваше в спешен порядък да реши проблема. За 1 месец тя се е събрала два пъти. За този 1 месец нищо от това, което беше разпоредено от премиера не е направено. Нови аварийни групи в Перник, например. Появи се една от Благоевград за ден – два. Нови водохващания и водоизточинци. Нови варианти за допълнително докарване на вода към яз. \"Студена\", като започнем от \"Софийска вода\" през Долна диканя, през всички варианти, които само стоят на хартия, без движение по въпроса\". Държавата явно се готви да наложи по-строги правила за получаване на българско гражданство. Желаещите да получат гражданство ще попълват специална декларация, в която изрично ще посочат в кои държави са били през последните 10 години. Това става ясно от промени в наредба, изготвени от Министерството на правосъдието и засягащи процедурата по даване на българско гражданство, пише в. \"Сега\". Премиерът на Франция Едуар Филип съобщи, че правителството увеличава възрастта за пенсиониране с две години, ако искат французите да получават пълна пенсия, информира АП. Ден преди извънредните парламентарни избори във Великобритания страстите са нажежени, но сякаш само сред политическия елит, коментират британските медии. Политическите наблюдатели съзират апатия сред електората. ", "date": "2019.12.11", "title": "Новините: Най-важното за деня, 11 декември"}
{"url": "https://www.actualno.com/plovdiv/memorial-na-zaginalite-v-pette-vojni-za-nacionalno-obedinenie-plovdivchani-izdigat-na-edno-ot-tepetata-news_1414745.html", "text": "      Община Пловдив предвижда изграждането на мемориал в памет на загиналите за национално обединение. Това стана ясно след проведена среща на организационния комитет с кмета на Пловдив Здравко Димитров. Вече е създадена работна група, която трябва да изработи правила за публичен конкурс за идеен проект. Тя се оглавява от заместник-кмета по култура Пламен Панов.      Намерението за издигане на мемориала в памет на загиналите пловдивчани е отпреди няколко години при отбелязването на 100-годишнината от битката при Каймакчалан. Той ще бъде с пет входа, символизиращи петте войни за национално обединение на България – Българо-сръбската, Балканската, Междусъюзническата, Първата и Втората световна. Предвижда се мемориалът да бъде разположен в края на алеята на Стоматологичния факултет на Младежкия хълм.\r\nСпоред директора на Историческия музей Стефан Шивачев броят на загиналите в петте войни пловдивчани е над 1300, но се променя непрестанно, тъй като списъкът се попълва с хора. Той припомни, че още след Първата световна война в градове и села е започнало създаването на монументи в памет на загиналите за националния идеал. Пловдив остава едно от малкото селища без мемориал. ", "date": "2019.12.11", "title": "Мемориал на загиналите в петте войни за национално обединение пловдивчани издигат на едно от тепетата"}
{"url": "https://www.actualno.com/crime/deloto-za-razoranite-duni-na-smokinja-news_1414800.html", "text": "      Бургаският окръжен съд поиска две нови експертизи за разораните дюни на къмпинг \"Смокиня\" и насрочи следващото заседание за 20 февруари догодина. Съдът определи да бъдат изготвени експертизи от геодезист и от геолог, предаде кореспондентът на БГНЕС от морския град.      Днес съдът наложи глоба от 300 лева за неявяване на концесионера на плажа на къмпинг „Смокиня“ Иван Иванов, призован като свидетел по делото. Ако бъде признат за виновен, собственикът на терена Иван Нончев ще бъде глобен.   Прокурор Ангел Георгиев каза, че тъй като делото се разглежда по реда на особените правила и член 78А от НК, глобата ще е от 1000 до 5000 лева. ", "date": "2019.12.11", "title": "Делото за разораните дюни на \"Смокиня\""}
{"url": "https://www.actualno.com/bgfootball/stadion-ludogorec-da-stane-huvefarma-iska-rykovodstvoto-na-kluba-news_1414742.html", "text": "      Стадион „Лудогорец“ да се преименува на „Хювефарма“ поиска ръководството на клуба пред местната администрация в Разград. Докладната вече е внесена и предстои да се разгледа на планираното за 18-ти декември заседание.      От ръководството на ПФК излязоха със становище по темата, защото веднага се появиха спекулации, че ще се сменя и името на клуба.\r\nВсъщност идеята е стадионът да носи името на най-големия си спонсор. „Хювефарма“ ЕООД е собственост двамата братя Кирил и Георги Домусчиеви чрез „Хювепроджект“ ЕАД – София, и „Хювефарма Холдингс Б.В“ - Нидерландия. Едноличното дружество е регистрирано  за производство на гелни, таблетни, капсулни и други форми на фармацевтични препарати, както и за търговия с такива продукти. То се развива като глобална фармацевтична компания с фокус върху разработването, производството и търговията с продукти за хуманната и ветеринарната медицина. Компанията има собствени заводи в България, САЩ, Италия.   „През последните години Хювефарма е един от основните спонсори на клуба, който неизменно подпомага клуба и допринася „ПФК Лудогорец 1945“ АД да е поне отчасти конкурентоспособен на големите европейски отбори, като същевременно намерението е това партньорство да продължи и занапред. По този начин ПФК „Лудогорец“ би могъл да привлече средства, необходими за утвърждаването на клуба като лидер в България и потенциален ежегоден участник в турнирите Шампионска лига и Лига Европа, организирани от УЕФА“, се сочи в обръщението на клубното ръководство.\r\nТова според шефовете в Лудогорец ще допринася ползи както за клуба, така и за жителите на Разград и ще окаже положително влияние върху бизнеса, с оглед посещението на града от значителен поток от хора. Те уверяват феновете и поддръжниците си, че всякакви внушения за смяна на името на отбора са злонамерени и нямат нищо общо с действителността.     Уточняват и, че са внесли в община Разград искането за промяна „като добросъвестна страна по договора за концесия на стадиона“. Допълват също, че в интерес на коректните им отношения с община Разград имали желание първото публично излагане на мотивите за това да бъде по време на комисиите преди редовното заседание на местния парламент. Дебатът обаче изпреварил в социалните мрежи и затова решили да запознаят обществото подробно с мотивите си.\r\nОт ръководството поясняват, че все по-голямата концентрация на финансови средства в организирането на турнири и в подпомагане на футболните клубове поставя въпроса за конкурентоспособността на клубовете.\r\n„Нараства и нуждата от инвестиции в спортни съоръжения и инфраструктура, в развитие на детско-юношески школи, в привличане на качествени състезатели и т.н. – все неща, които до голяма степен са предпоставки за постигането на спортни успехи и изграждането на модерни спортни съоръжения“, са част от мотивите. И това именно довело до обособяване на своеобразна маркетингова индустрия във футбола със свои особености и характеристики и с възможността за експлоатация на различни маркетингови права, сред които все по-голяма популярност имат така наречените „права във връзка с наименованието на стадион“. ", "date": "2019.12.11", "title": "Стадион „Лудогорец“ да стане „Хювефарма“ иска ръководството на клуба"}
{"url": "https://www.actualno.com/balkani/grycki-ostrovi-stachkuvat-zaradi-migrantite-news_1414771.html", "text": "      Представители на властите и служители на трите гръцки острова, на които се намират най-големите мигрантски лагери в страната, организираха стачка в сряда, за да отхвърлят плановете за по-големи съоръжения. Това внася допълнително напрежение в спора им с Атина.      В съвместно изявление местните общини поискаха „без допълнителни съоръжения на Лесбос, Хиос и Самос, ефективно охраняване на морските граници и незабавно и масово (отстраняване)“ на хиляди търсещи убежище от островите, съобщи агенция АНА-МПА.   Общинските служби на острова бяха затворени в сряда в знак на протест срещу правителствените планове, съобщиха от офиса на областния управител на Северно Егейско море.\r\n\"Това е първа реакция\", заяви областният управител Константинос Муцурис на пресконференция в Лесбос.  \"Няма план да се справим със ситуацията и мисля, че трябва да реагираме\", каза той и добави, че през последния ден близо 500 лица, търсещи убежище, са пристигнали от съседна Турция.\r\nПравителството на премиера Кириакос Мицотакис миналия месец обяви затварянето на трите най-пренаселени лагера на островите Лесбос, Самос и Хиос и замяната им от затворени структури за настаняване.   Но местните власти казват, че не са били предупредени, че новите лагери ще бъдат разширени, с капацитет от поне 5000 на всеки остров.    Кмет на Лесбос, където има 17 000 души в лагер, построен за обработката на 2800, заплаши да подаде оставка заради проблема.\r\nЛагерът в Хиос е препълнен с близо 6000 души - много от които са се настанили в близките маслинови горички, тъй като съоръжението е било построено само за  1000 души.\r\nСпоред правителствени данни има над 40 000 търсещи убежище на пет острова, намиращи се близо до Турция - Лесбос, Хиос, Самос, Лерос и Кос - в допълнение към над 20 000 души в лагери на континенталната част на страната, които са почти пълни или капацитетът им вече е надминат.    ", "date": "2019.12.11", "title": "Гръцки острови стачкуват заради мигрантите "}
{"url": "https://www.actualno.com/europe/francija-objavi-pensionnata-reforma-vypreki-protestite-news_1414714.html", "text": "      Премиерът на Франция Едуар Филип съобщи, че правителството увеличава възрастта за пенсиониране с две години , ако искат французите да получават пълна пенсия, информира АП.      Филип разкри детайли от новата пенсионна реформа, която предизвика най-големите протести във Франция от десетилетия.\r\nМинистърът-председателят поясни, че за да получават цялата пенсия, французите ще трябва да работят не до 62-годишна възраст, а до 64 г. от 2027 г.\r\nТой каза, че законодателството ще бъде внесено в парламента през февруари и целта е да бъде прокарано до края на следващата година.  Чувам изразените притеснения през последните дни. Разбирам ги. Ние може да не сме съгласни по някои точки, но амбицията е за универсална система за социална справедливост, отбеляза той. Основните точки от пенсионния план:    Една пенсионна система вместо 42 в момента    Привилегиите се калкулират на базата на заплатите, а не на инфлацията\r\nНовият режим ще се прилага за всеки, който е роден от 1975 г. насам\r\nВъзрастта за пенсиониране остава непроменена на 62 г., но всички облаги няма да бъдат достъпни до 64 г.\r\nВъзрастта за пенсиониране се увеличава до 64 г. от 2027 г.   Минимална пенсия от 1000 евро на месец от 2022 г. за тези, които имат пълна кариера   Филип обяви, цитиран от \"Ройтерс\", че новата универсална пенсионна система ще отмени специалните режими. Новата система ще гарантира пенсия от минимум 1000 евро на месец за тези, които имат цялостна кариера, подчерта той.\r\nВъвеждането на новата универсална система означава край на специалните режими, обяви премиерът и добави, че жените ще бъдат най-големите победители от новата система.\r\nСедми пореден ден се провеждат масови протести във Франция срещу пенсионната реформа, предложена от президента Еманюел Макрон. Синдикати призоваха за по-големи протести на 12 декември и 17 декември след две масови демонстрации във вторник и миналия четвъртък.   Филип обеща новата система да бъде по-честна и да насърчи хората да работят по-дълго. Франция ще замени сложната система от повече от 42 отделни плана за държавно финансиране с универсална, базирана на точки система, която ще се прилага за тези, които влизат на пазара на труда за първи път от 2022 г., съобщи министър-председателят.\r\n\"Настъпи времето за изграждане на универсална пенсионна система. Няма скрит дневен ред. Искаме да защитим покупателната способност на работниците и пенсионерите днес и утре\", продължи Филип.\r\nПо думите му новата пенсионна реформа има за цел да осигури справедливост и да бъде еднаква за всички.\r\nВъзрастта за пенсиониране ще се запази на 62 г., обяви премиерът, но работниците ще бъдат поощрявани да работят по-дълго чрез система от бонуси и отстъпки. ", "date": "2019.12.11", "title": "Франция обяви пенсионната реформа въпреки протестите"}
{"url": "https://www.actualno.com/crime/katastrofa-mejdu-dva-busa-na-pytja-ruse-bjala-ima-postradali-news_1414803.html", "text": "      Четирима души пострадаха днес при катастрофа между два микробуса на пътя Русе - Бяла, предаде кореспондентът на БГНЕС за региона.      Тежката катастрофа стана около 12:30 часа в района на 9-ти километър.   При все още неизяснени обстоятелства, на завой са се ударили товарен микробус с великотърновска регистрация и русенски микробус за превоз на пътници. Най-вероятно сблъсъкът е бил предизивкан, след като единият от водачите е навлязъл в лентата за насрещно движение.\r\nВ резултат на тежкия удар, са пострадали четирима души. Наложила се е намесата на пожарната за изваждане на двамата шофьори от смачканите предници на микробусите. Всички пострадали са откарани в болницата от пристигналите на мястото на кататсрофата екипи на спешна помощ. Те са получили различни травми, но са без опасност за живота.  На двамата шофьори са взети проби за алкохол, които са се оказали отрицателни.\r\nЗаради тежкия инцидент движението в участъка бе временно затворено. Леките автомобили използваха обходен маршрут, а тежкотоварните изчакваха на място, до разчистване на пътното платно.         ", "date": "2019.12.11", "title": "Катастрофа между два буса на пътя Русе-Бяла, има пострадали"}
{"url": "https://www.actualno.com/bgfootball/botev-plovdiv-vnese-iskane-za-razvaljane-na-koncesijata-za-stadion-hristo-botev-news_1414731.html", "text": "      ПФК Ботев Пловдив внесе официално документ в община Пловдив, с който предлага разваляне на концесията на стадион \"Христо Ботев\" по взаимно съгласие. До това действие се стигна, след като премиерът Бойко Борисов заяви в неделя, че съоръжението може да бъде довършено с помощ от държавата, като за целта трябва да бъде прекратена настоящата концесия.      Очаква се искането да влезе за разглеждане в комисиите на общинския съвет и ако всичко е наред гласуването на развалянето на настоящата концесия да стане още на последната сесия за годината на 28 декември. Още в понеделник заместник-кметът по спорт и младежки дейности Георги Титюков заяви, че не вижда проблем това да стане в максимално кратки срокове и община Пловдив да си върне контрола върху терена. \r\nСпоред премиера Борисов, след като общината придобие отново стадиона, държавата ще намери начин да завърши съоръжението, което е в ремонт вече повече от 6 години. Самият собственик на Ботев Георги Самуилов благодари на премиера за реакцията. \"Това е най-доброто действие и най-сигурният начин клубът да се върне в своя дом – „Колежа“ съобразно закона. Решението е изцяло в полза преди всичко на ПФК \"Ботев Пловдив\" и феновете. То е далновидно и по отношение на развитието на футбола в града и като цяло за българския спорт\", се казва в декларация, разпространена на клубния сайт.\r\nРеконструкцията на стадион „Христо Ботев“ стартира през лятото на 2013-та година като по план съоръжението трябваше да е готово за две години. Предвиждаше се „Колежа“ да е най-модерния стадион в България и да отговаря на 4-та категория по стандартите на УЕФА, което означава да може да приема дори полуфинални срещи от Шампионската лига.  До момента в изграждането на стадион „Христо Ботев“ са инвестирани над 10 милиона лева, като обектът е спрян на Акт 10. Вдигнат е грубия строеж на две от трибуните – южната и източната. След фалита на КТБ, обаче, проектът бе замразен, а концесията, която изтече през 2018-та година, бе предоговорена с община Пловдив. В последните дни стана ясно, че новите срокове няма как да бъдат спазени, което предизвика недоволство сред многобройните фенове на Ботев. Те организираха серия от протести, като след последния такъв се стигна до решението на Борисов концесията да бъде развалена, а обектът да бъде довършен с помощта на държавата. ", "date": "2019.12.11", "title": "Ботев Пловдив внесе искане за разваляне на концесията за стадион \"Христо Ботев\""}
{"url": "https://www.actualno.com/europe/germanija-sys-speshni-merki-zaradi-chuma-po-svinete-news_1414785.html", "text": "      Следови кучета, дронове и електрифицирани огради: Германия използва пълен набор от защити, за да предотврати глиганите да внесат в страната чума по свинете, което би било бедствие за процъфтяващата промишленост, свързана със свинете.      „Въпросът вече не е дали чумата по свинете ще дойде в Германия, а кога“, каза за AFP Торстен Рейнвалд, говорител на германската федерация по лов.\r\nВирусът не е вреден за човешкото здраве, но може да причини смъртоносни кръвоизливи при домашни свине и глигани, предаде БГНЕС.\r\nПоловината от немското свинско производство от пет милиона тона годишно отива на външни пазари, което прави страната най-големият износител на месо в Европа.  Има опасения, че дори един случай може да се окаже опустошителен.\r\n\"Вероятността държави като Китай да наложат пълна забрана за внос е много голяма\", заяви Сара Дем, представител на германската асоциация за месни продукти.\r\nДем даде пример за пълна забрана на внос в Китай след няколко огнища в Белгия миналата година.       Загубите могат да достигнат  милиарди евро и европейският пазар ще бъде залят от свинско месо с намалени цени.\r\nЖивотновъдите за първи път започнаха да се притесняват, когато през ноември беше установена чума по свинете във ферма за свине в западна Полша.\r\nНо откриването на глиган с чума край град Новогрод Бобржански - само на 40 километра от границата с Германия - наистина вдигна тревогата.\r\nВ резултат германските региони организират всякакви прегради срещу настъплението на чумата.\r\nВ Саарланд, близо до френската граница, се изпращат следови кучета, за да се намерят мъртви глигани и да се отстранят бързо всички потенциални носители на вируса.      В Саксония, която е съсед на  Полша, ветеринари и служители за действие при извънредни ситуации провеждат тренировки в случай на епидемия и използват дронове и инфрачервени камери, за да откриват  болни глигани.\r\nНа север, в Мекленбург-Западна Померания, се подготвят 50 километра електрифицирана ограда за спиране на глиганите по границата с Полша.\r\nНо, опасявайки се, че разпространението в Германия може да бъде неизбежно, Дания вече поставя ограда покрай собствената си 70-километрова граница.\r\nОт 2014 г. насам е имало няколко огнища на африканска чума по свинете в Централна и Източна Европа , които опустошиха местните свиневъдни отрасли.\r\n\"Откакто за пръв път се появи в Европа през 1957 г., вирусът почти винаги е бил пренасян в други страни през летища и пристанища. Той е бил изтребен навсякъде, освен в Сардиния\" в Италия, каза Сандра Бломе, експерт по чумата по свинете от Института Фридрих-Льофлер. ", "date": "2019.12.11", "title": "Германия със спешни мерки заради чума по свинете "}
{"url": "https://www.actualno.com/society/69-vmesto-95-leva-shte-otchisljavat-obshtinite-v-2020-ta-za-vseki-ton-nereciklirani-otpadyci-news_1414797.html", "text": "      С временна отстъпка в отчисленията за нерециклирани отпадъци опита да зарадва общините екоминистърът Нено Димов по време на Годишния им форум. Скокът за 2020 г. ще бъде с 26 лева, а не с 38, както беше заложено. \"Вместо от 57 на 95 лева за всеки тон нерециклирани отпъдъци, отчисленията на общините ще скочат от 57 на 69 лева, след  което ще има скок с още 13 лева в 2021 г. и с още 13 лева в 2022 г., уточни министърът. \"Тези пари не се събират, за да стоят в една сметка, а за да се предприемат мерки за по-малкото депониране и по-голямото и повторно използване и рециклиране на отпадъци\", обясни той и изрази надежда общините да постигнат по-голямо оползотворяване на отпадъците и да не се налага повишане на таксата.      Отстъпката не е обнадеждаваща, коментираха кметове на различни населени места. \"Отчисленията се въвеждат по европейското законодателство, което ни кара да рециклираме боклуците си - нещо, което все още не се случва. Общините, които не са достигнали изискваните нива плащат тези отчисления. Такава е община Дряново\", коментира новоизбраният й кмет Трифон Панчев. Той съобщи, че се очертава недостиг от около 60 000 лева за общината и че предстои вдигане с 10% на данък смет. \"Повече от това е непосилно за населението. Дряново е застаряваща община и с тези пенсии, които получават хората  е невъзможно да поемат по-голямо натоварване\", сподели пред той. \"Със сигурност ще има недоволни, но смятам, че който е плащал 20 лева досега, ще е поносимо вече да плаща 22\", добави той.   Намеренията на много от общините са да запазят данъчната ставка в момента, както  и такса битови отпадъци да бъде запазена, но има общини, които отдавна не са ги повишавали и сега го правят, отбеляза кметът на Велико Търново и председател на Националното сдружение на общините Даниел Понов.   Той съобщи, че с финансовото министерство НСОРБ са постигнали съгласие да бъдат актуализирани критериите за определяне на данъчните оценки, които са от преди 1999 г и вече са доста остарели. \"В критериите влиза наличието на телефон, други критерии, също трябва да отпаднат\", посочи той и съобщи, че МФ и НСОРБ вече имат излъчена работна група за промяна на критериите, което ще се случи в 2020 г.\r\n\"Догодина с актуализацията на данъчните оценки, считам, че ще има по-добра правна рамка за определяне на данъчната политика\", заяви Панов и не отрече, че актуализацията на данъчната оценка предполага повишаване на данъците, защото с по-високите оценки имотите ще поскъпнат. Това повишаване на данъка ще е за 2021, след промяната на критериите за данъчните оценки, потвърди той и добави, че очакванията са работната група да приключи работа в каря на март – началото на април. Панов подчерта, че няма да има повсеместно повишаване на данъците, а ще е в зависимост от новата оценка. За такса смет, според него също трябва да се направи нова методика. До 2022 г. е срокът на МОСВ, отбеляза той.        Даниел Панов е категоричен, че бъдещето е в зелените политики и в енергоспестяващите технологии, както и че най-важно е отговорното отношение към природата и обществото. \"Местната власт и кметовете са най-близко до гражданите и винаги ще защитаваме най-доброто в политиката към гражданите\", добави той.\r\nВ потвърждение, столичният кмет Йорданка Фандъкова посочи като първи приоритет качеството на въздуха. \"За да отговорим на очакванията на хората вчера беше внесен законопроекта за инкриминирането на нерегламентирано горене на отпадъци\", изтъкна тя. Фандъкова припомни, че през миналата година МОСВ започна въвеждането на стандартите за дърва и въглища и увери колегите си от страната, че макар не всеки да се сблъсква с този проблем, в бъдеще това навсякъде ще е проблем номер едно.\r\nМинистерството на транспорта разработва стикерите за периодичните технически прегледи и наредбата е качена за обсъждане, съобщи още столичният кмет.  Тези стикери, поясни тя - ще съдържат информация за реалното състояние на очистващата система на всеки автомобил. \"Коли, които имат изрядна газова уредба ще получават по-висок клас от такива които отговарят на висок стандарт, но са с премахнати катализатори или с неработещи системи за очистване\", посочи Фандъкова. \"Тези нови стикери ще ни дадат възможност да контролираме движението на най-замърсяващите автомобили\", увери тя.\r\nС цел по-качествена градска среда, Фандъкова съобщи още, че е предложила промени в Закона за устройство на територията, предвиждащи увеличаване на отстоянията между сградите в жилищните квартали.\r\n\"София фокусира проблемите, в София проблемите се виждат от всички и решенията изискват обща подкрепа\", отбеляза столичният кмет.      \"Общините отдавна не са просто някакво винтче в сложния механизъм на държавата. Днес функции на местната власт са записани в почти всеки закон. Това поставя кметовете и общинските съветници пред нови изпитания, поддържа тонуса и развива нови умения.  Участваме във вземането на решения, позволява ни да балансираме по-успешно между актуалните проблеми и дългосрочните ни цели\", увери участващите над 400 кмета и общински съветници във форума председателят на НСОРБ. Най-доброто по думите му е добрата комуникация между местна, изпълнителна и законодателна власт. Уважение към кметовете демонстрира и председателят на парламента Цвета Караянчева, която лично ги поздрави за новия мандат и 23-я рожден ден на тяхното сдружение. ", "date": "2019.12.11", "title": "69 вместо 95 лева ще отчисляват общините в 2020-та за всеки тон нерециклирани отпадъци"}
{"url": "https://www.actualno.com/politics/borisov-prezidentyt-e-dvulichen-i-zloben-opozicionen-lider-news_1414828.html", "text": "      \"Президентът е този, който е обединителят на нацията. Опозиционен лидер, който за 40 минути не каза нито една добра дума за България. Омразата му до такава степен прелива, че не е нужно да коментирам един опозиционен лидер\". Това заяви премиерът Бойко Борисов, който присъства на тържествено отбелязване на 30-годишнината от СДС. Борисов коментира телевизионно .      \"Гледах само първата минута от изказването му и отидох да играя футбол, защото няма човек, който да започне да говори от името на народа. Левски дори не си го е позволил. Кой му даде право? Ако видим последните изследвания - 50% не го харесват\", посочи още той.\r\n\"Какво толкова казах - че братът на Гешев му бил охрана, че имат близък контакт, че си говорят. Лъжа ли е?\", пита Борисов.\r\nПрипомняме, че Борисов заяви, че братът на Гешев е в пряка връзка с Румен Радев: \"Нали го кани (бел. ред. - Румен Радев покани Иван Гешев, когато обяви, че утвърждава назначението му за главен прокурор) и се прегръщаха и се целуваха в президентството. Нали брат му е личната му охрана, бе\", .    \"Той е двуличен човек. Един ден хората ще разберат колко двуличен човек са избрали за президент. Когато тръгнах за НАТО ми се обади и каза \"Нека да отида аз\". Казах \"Добре, отиди\", коментира Борисов.\r\nНие сме системни. 2008 г. беше златният дъжд - светът се къпеше в пари. След това дойде икономическата криза. След това дойде управлението на Орешарски - национална катастрофа. Срив на банки, фалираха банки. Сега изтеглихме държавата на нива, които в златните години е била. Всички казват - повишават се инвестиции, износът в последното тримесечие. Той сега си мисли, че ще се кандидатирам за президент и го навиват. Заклех се преди 15-20 г., че този пост не ме интересува. Каква е тази злоба? Събира инвеститори и вика \"колко е готино в България\". Те му се смеят във Фейсбук\", заяви премиерът.     \" не беше такъв човек, били сме приятели. Властта не е за всеки - явно дворците и скъпите дрехи променят хората\", каза още той.\r\nБорисов присъства и на годишнината от създаването на СДС, като заяви, че СДС направи революция и е пратил страната ни на правилния път, а ГЕРБ не само го бетонира, но го надгради: \"ГЕРБ продължили делото на СДС. Удържаме десницата, а БСП все гледат да отлюспват, сега с разни псевдодемократи\".\r\n\"Когато бяхме малки и не си мислихме, че ще се занимаваме с политика - СДС беше нашата партия\", който изрази задоволство си от избора на бившия премиер, конституционен съдия и вече зам.-председател на Венецианската комисия - Филип Димитров\". ", "date": "2019.12.11", "title": "Борисов: Президентът е двуличен и злобен опозиционен лидер"}
{"url": "https://www.actualno.com/politics/radev-bylgarite-shte-jivejat-dostojno-kogato-nauchat-politicite-da-jivejat-samo-ot-zaplata-news_1414787.html", "text": "       Българите ще живеят достойно, когато научат политиците да живеят само от заплата . Това каза президентът Румен Радев, в интервю за предаването \"Лице в лице\" по bTV. Той говори по наболялата тема с прокуратурата и други важни въпроси, касаещи държавността в България.      \"Понеже тръгват в самото начало с предложение с нарушение на Закона за нормативните актове. Къде е общественото обсъждане, къде е оценката за въздействие? Освен, ако управляващите се мислят за непогрешими и за тях общественото мнение няма значение.   Този въпрос и този проблем за ефективното разследване на главния прокурор, той се поставя от 10 г. И чак в залеза на своето управление господин Борисов решава изведнъж да даде предложение в типичен стил за 20 минути.\r\nАз не искам да коментирам това предложение, защото вие знаете че президентът е в края на законотворческия процес, когато дойде при мен вече гласуваният закон, тогава си давам своето мнение. Аз с интерес ще следя дебатите в НС и за мен е интересното какво мислят българските народни представители по този законопроект.  Първо, дали той е достатъчен да реши този проблем? Второ, дали не влиза в колизия с Конституцията? Ние вменяваме независимост на този нов прокурор, а по Конституция главният прокурор упражнява контрол, надзор за законност и методическо ръководство на всички прокурори?\r\nА Конституцията има върховенство над всички други закони. Какво е мнението на народните представители по факта, че една нова, мощна фигура, в някои отношения по-силна от главния прокурор, а я няма регламентирана в Конституцията? И намират ли за нормално прокурорската колегия, която се доминира до главния прокурор, да предлага и да избира неговия надзорник, при положение, че главният прокурор също гласува за него. И още въпроси - ако този нов независим прокурор наруши закона, кой ще го разследва? Може би пак главният прокурор. Проблемът е много по-дълбок и той няма да свърши с този законопроект. Неслучайно Венецианската комисия издаде препоръки за дълбоки промени, които да обхващат институционални промени, нови правила и най-вече еволюция на политическата култура. Явно това е непосилна задача в един вече презрял дебат“, каза още президентът Румен Радев.   Радев коментира и изборът на главен прокурор, като заяви, че процедурата не е имала състезателен характер и тази практика се пренася и при също.     \"Българите ще заживеят достойно, когато възпитат политиците си да живеят само от заплата. Това са тези политици, които определят приоритетите и сключват договорите за обществени поръчки \", каза президентът.\r\nПо думите му трябва да се въведе ред в държавата, да има законност, справедливост и свободна среда за бизнеса. Той за пореден път открои нуждата от свободни медии и силни и независими съд и прокуратура. \"Ние сме изостанали толкова много от другите източноевропейски държави, с които имахме равен старт, че трябва да направим много повече\", смята той. ", "date": "2019.12.11", "title": "Радев: Българите ще живеят достойно, когато научат политиците да живеят само от заплата"}
{"url": "https://www.actualno.com/europe/chehija-iska-es-da-pokrie-visokite-razhodi-za-zelena-energija-news_1414815.html", "text": "      Чешката република иска Европейският съюз да поеме част от милиардите евро, които трябва да похарчи, за да постигне целта на блока да бъде въглеродно неутрална, написа премиерът на страната в Тwitter.      Премиерът Андрей Бабиш заяви, че страната с население от 10,7 милиона души ще се нуждае от 675 милиарда крони (26,5 милиарда евро), за да постигне въглероден неутралитет.   Докато западните членки на ЕС очакват да намалят емисиите на въглероден диоксид до нула до 2050 г., чехите имат за цел да достигнат 80 процента от целта дотогава, предаде БГНЕС.\r\n\"Разходите за (преминаването към) въглероден неутралитет ще бъдат астрономични\", написа Бабиш.  \"Искаме ЕС да вземе това предвид в следващия бюджетен период\", каза той и призова Брюксел да приеме ядрената енергия като източник без емисии.\r\nЗабележките на Бабиш идват, когато в сряда ЕС стартира новата си „Зелена сделка“, предлагайки закон, изискващ от държавите-членки да изграждат неутрална въглеродна икономика до 2050 г.\r\nМярката все още се нуждае от одобряване  от парламента и лидерите на ЕС.       По-бедните източни членове като Полша и Чехия, които разчитат в голяма степен на изкопаеми горива, главно въглища, се сепнаха от числата в цената за движението към зелен свят.\r\nИзкопаемите горива съставляваха 57 процента от чешкия енергиен микс миналата година,  ядрената енергия е 37 процента, а възобновяемите ресурси - шест процента според държавния оператор на енергийния пазар  OTE.\r\nМиналия месец Прага разкри план за изграждане на нова ядрена мощност за много милиарди евро в южната централа в Дуковани до 2036 г.\r\n\"Ядрената енергия е чиста, няма емисии\", каза Бабиш по това време и добави, че Прага търси 40-процентов дял от ядрената енергия до 2040 г., спрямо 30% през 2016 г.\r\nЧехия също така цели да достигне 22-процентов дял от възобновяеми ресурси до 2030 г.       ", "date": "2019.12.11", "title": "Чехия иска ЕС да покрие високите разходи за зелена енергия "}
{"url": "https://www.actualno.com/balkani/zaradi-kritiki-bosna-demontira-migrantski-lager-news_1414830.html", "text": "      Босна започна да демонтира  палатки в импровизиран мигрантски лагер, известен като \"джунглата\" заради бруталните си условия, след като прехвърли стотици хора в Сараево.      Правозащитни групи остро критикуват лагера Вучяк, където мигрантите спят в палатки без отопление, течаща вода или подходящи тоалетни, откакто местните власти отвориха мястото през юни, в район близо до хърватската граница, който все още има мини от войната през 90-те години, предаде БГНЕС.   След първия снеговалеж миналата седмица служител на Съвета на Европа предупреди, че лагерът е на прага на хуманитарна криза и че смъртните случаи могат да бъдат предстоящи.\r\nБосненските власти започнаха да извозват с автобуси мигрантите във вторник, като ги транспортират  в обекти близо до Сараево, далеч от хърватската граница, която те се надяват да преминат, за да влязат в ЕС. На медиите беше забранено да наблюдават процедурите, но бяха видени седем автобуса, които напускат района.  Докато мигрантите протестираха срещу условията в лагера Вучяк, включително с организирането на тридневна гладна стачка миналата седмица, те се противопоставиха на преместването им от границата на Босна с Хърватия. ", "date": "2019.12.11", "title": "Заради критики Босна демонтира мигрантски лагер "}
{"url": "https://www.actualno.com/showbusiness/polanski-mediite-me-izkarvat-chudovishte-news_1414790.html", "text": "      Филмовият режисьор Роман Полански се изказа публично за първи път откакто бе обвинен в изнасилване, заявявайки: „Медиите се опитват да ме превърнат в чудовище\".      В изключителен коментар той обвини Харви Уенстейн за неволите си в интервю за списание „Пари Мач“, публикувано днес.\r\nТой твърди, че опозореният холивудски магнат се опитал да му лепне етикета „детски изнасилвач“, за да му попречи да спечели „Оскар“ през 2003 г. за „Пианистът“.\r\nПолански - беглец от американското правосъдие от 1978 г., след като призна за изнасилването на 13-годишно момиче - отхвърли последните обвинения за изнасилване срещу него като „абсурдни“.  Той каза, че \"абсолютно отрича\" да е бил и изнасилил френската фотографка Валънтайн Моние в хижата си в Швейцария през 1975 година.\r\n\"Очевидно нямам спомен за това, тъй като не е истина\", каза той пред списанието.\r\n\"Ясно е че да ме обвиняват в изнасилване вече не е достатъчно сензационно, трябва да добавите още един пласт“.    „Не удрям жени“, добави той.\r\nМоние, която по онова време е била 18-годишна манекенка и актриса, публично го обвини, след като новият филм на Полански - „Офицер и шпионин“, бе пуснат във Франция миналия месец.\r\nТя твърди, че Полански се е опитал да й даде и хапче, докато я пребивал\r\nНо режисьорът многократно осмива твърденията й като „лъжливи“ в интервюто, преди да включи в него Уейнстейн.\r\nТой обвини продуцента, че е започнал кампания със слухове срещу него, за да саботира шансовете му за „Оскар“, след като „Пианистът“ спечели отличията за най-добър филм и най-добър режисьор на британските награди „Бафта“. Уенстейн е пробутал своя собствен филм „Чикаго“, спечелил 6 Оскара, включително за най-добър филм.   \"Именно той изкопа моя случай със Саманта Геймър отпреди 26 години, от който никой вече не се интересуваше\", каза Полански.\r\n„Неговият пресагент беше първият човек, който ме нарече„ детски изнасилвач“, добави той.\r\nПолански призна законното изнасилване на Геймър в сделка за правно основание през 1977 г., за да избегне съдебен процес по по-сериозни обвинения. Той обаче избяга във Франция, след като излежа 42 дни в затвора, когато се оказа, че съдия преразглежда освобождаването му.\r\nПопитан от „Пари Мач“ дали се чувства жертва на сагата, Полански каза: \"от години се опитват да ме превърнат в чудовище\".\r\nПолански настоя, че се е съгласил на първия си коментар по случая само заради съпругата си, френската актриса Еманюел Сение и децата си.   „Свикнах с лъжите. Но за моите деца и за Еманюел е ужасно. Те страдат неимоверно. Те са обиждани и заплашвани в социалните медии“.\r\n\"Разбира се, че съм отговорен\", каза 86-годишният мъж пред списанието. \"През 1977 г. направих грешка и моето семейство плаща цената половин век по-късно.\"\r\nПолански обвини медиите в „невероятно насилие“.\r\n\"Те се възползват от всяко ново невярно обвинение, колкото и абсурдно да е, защото това им позволява да извлекат история. Това е като проклятие, което продължава да се връща и не мога да направя нищо.\"\r\nПолански също така заяви, че Геймър, обвинила го в дрогиране и изнасилване в дома на Джак Никълсън в Лос Анджелис, е пострадала повече от пресата, отколкото от всичко, което твърди, че й е направил.   \"Откакто се появи името й, тя преживя ад. От години тя моли американските власти да прекратят преследването и да спрат да ме гонят\", каза Полански. \"Тя писа няколко пъти до прокурора, за да обясни, че травмата, която й причинява медийният цирк, е много по-лоша от тази, на която съм я подложил аз. Никой не взема предвид това\", добави той.\r\nПолански е персона нон грата в Холивуд и не може да се върне в САЩ от страх от арест. Въпреки че е низвергнат от Американската академия за киноизкуство, той има мнозина поддръжници във френската филмова индустрия.\r\nПротестиращи във Франция принудиха няколко прожекции на „Офицер и шпионин“ да бъдат свалени.\r\nНо филмът се превърна в един от най-успешните френски филми на годината, с повече от 1 150 000 зрители през първите три седмици.\r\nПревод: БГНЕС ", "date": "2019.12.11", "title": "Полански: Медиите ме изкарват чудовище "}
{"url": "https://www.actualno.com/politics/prezidentyt-shte-predloji-konstitucionna-promjana-news_1414796.html", "text": "      Президентът може да внася промени в конституцията и аз ще се възползвам от това си право. Дебат за конституционна промяна ще има, заяви пред bTV президентът Румен Радев.      Той поясни, че има предвид чл. 154 от Конституцията, според който президентът има право да внесе промени в Конституцията.   При подписването на указа за назначаването на новия главен прокурор Иван Гешев Радев заяви, че ще започне дебат, свързан с прокуратурата и мястото й в съдебната система.\r\nВъв времена, в които разделението на властите се изпразва все повече от съдържание, НС гласува лобистки закони, когато се шири безнаказаност на корупцията, ние трябва да преосмислим ролята и мястото на институциите , заяви президентът Радев и посочи, че трябва да се неутрализира и обезвреди паралелната власт, която действа зад фасадата на институциите.   За избора на нов главен прокурор Изборът на главен прокурор не е нещо абстрактно – начинът на вземане на решение, на случване на нещата има пряко влияние върху живота на занапред, върху живота на нашите деца, коментира още президентът. Той изрази надежда гражданското общество да осъзнае своята сила.\r\nРадев заяви, че не е подписал указа за Гешев първия път, защото не е имало състезателна процедура. Според него подобни процедури липсват и при изграждането на магистралите. . Чул бил и протестиращите пред Президентството, но работел само с аргументи, а отделно даде съвет хората да изискват от политиците, не да им се молят.        Що се отнася до коментара на премиера за брата на новоизбрания главен прокурор, Радев каза, че полк. Георги Гешев има дълга кариера, много преди Иван Гешев да бъде избран за ръководител дори на Специализираната прокуратура . Много преди моето избиране за президент аз съм с прекрасни впечатления за него, но отдавна той не е част от моята пряка охрана , заяви още Радев. Изборът на изтребителите F-16 Относно модернизираното на армията президентът коментира, че за него няма значение дали ще са изтребители на „Грипен”, „Юрофайтър” или F-16. Правителството погази открития честен конкурс за изтребителите , посочи президентът.\r\nБългария трябва да защитава своя национален интерес и суверенитет, независимо каква е цената, каза в заключение президентът. За \"Турски поток\" и отношенията с Русия       Според президента ние не трябва да се мотивираме от заплахите на Владимир Путин за \"Турски поток\", а от собствения си интерес. Попитан дали вярва на шпионския скандал с Русия, той заяви, че не коментира чужди служби.\r\n\"Ние, българите, с нашите пари плащаме, за да може руския газ да стигне до Европа. Трябва да има мотивировка за формиране на цените. Не виждам анализ на оценката на риска - дали ще си върнем парите, кога ще стане. Надявам се най-сетне да се построи интерконектора с Гърция, който да даде макар и минимална диверсификация\", каза Радев. ", "date": "2019.12.11", "title": "Президентът ще предложи конституционна промяна "}
{"url": "https://www.actualno.com/europe/barnie-sdelkata-za-brexit-moje-da-byde-postignata-do-2021-g-news_1414822.html", "text": "      Търговските преговори за Brexit не могат да бъдат завършени по графика, определен от премиера на Обединеното кралство Борис Джонсън. Това е заявил главният преговарящ за Brexit от името на Европейския съюз Мишел Барние в свой личен разговор с евродепутати, пише британският вестник The Independent, цитиран от \"Фокус\".      Това се разкрива в изтекъл запис на личен разговор между Барние и евродепутати, в който се чува как той нарича 11-месечния краен срок за подписване на такова споразумение „нереалистичен“.   „Във връзка с това споразумение, ние не можем да постигнем всичко за 11 месеца. Ще направим каквото можем, но няма да успеем да свършим всичко“, казва Барние в среща с евродепутати в Брюксел, която се е провела в последните няколко дни.\r\nЗаписът предизвика критиците на Джонсън, които заявиха, че той „лъже гласоподавателите“ си за Brexit, които твърдения бяха повторени и от опозиционните партии.  Барние, който наскоро беше назначен наново да води преговорите за Brexit е казал още, че подобно споразумение не може да бъде подписано в рамките на 11 месеца, като вместо това целта е да се подпише „минимумът“, който да уреди взаимоотношенията между Брюксел и Лондон след Brexit.\r\nТой добавя, че без допълнително удължаване на транзитния период с поне година или две, има все още шанс страната да напусне без сделка.\r\n„Ако няма удължаване, ние ще имаме все пак няколко месеца да постигнем това, което може да се опише като минималното възможно за икономиката и безопасността или да се подготвим за (Brexitа)“, твърди Барние, като добавя, че решението ще трябва да бъде взето от правителството в Лондон до месец юни 2020 г.       Тези разкрития ще разколебаят някои гласоподаватели, които биха подкрепили Джонсън и неговата Консервативна партия в изборите на 12 декември, заради обещанието да бъде „осъществен Brexit“ и този въпрос най-сетне да бъде оставен в миналото.\r\nЗаписът обаче показва, че това далеч не е така, понеже европейските служители се готвят за преговори, които ще продължат още години.\r\nПо-рано Барние публично обърна внимание и одобри графика на Джонсън, вероятно с надеждата той да го прокара в британския парламент. Но в Брюксел и в други европейски столици, фактът че споразумение за свободна търговия не може да бъде постигнато за по-малко от година е публична тайна сред политиците – както и потвърждава изтеклият запис.\r\nПо-рано, по време на едно от последните си публични обръщения преди изборите, Джонсън заяви, че нови преговори за Brexit ще започнат скоро и че правителството ще се съсредоточи върху „проблемите, интересуват“ британците.\r\nКонсерваторите отказаха да коментират изтеклия запис, но опозицията не пропусна шанса да критикува премиера.      „Това потвърждава това, което вече знаехме, Борис Джонсън лъже гласоподавателите за своите деструктивни планове за Brexit“, заяви депутатът от либералдемократическата партия Том Брейк пред британския вестник.\r\n„Продажната сделка на Джонсън ще ни върне към пътя за Брекзит без сделка. И той иска точно това, така че да вкара страната в токсична търговска сделка с (президента на САЩ Доналд) Тръмп и да продаде Националната здравна служба на фармацевтичните американски компании“, заяви изготвилият предизборната кампания на Лейбъристката партия Андрю Гуин.\r\nВсички 27 лидери на страните-членки на ЕС (без Джонсън) ще се срещнат 12 и 13 декември, за да обсъдят следващата фаза на преговорите за Brexit, където и ще дискутират стратегията си за излизането на Великобритания от Общността и ще дадат нови инструкции на Барние. ", "date": "2019.12.11", "title": "Барние: Сделката за Brexit може да бъде постигната до 2021 г."}
{"url": "https://www.actualno.com/crime/bylgarija-pyrva-v-es-po-broj-zaginali-pri-katastrofi-news_1414762.html", "text": "      По един показател страната ни е на водещо място сред всичките 28 страни-членки в Европейския съюз и този показател за съжаление е брой на жертви на пътя.      Средно по два човешки живота се погубват на ден у нас заради шофиране с превишена скорост, отнемане на предимство, заспиване зад волана или други причини.   Според данните на МВР от началото на 2019 година до края на октомври, катастрофите у нас са над 5000, като при тях загиналите са близо 500 души, а ранените са повече от 6800.\r\nПрез 2018 г. в страната са регистрирани 6684 тежки пътнотранспортни произшествия (ТПТП), при които са загинали 611 и са ранени 8466, от които 6478 леко и 1988 тежко.  Анализът на Евростат за тенденцията със злополуките на пътя с фатален край през 2017 г. показва, че България е и на първо място в ЕС по брой загинали при катастрофи с леки автомобили на 1 милион жители.\r\nХарактеристиката на фаталните инциденти при отделните категории превозни средства показва, че България се нарежда с най-висок дял смъртност в категорията на леките автомобили - 64 смъртни случая на милион жители. Това е почти шест пъти повече от най-ниското съотношение в Малта - 11. Средният показател за ЕС е 23 смъртни случая на 1 милион при категорията леки автомобили.   По данни на МВР за периода 2011-2017 г. при ПТП с челен сблъсък са загинали 910 души, а ранените са 6 995, като по-голямата част от пострадалите нямат никаква вина за катастрофата.     Над 16 000 от проверени почти 70 000 шофьори са глобени в рамките на традиционната акция, сочи статистиката на МВР и СДВР. Има някои шокиращи примери на нарушения - диджей е карал с 3,6 промила алкохол в кръвта, а шофьор е вдигнал 151 км/ч в рамките на София. Друг шофьор пък е карал със 194 км/ч по магистралата.\r\nИма обаче и добра новина - няма тежки пътнотранспортни произшествия със загинали студенти или участници в студентския празник по време на акцията, чийто акцент бяха именно младите хора. Има обаче 8 катастрофи, с шестима ранени студенти. ", "date": "2019.12.11", "title": "България: Първа в ЕС по брой загинали при катастрофи "}
{"url": "https://www.actualno.com/crime/lekarkata-pregledala-malkija-aleks-v-pediatrijata-se-vryshta-na-rabota-news_1414832.html", "text": "      Българският лекарски съюз застана зад лекарите, замесени в случая със смъртта на 3-годишно дете. Проверката на агенция „Медицински надзор\" вече установи, че в случая няма лекарска грешка. Д-р Елена Георгиева, която е прегледала малкия Алекс в Педиатрията, в четвъртък се връща на работа.      При лечението на 3-годишното дете няма пропуски, а момченцето е починало от двустранна хеморагична пневмония. Именно това заключение на контролните органи е очаквала и д-р Елена Георгиева. „Аз не съм изненадана и се  надявам, че хората ще разберат, че ние не сме всесилни и става дума за едно бързопротичащо заболяване по отношение, на което не може да се направи друго”, каза тя пред Нова телевизия.   Лекарката е категорична, че за починалото дете е направено всичко възможно. „Нищо повече не може да се каже на едно семейство, което е загубило дете, освен дълбоко състрадание. Аз всеки път, когато си тръгна от работа, си задавам въпроси. На въпроса дали съм спала спокойно - не не съм. Но не само сега - лекарите много рядко спят спокойно”, каза още тя.\r\nПедиатърката признава, че последните три седмици били изключително тежки не само за нея, но и за близките й. „Едиснтвеното, което мога да кажа, е да се извиня на моето семейство и на моите деца, защото те понесоха най-голямата тежест”, коментира Елена Георгиева.  Преди дни педиатърката дори изпратила писмо до премиера Бойко Борисов. „Репликата „възмездие” породи след себе си много последствия и в този смисъл съм се обърнала към министър-преседателя. След като приключи одитът и вече е ясно, че няма лекарска грешка, в името на честта на българския лекар, нека да се изясни”, коментира още тя.\r\nОтговорът от Министерския съвет е, че по случая се е сезирала прокуратурата и след приключване на разследването ще се произнесат компетентните органи. Междувременно подкрепата си заяви и лекарския съюз.   „За съжаление, този нещастен случай доведе до това, че неоснователно бяха обвинени колеги, които се бориха за живота на детто. Стигна се дотам, че уважавани лекраи да бъдат опетнени без доказателства”, заяви д-р Иван Маджаров - председател на БЛС.    Въпреки трагичния случай, пред д-р Георгиева не стоял въпросът дали да се върне отново на работа. „При тази подкрепа, която получих от родителите, нямам избор освен да продължа да лекувам”, каза тя. ", "date": "2019.12.11", "title": "Лекарката, прегледала малкия Алекс в Педиатрията, се връща на работа"}
{"url": "https://www.actualno.com/curious/dneven-horoskop-za-12-dekemvri-news_1414453.html", "text": "       Овен       Това е ден, в който ще получите повече, отколкото очаквате. Важно е да дадете също толкова, ако не и повече. Телец През този ден ще ви се наложи да свършите нечия друга работа. Не се ядосвайте много и вие ще имате нужда от помощ някога.   Близнаци Това е ден, в който ще може да изпъкнете. Не се отклонявайте прекалено от предварителната си цел, за да не се объркате. Рак       Лъв      Дева Този ден е добър за преговори с хора, които не познавате много добре. С някои от тях може да възникне чудесно приятелство.   Везни Денят може да ви подтикне към доброволческа дейност. Не се колебайте да участвате с всичко, което може да си позволите.    Скорпион   Стрелец През този ден не насилвайте нещата. Всъщност едва ли ще ви остане време за това. Действията ви ще са плодотворни. Козирог    През този ден най-удачно за вас ще бъде да заемете водеща позиция. Не се подлъгвайте по обещания, особено ако са далеч във времето напред. Водолей   Риби Денят е благоприятен за всякаква научна и изследователска дейност. Имайте повече вяра на себе си и не се стеснявайте да споделяте идеите си. ", "date": "2019.12.11", "title": "Дневен хороскоп за 12 декември"}
{"url": "https://www.actualno.com/crime/obshtina-lovech-zapochva-proverka-na-sluchaja-s-nasilie-sreshtu-bebe-news_1414821.html", "text": "      Община Ловеч се е самосезирала от публикации в медиите на 11 декември и назначава вътрешна проверка по случая с дъщерята на Маргарита Стоянова.      Майката твърди за проявено насилие срещу дъщеря ѝ в детска ясла „Патиланци“.   До момента в общината не е постъпвало оплакване от родителите, макар случката да е станала преди повече от месец, заявиха от общината, която започва спешна проверка. ", "date": "2019.12.11", "title": "Община Ловеч започва проверка на случая с насилие срещу бебе "}
{"url": "https://www.actualno.com/europe/fon-der-lajen-cenata-na-bezdejstvieto-po-klimata-e-po-visoka-news_1414747.html", "text": "      Новият ръководител на Европейската комисия предупреди членовете на Европарламента  да обмислят разходите при отказ от борбата срещу изменението на климата, когато тя представи .      \"Нека започнем това начинание заедно\", каза Урсула фон дер Лайен пред Европейския парламент, като призова евродепутатите да подкрепят .   \"Някои казват, че цената на този преход е твърде висока. Нека никога да не забравяме каква би била цената на бездействието. Тя се увеличава с годината.\" ", "date": "2019.12.11", "title": "Фон дер Лайен: Цената на бездействието по климата е по-висока"}
{"url": "https://www.actualno.com/america/sasht-razshirjavat-sankciite-sreshtu-iran-news_1414770.html", "text": "      САЩ , като добавиха в списъка авиокомпанията „Mahan Air“, както и десетки нейни самолети, се казва в уебсайта на Министерството на финансите на САЩ.      Освен това САЩ добавят един ирански гражданин, пет компании от Иран, Китай и ОАЕ, както и два кораба в списъка на санкциите, съобщава РИА Новости, цитирана от БГНЕС.    идват по-малко от ден след като външното министерство на Иран призова иранските граждани да не посещават Съединените щати, като се имат предвид \"жестоките и едностранчиви закони на Америка към иранците\" и опасността от \"произволно и продължително задържане при напълно нечовешки условия. \"\r\nВ съобщението на Министерството на финансите се казва, че иранският бизнесмен Абдолхосейн Хедри и неговите корабни компании попадат под за \"контрабандните операции на Ислямската революционна гвардия.  Държавният секретар Майк Помпео потвърди, че три от субектите включват ирански транспортни компании и морски транспортни линии заради предполагаемата им роля в разпространението на оръжия за масово унищожение. Санкциите ще влязат в сила след 180 дни.\r\n\"Докато злонамереното поведение на Иран продължава, така ще продължи и нашата кампания за максимален натиск. Днес обявявам санкционирането на три ирански транспортни компании, помагащи на Иран да внася артикули за своите оръжия за програми за масово унищожение\", каза Помпео на пресконференция във Вашингтон.   Помпео предупреди, че санкциите „информират света“ и че страните или компаниите, които извършват бизнес с определените субекти, .    \"В резултат на днешните действия цялото имущество и интереси към собствеността на тези лица трябва да бъдат блокирани и докладвани на OFAC (Службата за контрол на чуждестранни активи)\", отбеляза Министерството на финансите в своето изявление.\r\n\"Освен това лицата, които извършват определени сделки с тези, определени днес, могат сами да бъдат изложени на санкции\", предупреди Министерството на финансите и добави, че санкциите могат да се прилагат и за чуждестранни финансови институции, които извършват дейност с определени лица и образувания. ", "date": "2019.12.11", "title": "САЩ разширяват санкциите срещу Иран "}
{"url": "https://www.actualno.com/business/prehvyrliha-koncesiite-na-tri-rudnika-v-zlatograd-news_1414674.html", "text": "      \"Родопи Еко Проджектс\" ЕООД - Златоград, е новият концесионер на участък \"Мързян-север\" от находище \"Мързян\". Дружеството е също така новият концесионер на находище \"Шумачевски дол-Андроу\", както и на участък \"Южна Петровица\" на находище \"Гюдюрска\". Това реши Министерският съвет на днешното си заседание, одобрявайки поисканата от предишния концесионер промяна.      Едноличен собственик на дружеството е \"Минстрой Холдинг\" АД на проф. Николай Вълканов.   И в трите находища се добиват оловно-цинкови руди. Концесиите на първите две са предоставени през 2004 г. за срок от по 35 години на \"Горубсо-Златоград\" АД.\r\nКонцесията за участък \"Южна Петровица\" е предоставена през 2004 година за 12 години на \"Горубсо-Златоград\" АД, а през 2014 година срокът на предоставената концесия е продължен с още 15 години.  С днешните решения на МС правата и задълженията по трите концесии се прехвърлят изцяло на \"Родопи Еко Проджектс\" ЕООД. Условията по концесионните договори остават без промяна, се сочи в правителственото прессъобщение.\r\nПрехвърлянето на практика е само формално, тъй като \"Родопи Еко Проджектс\" е правоприемник на заличеното \"Горубсо – Златоград\" АД. Едноличен собственик на двете дружества е \"Минстрой Холдинг\" АД.    ", "date": "2019.12.11", "title": "Прехвърлиха концесиите на три рудника в Златоград"}
{"url": "https://www.actualno.com/curious/8-neshta-koito-da-zapochnete-da-pravite-prez-2020-news_1414721.html", "text": "       винаги ни провокира да чертаем нови планове и да мечтаем за смели цели. В крайна сметка, всеки иска да има по-добър живот и началото на годината е чудесен старт за това. Но колко често постигате целите, които си поставяте в първите дни на януари? Има няколко малки неща, които можете да промените в себе си и в начина си на живот, за да се чувствате много по-щастливи, удовлетворени и уверени в себе си.      Ето какво да започнете да правите в началото на годината, за да подобрите живота си и да постигнете по-лесно големите цели. Всеки ден намирайте време за разговор с най-близките си хора поне за няколко минутки. Отделяйте време за родителите, приятелите и всички онези, които пазите в сърцето си. Интересувайте се от това как е минал денят им и разказвайте за вашия. Показвайте им любовта си винаги, когато имате възможност да го направите. По този начин ще заздравите отношенията си с всички близки за вас хора.   Няма безгрешни хора, приемете това. Внимателно анализирайте всяка ситуация и заставайте зад действията си. Когато сгрешите, просто приемете последствията и си вземете поука. Не бъдете прекалено критични нито към себе си, нито към околните през новата година.         Можете да изглеждате добре не само, когато има повод. Грижете се за външния си вид всеки ден. Обличайте се в любимите си дрехи, гримирайте се и поддържайте косата си. Забравете за онези „3 килограма“, просто си вземете по-голям размер, това ще ви направи по-уверени и щастливи. Не е задължително да хапвате само здравословни хранителни продукти или да спазвате диета. Просто подбирайте качествена храна и й се насладете максимално, а не с гузна съвест.     ", "date": "2019.12.11", "title": "8 неща, които да започнете да правите през 2020"}
{"url": "https://www.actualno.com/starazagora/starozagorska-banda-shte-pokazva-muzika-news_1414707.html", "text": "      Старозагорската група Overground Brass Band ще \"показва музиката\" си на хора с нарушен слух. С концерта си на 12 декември от 20 часа във Военния клуб те ще поставят началото на нов за България проект, който има силно и позитивно социално послание.       \"ПОКАЖИ МИ МУЗИКА\" е съвместен проект на Българската музикална асоциация (БМА), Съюза на глухите в България (СГБ) и Националната асоциация на преводачите с жестов език в България . В основата му е идеята българската музика да стане достъпна за българите, които са с нарушен слух в различна степен. Какво говори музиката хората с нарушен слух в Съединените американски щати, Канада, Южна Корея, Япония и скандинавските страни знаят благодарение на езика на жестовете. В тези страни жестомимичният превод отдавна е стандарт, с който се показва толерантността на обществото към хората, които имат проблеми със слуха. Според обединилите се зад проекта организации е време този стандарт да се наложи и у нас.    Добрите каузи не са чужди на членовете на старозагорската джаз група. Само преди два дни те бяха част от официалната церемония по връчването на наградите \"Добрият Самарянин\", които станаха добра традиция за Стара Загора и да признание към добротворството.  В концерта на 12 декември, който Overground Brass Band определят като \"различен, иновативен, изпълнен с предколедно настроение\" специално участие ще вземе и AKAGA Brass. \"За нас e вдъхновяваща възможността да сме джаз музикантите, които поставят началото на този проект. Защото по Коледа е време за добри дела! Които да продължат и през Новата 2020 година!\", споделят от групата и очакват публиката, за да я заредят с празнично настроение, да й поднесат много музикални изненади и да я заредят с коледен дух. Входът във Военния клуб в Стара Загора на 12 декември от 20 часа е свободен.      ", "date": "2019.12.11", "title": "Старозагорска банда ще \"показва музика\""}
{"url": "https://www.actualno.com/society/spasi-sofija-iska-objasnenie-za-porednoto-otlagane-na-remonta-na-zapaden-park-news_1414725.html", "text": "       \" , чийто ремонт започна през май 2018 г. и трябваше да е готов в рамките на 10 месеца.      Вместо това, Столичната община даде поредна отсрочка, с която времето за изпълнение стана 34 месеца! \", алармират от неправителствената организация .    'Резултатите са наистина видими -    Освен ясно и достоверно обяснение от Йорданка Фандъкова за , очакваме от нея и последствия за хората, допуснали най-големият квартал в България от години да бъде лишен от парк: - прекратяване на всички договори със Столичната община, ако има такива;        - Настояваме екипът на Фандъкова да приведе алеите и съоръженията в парка в използваемо състояние до извършване на Г-жо кмет, ако изобщо имате намерението да спазите предизборните си обещания за прозрачно и отговорно управление, най-малкото което дължите на столичани е ясна отговорност от хората, които превърнаха проект с осигурено финансиране в пълен провал! Защото освен провали, ръководената от вас администрация не умее да произведе нищо, освен да харчи парите ни\", пишат още от организацията.   А каква критика отправи  ", "date": "2019.12.11", "title": "Спаси София иска обяснение за поредното отлагане на ремонта на Западен парк"}
{"url": "https://www.actualno.com/plovdiv/s-pomoshtta-na-kino-kosmos-domyt-na-kulturata-priema-operata-v-plovdiv-news_1414716.html", "text": "      Домът на културата \"Борис Христов\" да стане Дом на операта, а бившето кино \"Космос\" да се превърне в Дом на културата. Този вариант е обсъждан от кмета на Пловдив Здравко Димитров и министъра на културата Боил Банов, съобщи самият градоначалник. \"Това е реален вариант. Държавата ще осигури средства за реконструкцията на киното, тъй като общината няма свободни пари за ремонт\", заяви пред журналисти Здравко Димитров.      По план кино \"Космос\" трябваше да бъде изцяло реконструирано и модернизирано. За целта дори преди година пред обществеността бе представен проект на архитектурно бюро \"Тектоника Б\". Предвиждаше се обособяване на три зони – зала, двуетажно фоайе и сутерен, като основната зала на бившето кино трябваше да има 840 седящи места и екран с ширина 14 метра, както и разширена сцена. По проект тя би трябвало да може да приема малки концерти, представяния, семинари и други подобни събития. По предварителните разчети, реконструкцията на кино \"Космос\", което се намира буквално срещу Дом на културата \"Борис Христов\", трябваше да струва около 5 милиона лева.   В годините на комунизма киното носи името \"Комсомол\". Изграждането му стратира в началото на 1960-та година, като сградата е построена за 4 години. Първата прожекция е на филма “Тринадесет дни”, а през годините то се превърща в едно от най-посещаваните в Пловдив, за което спомага и прекрасното му местоположение на улица \"Гладстон\" в центъра на града. След 1989-та година киното е прекръстено от \"Комсомол\" на \"Космос\" и 10 години след промените то затваря врати. Впоследствие тук се помещава дискотека и игрална зала, които обаче също са затворени и в последните вече близо 15 години славното някога кино не функционира. ", "date": "2019.12.11", "title": "С помощта на кино \"Космос\": Домът на културата приема операта в Пловдив"}
{"url": "https://www.actualno.com/balkani/kosovo-objavi-peter-handke-za-persona-non-grata-news_1414766.html", "text": "      Изпълняващият длъжността министър на външните работи на Косово Беджет Пацоли обяви, че тазгодишният носител на Нобелова награда за литература , поради отказа му да признае , предава МИА, цитирана от БГНЕС.      Обявяването от Прищина на австрийския писател за персона нон грата идва часове, след като Сараево официално го направи.   „Днес реших да обявя Петер Хандке за нежелан в Косово. Той е персона нон грата от днес. Отричането на военни престъпления и подкрепянето на престъпници е ужасно престъпление“, каза Пацоли. ", "date": "2019.12.11", "title": "Косово обяви Петер Хандке за персона нон грата "}
{"url": "https://www.actualno.com/sciencelogy/branding-v-spanel-news_1414728.html", "text": "      Промяната на цените на cPanel хостинга в посока нагоре доведе до драстична промяна и на хостинг индустрията като цяло. Най-засегнатите от промените са риселърите и уеб студията, които сами хостват сайтовете на своите клиенти.      Тъй като SPanel е хостинг платформа, която се разработва от нас, което много лесно може да бъде открито от всеки хостинг потребител, запитванията за брандиране на хостинг платформата се превърнаха в едно от най-честите искания от съществуващи и нови клиенти. От няколко седмици NS1 работи усилено по добавянето на тази функционалност и днес тя вече е налична. Това позволява на всеки собственик на SPanel виртуален сървър да въведе името на своята фирма, да промени адреса за вход в SPanel, а също така и да промени логото със собствено, което на практика премахва бранда SPanel изцяло от контролния панел и го замества с новия.\r\nОсвен това, собственикът на сървъра може да маркетира хостинг решението като собствено и междувременно да избегне увеличението на cPanel. Отдолу можете да видите как изглежда новата функционалност.    В момента NS1 работи върху много нови функционалности, които са търсени от собствениците на сайтове, като някои от тях не се поддържат от никой друг контролен панел в света. В следващите дни и седмици хостинг компанията обещава да ги оповести.\r\nSPanel е решение от тип „всичко в едно“ за управление на облачни сървъри. То включва всичко, което е нужно на един собственик на уеб сайт, за да развива онлайн бизнеса си в сигурна и надеждна среда.     SPanel не е просто контролен панел. Това е хостинг платформа, която носи редица предимства, които споделеният хостинг не може да предостави поради начина, по който работи.    Ако имате риселър акаунт или хоствате много уеб сайтове и мислите за преминаване към SPanel, но не сте сигурни дали ще отговори на Вашите изисквания, свържете се с NS1, за да активираме SPanel сървър безплатно за 30 дни. Това ще Ви позволи да тествате и да вземете информирано решение без да рискувате пари. Преместването на сайтовете от текущия хостинг към SPanel ще бъде направено от NS1, при което компанията ще се увери, че сайтовете работят правилно на новия сървър преди да бъдат насочени към него.    ", "date": "2019.12.11", "title": "Брандинг в SPanel"}
{"url": "https://www.actualno.com/pleven/ubilejnijat-70-i-parad-na-modata-v-pleven-shte-predstavi-blizo-400-modela-na-20-dizajneri-news_1414654.html", "text": "      Юбилейното 70-тото издание на Парад на модата в Плевен ще представи близо 400 модела, създадени специално за него от 20 известни български дизайнери. Това съобщи днес актьорът Георги Ангелов, който вече 30 г. е автор на режисурата, постановката и хореографията на тези модни спектакли.      „Реших да нарека 70-ия Парад на модата „Любов!“, защото модата е и изкуство, а изкуството се прави с любов. В нашия спектакъл специално участие ще вземе певицата Диана Дафова, която е наричана още „Духовния глас на България“. Песните, които тя ще изпълни, са в синхрон с идеите на целия шоу-концерт-спектакъл, който съм подготвил. Поканих за Парада и концертмайстора на Плевенската филхармония Чавдар Вълков, който ще участва с изпълнение на цигулка. Музикалното оформление на спектакъла е на Асен Антонов“, разказа Георги Ангелов.   Свои колекции на плевенска сцена ще покажат дизайнери, участвали в ревюта в Париж, Милано и Кипър и носители на голямата награда „Оскар“ и „Златна игла“ за мода. Сред тях са Станислав Петров – Италия, Илона Шаламанова – Кипър, Веселина Матео – Кипър, доц. д-р Маринела Гемишева, Стоян Радичев, Дизайнерски център „Ариес Уникат“ - Светла Димитрова, Румяна Илиева, Диана Найденова , Димитър Кръстев, Теодора Кьосева, Таня Чавдарова, Катя Танева, Радосвета Трифонова, модна къща „Принцеска“ - Анна Дамянова, Евелина Дойчинова – Варна, Емил Спасов – Благоевград, Наталия Иванова – Благоевград, и магазин за авангардна детска мода „Натали“ - Плевен.\r\nМоделите ще бъдат представени от 40 малки и големи манекени, които са възпитаници на школата на Георги Ангелов.  След спектакъла колекциите се разпродават. ", "date": "2019.12.11", "title": "Юбилейният 70-и Парад на модата в Плевен ще представи близо 400 модела на 20 дизайнери"}
{"url": "https://www.actualno.com/politics/ms-otpusna-9-mlnlv-za-obrazovanie-i-3-mln-lv-za-vma-news_1414644.html", "text": "      8 835 770 лв. ще получат след прекратени правоотношения през месеците септември-октомври 2019 година. Средствата за обезпечаване на Национална програма „Оптимизиране на вътрешната структура на персонала“ за 2019 година ще се осигурят от бюджета на Министерството на образованието и науката за 2019 г. и чрез преструктуриране на разходите в централния бюджет за настоящата година.      Правителството одобри допълнителни разходи по бюджета на Министерство на отбраната за 2019-а. Средствата в размер на 2 972 374 лв. са за закупуване на медицинска апаратура свързана с дооборудване на операционни зали за извършване на чернодробни трансплантации и проследяване на пациенти в .    ", "date": "2019.12.11", "title": "МС отпусна 9 млн.лв. за образование и 3 млн. лв. за ВМА"}
{"url": "https://www.actualno.com/curious/3-te-zodii-koito-sa-pokrovitelstvani-ot-visshi-sili-news_1414643.html", "text": "                  Представителите на този зодиакален знак, лесно преминават, през живота, без да поглеждат назад. Всичко, което е планирано, до голяма степен е успех. Ако има проблем, решават бързо и локално. Не всички Близнаци си задават въпроса - откъде такъв късметът и невероятно количество жизнена енергия. Веднага се сещаме за факта, че са контролирани от висши сили.       Представителите на зодията са прагматични и точни, като калкулатор. Те имат всичко, дори план за живота съставен за години напред. Така в утрешния ден изглеждат спокойно и уверени. И всичко това е благодарение на факта, че са наблюдавани и ценени от висшите сили.      ", "date": "2019.12.11", "title": "3-те зодии, които са покровителствани от висши сили"}
{"url": "https://www.actualno.com/curious/11-te-naj-polezni-hrani-koito-namaljavat-stresa-news_1414647.html", "text": "      Затрупани сте от работа, крайните срокове чукат на вратата, графикът ви е запълнен до другия месец. Кой ли изобщо има време за здравословно хранене в тези периоди?          Определени храни обаче могат да ни помогнат много в борбата срещу стреса, пише Healh.com. Те съдържат комбинации от вещества, които регулират кръвната захар или намаляват напрежението чрез други въздействия.                 ", "date": "2019.12.11", "title": "11-те най-полезни храни, които намаляват стреса"}
{"url": "https://www.actualno.com/smolyan/mestna-firma-shte-remontira-starija-stadion-v-smoljan-news_1414660.html", "text": "      Местната фирма \"Артстрой“ ООД е избрана да ремонтира стария стадион в Смолян, става ясно от обявление в сайта на общината.      Тя ще изпълни инженеринговата поръчка като първо направи проект, а след одобрението му ще започне и самата реконструкция. Цената, срещу която ще стане това, е 856 000 лева без ДДС (1 027 200 лв. с ДДС).   Сред планираните дейности е проектиране и ремонт на лекоатлетическа писта, подмяна на асфалтовата настилка на подхода към трибуните, изграждане на подпорни стени за укрепване на ската, трибуните и подходите към тях, изпълнение на нови трибуни, ремонт на тротоарни настилки, отводняване, осветление, електро и видеонаблюдение.\r\nПрез годините на стадион „Смолян“ е правен частичен ремонт, обхващащ подмяна на тревната настилка и разчертаване.  Съществуващата в момента лекоатлетическа писта е в много лошо експлоатационно състояние. Липсват трибуни, както и седалки за посетителите. Подходите към трибуните са с компрометирана асфалтова настилка вследствие на износване на горния й пласт.\r\nНа места има пропаднали участъци от настилката вследствие на подпочвени и дъждовни води от ската.   Съществуващата подпорна стена за укрепване на трибуните е от каменна зидария и е компрометирана в по-голямата й част.    Връзката между сградата и стадиона се осъществява с тротоар, който е в незадоволително състояние и не отговаря на изискванията за достъпна среда за населението, включително за хората с увреждания.\r\nПри посещението си в Смолян преди около два месеца министърът на спорта Красен Кралев пое ангажимента да подпомогне намерението на местната управа да подмени и настилката на стадион „Смолян“ с изкуствена трева. За нея са нужни 300 000 лева.\r\n„Фирмата първо трябва да изработи проект, а след това да се заеме със строително-монтажните работи. Смятам, че до края на лятото стадионът ще е напълно готов“, заяви зам.-кметът Марин Захариев. ", "date": "2019.12.11", "title": "Местна фирма ще ремонтира стария стадион в Смолян"}
{"url": "https://www.actualno.com/business/rumen-petkov-edinstveno-bylgarija-e-bez-dogovorena-cena-za-gaza-v-evropa-news_1414646.html", "text": "       България вероятно е единствената държава в Европа, която няма договорена цена за газ и това държи в абсолютна неизвестност бизнеса и бита .      Това каза лидерът на АБВ Румен Петков по време на пресконференция в централата на партията, предаде Агенция „Фокус“.   „„Булгаргаз“ бяха на преговори в Санкт Петербург за цената на газта. Не договориха такава. Вероятно искат прекалено голямо сваляне на цената. Това, което притеснява българската икономика и бит, е, че няма никаква координация между „Булгаргаз“ и „Булгартрансгаз““, допълни той.\r\nПоказвайки писмо на „Булгаргаз“ към всички клиенти на дружеството от май месец, Петков посочи, че в него е обяснено, че Румъния се е вдигнала цената на газа.  „Те са попитали румънската страна на какво се дължи вдигането на цената на газа, но независимо от това, са се обърнали към своите клиенти да заявят годишните си доставки в срок до 25 юни 2019 г. при абсолютна неяснота за ценообразуването и неяснота за движението на цените и движението и реализация на „Турски поток“ и връзката Гърция-Сърбия, те коментират румънската страна.\r\n„Булгаргаз“ трябва да отговори на въпроса купен ли е капацитет на румънската територия, защото ако такъв капацитет е купен, това означава, че още май месец българското правителство е разбрало предупрежденията на АБВ, че няма да може да построи „Турски поток“, добави той.\r\nПо думите му, ако е резервиран капацитет на румънска територия, потребителите ще плащат два пъти.       „Един път на Румъния, един път на Турция. Каква е ролята на БЕХ в координацията на работата на „Булгаргаз“ и „Булгартрансгаз“? настоявахме близо година за уволнението на Петьо Иванов, беше уволнен като директор на БЕХ преди три месеца, но продължава да е председател на Борда на „Булгаргаз““, добави още Румен Петков.\r\nСпоред лидера на АБВ от 1 януари заплахата България да не е държава, транзитираща газ, е сериозна.\r\n„Можем ние всички са загубим повече от 200 милиона лева, защото правителството, начело с Бойко Борисов се оказа неспособно, некадърно да построи газопровода. Триото Иван Костов, Сергей Станишев и Бойко Борисов съсипват България на газовата карта на Европа . Иван Костов като не допусна построяването на „Турски поток“ и по време на неговото правителство Турция построи първата тръба на „Син поток“, Станишев спря „Южен поток“, а Борисов го дозакопа. На 1 януари ние вече не сме транзитираща страна, поради престъпното поведение на това трио“, допълни Румен Петков.\r\n„Булгартрансгаз“ трябва да констатира какви са търговските условия, при които България ще продължи да транзитира газ от 1 януари 2020 г. Това каза от своя страна заместник-председателят на АБВ Любомира Ганчева.      Тя припомни, че вече е факт официалното писмо, което от АБВ входираха до „Булгартрансгаз“ с копие до Министерство на енергетиката с искане за актуална информация за строежа на газовата инфраструктура в България по втората тръба на „Турски поток“. „Тъй като доста бодряшки ни се обяснява от ръководството на „Булгартрансгаз“ как всичко се движи по план и явно не може да се стикова кое е планът, когато става въпрос за месеци разминаване от крайния срок. Ние поискахме конкретна информация с конкретни параметри, а именно колко са закупените тръби по проекта, колко са доставените, колко са транспортирани до трасето и заверени, колко километра са газовите изкопи и в колко от тези изкопи колко километра или метра от тях са положени и закопани тръбите“, посочи тя. Ганчева добави, че от АБВ са поискали и информация за това дали измервателните уреди, които ще бъдат положени по проекта, на изискванията на закона и наредбата.\r\n„За транзита на газ на територията на която и да е страна има два много важни показателя - количество и качество. Неслучайно в България институциите коментират само количеството, тъй като се оказва, че на основните газоразпределителни измервателни станции в България към момента няма уреди за измерване на тяхното количество. Такива липсват – това е нарушение на закона и наредбата. Това е голям проблем, ако искаме да запазим нашето място на газоразпределителен център, тъй като ние не можем да докажем качеството на газта, която преминава на територията на България и отива за износ за други държави“, добави тя.\r\nГанчева отбеляза още, че вероятно технически газовата станция в Странджа има капацитет да приеме газ, но добави, че 20 дни преди 1 януари 2020 г. на нея не са монтирани основните измервателни уреди за качеството. По думите й такива са хроматограф и влагомер. „Една обикновена проверка в Българския институт по метеорология показва, че в България има само един лицензиран хроматограф, произведен през 1975 г. Какво се случва със станциите в Странджа, в Ихтиман и Лозенец? Означава ли това, че те са незаконни, след като не спазват изискванията на закона“, запита тя. Ганчева изрази надежда след официалното писмо на АБВ „Булгартрансгаз“ да започне монтирането на тези уреди и да помогнат за това да имат техническите изисквания, според закона. „За да може от 1 януари догодина да сме в състояние да приемаме и транзитираме газ“, допълни тя.\r\nЗаместник-председателят на АБВ обърна внимание и на важността „Булгаргаз“ да коментира не само техническите, а и търговския параметри.\r\n„Това означава при какви условия и цени, при какви търговски условия от 1 януари ще започнем да получаваме природен газ по връзката България-Турция. Настояваме в рамките на максимум седмица „Булгартрансгаз“ да започнат да обсъждат този важен въпрос и да информират обществеността, за да може всички да знаем какво ще ни струва и какво ще печелим, ако има газ на 1 януари 2020 г.“, допълни тя. ", "date": "2019.12.11", "title": "Румен Петков: Единствено България е без договорена цена за газа в Европа"}
{"url": "https://www.actualno.com/curious/7-hobita-koito-mogat-da-vi-napravjat-bogati-news_1414649.html", "text": "                   Фотография. Доста хора я избират за хоби, но малко са наистина добри. Ако наистина разбирате от нея, можете да предлагате да правите фотосесии на по-ниски цени от тези на професионалистите. Имате шанс и ако снимките ви са по-артистични – популяризирайте ги чрез социалните мрежи и вижте дали някое студио няма да се поинтересува от вас.   Компютърна поддръжка. Много млади хора в днешно време са по-добре запознати с компютърната материя дори от специалистите с IT образование. Те спокойно могат да изкарват пари като предлагат поправка и поддръжка на компютри. Графичен дизайн. Има доста софтуерни пакети, с които почти всеки би могъл да се научи да прави това. Тези, на които им се отдава, могат да си направят собствен уебсайт и да работят по конкретни проекти срещу хонорар.      ", "date": "2019.12.11", "title": "7 хобита, които могат да ви направят богати"}
{"url": "https://www.actualno.com/burgas/obnovjavat-oshte-chetiri-starinni-sgradi-v-burgas-news_1414591.html", "text": "      Основните пешеходни зони на Бургас да станат още по-красиви, безопасни за преминаване и с по-богата туристическа стойност. Това е целта на програмата \"Нов живот за старите фасади\". Община Бургас работи по нея като изготвя архитектурни проекти за възстановяване на фасадите и координира процедурите със собствениците на къщите и Министерството на културата.          В момента се обновяват още четири постройки по програмата. Две от тях са на улица \" Алеко Богориди\" №4 и №6. Проектът се извършва съвместно със собствениците и Община Бургас по оперативна програма \"Региони в растеж\". Започна ремонтът на сградата до компаса или както го наричат хората „пъпът“ на Бургас. От другата страна на улица \"Александровска\" се обновява фасадата на №81.\r\nОбщина Бургас е благодарна на собственици, които са сe присъединили или ще участват в програмата. От администрацията са доволни, че има още запитвания и по този начин тя бъде продължена и през 2020 година.   ", "date": "2019.12.11", "title": "Обновяват още четири старинни сгради в Бургас"}
{"url": "https://www.actualno.com/politics/v-pozicija-pred-evropejskija-syd-bylgarija-potvyrdi-che-njama-da-ratificira-istanbulskata-konvencija-news_1414650.html", "text": "      Може ли Европейският съюз да приеме Истанбулската конвенция без да са съгласни всички членове на ЕС? Според официална позиция на България, одобрена на днешното редовно заседание на правителството, това е невъзможно - и причината са учредителните договори за създаване на ЕС.      Позицията идва по дело пред Европейския съд, образувано по искане на Европейския парламент за становище относно  присъединяването на ЕС към Конвенцията на Съвета на Европа за превенция и  борба с насилието над жени и домашното насилие (Истанбулската  конвенция). България е категорична, че няма да даде съгласие заради решението на Конституционния съд от 27.07.2018 година, в което се казва, че Истанбулската конвенция не съответства на конституцията ни.   Освен това, правителството напомня, че Европейският съвет трябва да приеме две процедурни решения, за да бъде утвърдена Истанбулската конвенция от ЕС.\r\nПрипомняме, че в края на миналия месец със своя незаконодателна резолюция ЕС да приеме Истанбулската конвенция. От българските евродепутати обаче само представители на ДПС подкрепиха - всички останали бяха или против, или въздържали се, включително представителят на \"Демократична България\" Радан Кънев.  Одобреният в резолюцията текст призовава седемте държави, които са я подписали, но още не са я ратифицирали – България, Чехия, Унгария, Литва, Латвия, Словакия и Обединеното кралство, да го направят без отлагане. Конвенцията беше представена от Съвета на Европа (бел. ред. - ) още през 2011 година. обаче много бързо обяви, че няма да ратифицира конвенцията. Словашкият парламент дори прие резолюция, която призовава правителството на страната да \"попречи\" на ЕС да приеме задълженията си, произхождащи от Истанбулската конвенция. ", "date": "2019.12.11", "title": "В позиция пред Европейския съд България потвърди, че няма да ратифицира Истанбулската конвенция"}
{"url": "https://www.actualno.com/curious/kak-da-otvorite-pravilno-kutijka-s-bira-news_1414638.html", "text": "      Ако почукате върху кутийката с бира непосредствено преди да я отворите, пяната няма да се разплиска. Има и задължително условие - съдът с пенливата напитка преди това трябва да е бил в състояние на покой. До този извод стигнаха учени, които публикуваха изследването си в .       Обяснението за това е просто: мехурчета въглероден двуокис, образували се от вътрешната страна на кутийката, при разхерметизиране се насочват лавинообразно нагоре и образуват пяна. Ако почукате по все още неотворената кутия, мехурчетата ще се съберат в горната част и при отваряне пяната ще бъде значително по-малко.    Експериментът: Учени от университета в Одензе в Дания решили да проверят дали този метод наистина работи.\r\nЗа нуждите на експеримента компания-производител на бира предоставила на учените 1031 кутии с бира от 33 милилитра. Половината от кутиите били поставени за 2 минути в механичен шейкър, имитиращ возене с велосипед. Другата половина била оставена в покой.  Част от кутийките от едната и от другата група били почуквани три пъти преди отваряне. В крайна сметка всички кутии били разделени на 4 групи: които не са разклащани и не са почуквани, които не са разклащани, но са почуквани, които са разклащани, но не са почуквани и които са разклащани и почуквани.\r\nОт кутиите, които са били предварително разклатени в шейкъра, при отварянето е изтичала средно по 3,45 гр. пяна, а от тези, които са били в покой – не повече от 0,51 гр. Почукването с пръст не се е отразило на резултатите.    Резултатите показват , че почукването не помага на мехурчетата да се издигнат. Това вероятно се държи на ечемичните протеини, които стабилизират газовите мехурчета. Протеините препятстват мехурчетата да се издигнат над повърхността на течността. Този процес помага да се образува пяна в чашата с бира.    Единственият начин да избегнете загубите и да спасите бирата си е да не бързате да я отваряте веднага, ако кутийката е била разклатена. Необходимо е просто да оставите напитката да се „успокои“.\r\nМетодът с почукването може да се окаже ефективен по отношение на други газирани напитки без съдържание на протеини. За целта, обаче, трябва да бъдат направени други експерименти. Ето нова задача за датчаните от университета в Одензе. ", "date": "2019.12.11", "title": "Как да отворите правилно кутийка с бира? "}
{"url": "https://www.actualno.com/football/kakvo-ni-chaka-v-shampionska-liga-tazi-vecher-news_1414655.html", "text": "      След като , в сряда ще разберем имената и на последните осминафиналисти в турнира. За разлика от вчера, в повечето групи ситуацията е ясна, но все пак остават няколко въпросителни за разрешаване в последните 90 минути от груповата фаза през този сезон. Ето кои са те:           ПСЖ печели групата с 13 точки, докато е на второ място с 8 пункта. Единствената драма тук е дали Брюж (3 точки), или Галатасарай (2 точки), ще продължи към Лига Европа. В последните кръг белгийците приемат \"белия балет\" у дома, а турският гранд гостува в Париж.   И тук са ясни двата отбора, които продължават напред към елиминациите. е №1 с 15 точки (5 от 5 победи), следван от Тотнъм с 10 пункта. Двата отбора се срещат в мач без значение в Мюнхен, в който \"шпорите\" ще се опитат да измият срама от тежкото 2:7 в Лондон. В спор за място в Лига Европа се срещат Олимпиакос (1 точка) и Цървена Звезда (3 точки) в Гърция.      ", "date": "2019.12.11", "title": "Какво ни чака в Шампионска лига тази вечер"}
{"url": "https://www.actualno.com/society/ombudsmanyt-iska-konkretni-srokove-za-spravjane-s-rejima-na-vodata-v-pernik-news_1414668.html", "text": "      Едно от новите правомощия на Омбудсмана е да сезира Конституционния съд, като в момента се очаква решение за единната цена на водата . Това заяви във Варна омбудсмана на Р. България доц. Диана Ковачева, предаде Радио „Фокус“.      По думите й тази тема е от изключителна важност за всички българи и припомни, че традиционно най-голям е броят на жалбите подавани към Омбудсмана относно нарушените права на потребителите.    „Този вид жалби са топ 1 в топ 5 по брой оплаквания, които постъпват при нас. Касаят се най-често до проблеми с ВиК операторите, електроразпределителните дружества и въобще монополите, срещу които омбудсмана се опитва да се бори в защита на потребителите.\r\nТемата за водата в момента е изключително актуална. Виждате, че в Перник има един много тежък режим. Вчера имаше заседание на работната група, която да обсъди мерки, които могат да се вземат по казуса и макар ние да не бяхме поканени като институция, то аз изпратих експерти.  Днес всъщнос т ще изпратим до министъра на регионалното развитие и благоустройство препоръка, с която ще поискаме конкретни срокове за по-бързото справяне с режима , защото хората нямат вода и това е ужасно сериозен проблем.\r\nОсвен това възникна и въпросът, тогава когато от чешмите тече вода, която не е годна за пиене, хората трябва да плащат за нея по-малко пари, а не толкова колкото за питейна вода. Такава препоръка изпратих преди около месец до Министерството на регионалното развитие и благоустройството (МРРБ) и очаквам отговор.   Интересуван и как ще бъде променена ВиК наредбата, така че бързо да се констатира, когато има проблем с водата и цената й да бъде намалена, защото е несправедливо да плащаш за услуга, която не е качествена или не си получил“, разясни още тя.     ", "date": "2019.12.11", "title": "Омбудсманът иска  конкретни срокове за справяне с режима на водата в Перник"}
{"url": "https://www.actualno.com/dobrich/bylgarcheta-jiveeshti-v-ispanija-izpratiha-svoi-koledni-kartichki-za-konkursa-na-obshtina-dobrich-news_1414573.html", "text": "      Осем българчета от кръжок „Сръчковци“ при Първо българско неделно училище „Св. Иван Рилски“ в Хатива, област Валенсия в Испания са изпратили направените от тях коледни картички за конкурса на община Добрич, съобщават от общинската администрация. Картичките им са придружени с писмо, в което те пишат, че макар да са далеч от България, тя е в сърцата им.      Тази година над 300 деца от първи до четвърти клас изработиха коледни картички за превърналия се вече в традиция конкурс на община Добрич. Освен критериите за размери и форма на картичките, има и изискване при изработването им да се участват възрастни – учители или родители.\r\nСпециална комисия обяви победителите в конкурса. На първо място е класирана 9-годишната Милена Стоева, а на второ и трето са съответно Ясмин Истикбал и Теодор Ковачев. Предвидени са и 20 поощрителни награди.\r\nКметът Йордан Йорданов ще награди победителите на тържество, предвидено за 17 декември. Спечелилата първо място Милена ще получи таблет, за Ясмин е безжична мишка с клавиатура, а за Теодор – слушалки.  И тази година изработените от детските ръце коледни картички ще бъдат изпратени до партньори на общината с пожелания за светлите празници. ", "date": "2019.12.11", "title": "Българчета, живеещи в Испания, изпратиха свои коледни картички за конкурса на община Добрич"}
{"url": "https://www.actualno.com/asia/turskijat-vynshen-ministyr-namekna-na-sasht-che-shte-se-naloji-da-se-mahnat-ot-kluchova-voenna-baza-news_1414535.html", "text": "      Ако Вашингтон наложи санкции срещу Анкара, Турция може да поиска САЩ да се оттеглят от авиобазата \"Инджирлик\", заяви министърът на външните работи на Турция Мевлют Чавушоглу.      В ексклузивно интервю за канал \"A Haber\" Чавушоглу подчерта, че Турция ще обмисли всички варианти за реакция, ако САЩ наложат санкции заради закупуването на руските системи за противоракетна отбрана С-400.   Реакцията е поредната в сагата, след като САЩ настоя Турция да не сключва сделката за C-400 и заплаши със санкции специално за изтребителите F-35, от чието производство и Турция е част. А \"Инджирлик\" е основна международна военна база в Турция, като се смята, че там има и ядрено оръжие, но не под турски контрол. ", "date": "2019.12.11", "title": "Турският външен министър намекна на САЩ, че ще се наложи да се махнат от ключова военна база"}
{"url": "https://www.actualno.com/asenovgrad/shahmatistka-e-sportist-1-na-asenovgrad-za-2019-g-snimki-news_1414494.html", "text": "       Тя си заслужи приза заради това, че нееднократно е печелила челни места в различни състезания. Сред постиженията й са 1-5 място на Европейско индивидуално първенство и златен медал на Открит шампионат в Китай. Личният й треньор е Неделчо Чепаринов.       Той е състезател по вдигане на тежести. Победител е на държавните шампионати в Сливен, Хасково и Пловдив. Негов личен треньор е Лъчезар Кишкилов.  Той стана първенец на държавните шампионати в Сливен, Хасково и Пловдив. Грабна и 5-то място в категория 89 килограма на Световното първенство за кадети в Лас Вегас, САЩ. Личен треньор  му е Лъчезар Кишкилов.  Четвърта в \"Спортист на годината\" в Асеновград се нареди Мая Танева. Тя спечели златото на три ултрамаратона, провели се в страната през 2019 г. - \"Трявна Ултра\" (със 141-километрово трасе); \"Персенк Ултра\" (със 163-километрово трасе); \"Пирин Ултра\" (със 160-километрово трасе). Тодор Колевски пък зае петата позиция в класацията. Той е състезател по кану-каяк. Колевски си спечели 8-мо място на К4-1000 метра на Световното първенство за мъже и жени в Сегед, Унгария и се класира 9-ти на К4-500 метра на Световното първенство за младежи в Питещи, Румъния. Личният му треньор е Георги Бакърджиев.    Под №6 сред най-добрите спортисти на Асеновград се нареди Васил Андонов - състезател по киокушин. Той грабна златен медал на Международното първенство в Швейцария, на Международният турнир в Румъния, на Републиканското първенство в Хасково и на Национална купа в Бургас. Личен треньор на момчето е Петко Чирпанлиев.\r\nСедмото място в \"Спортист на годината\" в Асеновград си заслужиха двама от прославилите името на града - Катерина Бейчева и Васил Кирков. Той е тенисист, а тя - таекуондистка. През годината Катерина Бейчева е печелила 1-ви места в \"отборно силов тест\" за жени на Европейското първенство в Римини, Италия и на олипмийската версия на Мултиевропейските игри по таекуон-до в София. Победител е и на Държавното първенство в категорията \"Специална техника за жени индивидуално\". Личният й треньор е Георги Шишков. Васил Кирков пък си е спечелил 1-во място на Международния турнир за мъже \"Санта Марина\" в Созопол. Негов личен треньор е Тоян Кирков.   На осмата позиция в \"Спортист  на годината\" се нареди Павел Тименов. Той също е състезател по таекуон-до. Той грабна сребърен медал на Международния турнир \"Перник Оупън\" - индивидуално спаринг за юноши старша възраст в категорията +75 килограма. Личният му треньор е Иван Манолов.\r\nДеветото място в асеновградската класация зае състезателят по кану-каяк Тодор Чилимгиров. Той е републикански шампион на С1500 метра за юноши младша възраст. Личен треньор - Камен Куцев.\r\nНикола Бояджиев се спря на 10-тата позиция. Той е състезател по таекуон-до. На Международния турнир \"Охрид Оупън\" печели 1-во място индивидуално \"спаринг\" за мъже в категориите 64 килограма и 78 килограма. Грабва и сребърния медал индивидуално \"Форма\" за мъже до 1-ви дан и купа за \"Най-техничен състезател\". Личният му треньор е Иван Манолов.   9-годишната Евгения Стоянова пък си заслужи отличието \"Най-перспективен млад състезател\". Тя стана шампион по тенис във всички шест държавни турнира от веригата \"Kinder+Sport\" и се класира да представи името на Асеновград и България в световните финали на състезанието в Монте Карло, където си спечели 3-тото място. Личен треньор - Илия Славов.    \"Футболист №1 на Асеновград\" за 2019 г. стана Иван Ангелов. Той е основен играч в мъжкия отбор на ФК \"Асеновец 2005\".\r\nЗа \"Спортно събитие\" в града бе избран ултрамаратонът \"Персенк Ултра 2019 г.\".\r\n\"Отбор на 2019 г.\" стана БК \"Асеновец 2005\". Тимът си заслужи наградата с успехите си, спечелвайки бронза на Държавното първенство в Русе. Треньор на отбора е Диан Гочев. За \"Треньор на годината\" бе обявен Неделчо Чепаринов. Той е личен треньор на гросмайстора, прославил Асеновград и България в целия свят - Иван Чепаринов и на световния шампион Антоанета Стефанова-Чепаринова.    Бирсент Карагерен бе удостоен с приза \"Популяризиране на асеновградския спорт\". Той е футболист на ФК \"Локомотив\"-Пловдив и на националния отбор на България. Носител е на \"Купата на България\" по футбол за 2019 г. Футболистът се отзовава на всички покани за благотворителни мачове, които се провеждат в Асеновград.\r\nНаграда в церемонията ежегодно се връчва и от местна телевизия. Тази година с наградата бе удостоена Христина Филипова - учител в ОУ \"Христо Ботев\". А призът е за \"Възродител на спортните традиции\". Филипова всяка сутрин организира ученици и преподаватели от учебното заведение и провежда сутрешна гимнастика. Наградите бяха връчени на специална церемония в Асеновград. ", "date": "2019.12.11", "title": "Шахматистка е \"Спортист №1 на Асеновград за 2019 г.\" (СНИМКИ)"}
{"url": "https://www.actualno.com/crime/cacarov-podava-ostavka-kato-glaven-prokuror-oshte-dnes-news_1414572.html", "text": "      Сотир Цацаров подава оставка като главен прокурор още днес. Това заяви самият той в кулоарите на парламента, след като бе избран от депутатите за председател на КПКОНПИ, предаде репортер на БГНЕС.      Малко по-рано със 165 гласа \"за\", 30-\"против\" и 3-ма \"въздържали се\" народните представители решиха Сотир Цацаров да оглави антикорупционната комисия. За разгорещения дебат между политическите сили в парламента може да прочетете в    Цацаров ще депозира оставката си пред прокурорската колегия към Висшия съдебен съвет и за последен път ще я председателства днес следобед. След това оставката му ще бъде гласувана от пленума на ВСС още утре. Всеки четврътък колегията има редовно заседание. Процедурата ще завърши с президентски указ, който трябва да ратифицира освобождаването на Цацаров като главен прокурор.\r\nСотир Цацаров обясни, че няма пречка при положение, че Иван Гешев вече има указ за назнаването си да встъпи в длъжност веднага.  \"Не виждам защо мой заместник да трябва да продължава мандата. В момента, в който е налице указа на президента, с който съм освободен, няма каквато и да е пречка г-н Гешев да встъпи в длъжност.\" Както е известно, указът, с който той е назначен, е издаден. Казано по друг начин, в деня, в който съм освободен, той на следващия ден може да заработи. И мисля, че така ще стане, коментира Цацаров. ", "date": "2019.12.11", "title": "Цацаров подава оставка като главен прокурор още днес"}
{"url": "https://www.actualno.com/europe/lavrov-sasht-pravjat-vsichko-vyzmojno-za-da-sprat-severen-potok-2-i-turski-potok-news_1414588.html", "text": "      В Конгреса на САЩ правят всичко възможно, за да спрат \"Северен поток 2\" и \"Турски поток\", но няма да им се получи. Това заяви министърът на външните работи на Русия Сергей Лавров на пресконференцията след визитата си във Вашингтон. Там той се срещна с американския президент Доналд Тръмп и двете страни потвърдиха, че отношенията помежду им трябва да се развиват. Но сенаторите в САЩ са на друго мнение, предава EA Daily.      \"Конгресът буквално е завладян от желанието да направи всичко, за да развали отношенията ни. Делото, започнато от администрацията на Обама, продължава. Но сме свикнали с тези видове атаки, знаем как да реагираме на тях. Уверявам ви, че нито \"Северен поток 2\", нито \"Турски поток\" няма да спрат\", цитира думите на Лавров \"Фокус\".   Руската агенция припомня, че в понеделник Сенатът на САЩ прие бюджета за отбраната на страната за следващата година, в който са предвидени санкции за участниците в строителството на \"Северен поток 2\" и \"Турски поток\". Става въпрос за ограничения спрямо лица и компании, които имат отношение към изграждането на газопровода. Ръководителите на компаниите са заплашени от забрана за влизане в САЩ, замразяване на активите им под юрисдикцията на Вашингтон и забрана за транзакции.\r\nКомпанията, по която най-вероятно ще ударят санкциите, е швейцарската Allseas. Именно нейните дъщерни фирми за полагане на тръби Pioneering Spirit и Solitaire и кораби за снабдяване в момента извършват строителството на датската част от \"Северен поток 2\".  \"Причината за тази стъпка е, че прозорецът на възможностите се затваря. По-голямата част от \"Северен поток“ вече е изградена\", заяви Джим Ричард, ръководител на Комитета за външни отношения на Сената на САЩ. Според него санкциите ще \"убедят\" строителните фирми да спрат да работят по проекта, тъй като американските ограничения \"ще им струват скъпо\".\r\nЕдна от причините за активирането на сенаторите е, че САЩ приеха закон за санкциите, който може да се приложи към \"Северен поток-2\", но Доналд Тръмп никога не го е използвал, а санкциите в бюджета за отбрана се предполага, че са задължителни.    ", "date": "2019.12.11", "title": "Лавров: САЩ правят всичко възможно, за да спрат \"Северен поток 2\" и \"Турски поток\""}
{"url": "https://www.actualno.com/america/time-objavi-greta-tunberg-za-lichnost-na-godinata-2019-news_1414713.html", "text": "       провъзгласи активистката Грета Тунберг за       Тя се превърна в най-младата фигура, появила се на корицата на списанието в неговата 92-годишна история.   Тази година шведската тийнейджърка спечели слава със смелото си обръщение „Как смеете?“ към световните лидери по въпроса за изменението на климата. Въпреки че стана идол на природозащитни активисти от цял свят, у някои хора тя предизвика доста ярост, считана за пешка в по-голяма игра.\r\nГлавният редактор на „Time“ Едуард Фелзентал каза, че Тунберг се е превърнала в „най-големия глас по най-големия проблем пред планетата през тази година, дошъл по същество от никъде, за да стане ръководител на световно движение“.  Миналата седмица Грета стана , наречена „Алтернативна Нобелова награда“.Тя беше наградена \"за инспириране и засилване на политическите искания за спешни действия по изменението на климата въз основа на научни факти\".\r\nМайката на Грета е певица, баща й е актьор. На 11 г. тя преживява депресия, спира да говори и да се храни, загуби 10 кг за два месеца. Тя е диагностицирана по това време със синдром на Аспергер, селективен мутизъм и обсесивно-компулсивно разстройство. Първите две диагнози предполагат трудности в общуването, а последната - възможността за обсесивни мисли.\r\nСпоред Грета на осем години тя научила за глобалното затопляне и за нея „изглеждало невъзможно“, че „никой не повдига този въпрос“. През 2018 г. тя бяга от часове и вместо това идва пред сградата на шведския парламент. Така тя започна да действа всеки петък и в резултат създаде движението „Петък за бъдеще“ („Петъците за бъдещето“), наричано е още „Удар за училището по климата“. Постепенно към акциите й започнаха да се присъединяват и други млади хора. Тя публикува снимки и текстове с hashtags #FridaysForFuture и #ClimateStrike и насърчава всички да последват нейния пример.        , вярвайки, че те причиняват прекалено големи щети на околната среда.\r\nЦелта на Грета Тунберг е да привлече вниманието на политиците към екологичните проблеми. \"Ние, момичета и момчета, правим това, за да събудим възрастните. Ние, момичета и момчета, правим това, изисквайки действия\", пише тя.\r\nНа 23 септември Тунберг говори в залата на Общото събрание на ООН пред световните лидери, обвинявайки ги, че са „откраднали нейното детство“. „Хората страдат, хората умират, екосистемите умират. Много видове са на ръба на изчезване. Всичко, за което можете да говорите, са приказки за пари и за икономическия растеж\", каза тя.\r\nПрез март тази година Грета беше номинирана за Нобелова награда за мир.\r\nГрета се появи на корицата на британското списание GQ и получи награда от него, а списание „Time“ преди това я включи сред стоте най-влиятелни хора в света.      Повече от 1,7 милиона души са се абонирали за нейната публична страница във Фейсбук, 4,5 милиона за нейната страница в Instagram и 1,9 милиона за нейния акаунт в Twitter.\r\nЗа някои Грета е нов идол. Някои от публикациите й във Фейсбук събират хиляди препратени съобщения и десетки хиляди харесвания. Сред тези, които я подкрепят, е бившият президент на САЩ Барак Обама, който във Фейсбук я нарече \"един от най-големите защитници на нашата планета\". Но има противоположни мнения: Френският президент Еманюел Макрон „изобщо не е сигурен, че това е най-ефективният начин да се подходи към проблема“. А президентът на САЩ Доналд Тръмп написа за нея в Туитър: \"Тя изглежда като много щастливо момиче, което с нетърпение очаква своето светло и прекрасно бъдеще. Колко е приятно да го видя!\" Много потребители на социалната мрежа оцениха това като подигравка.\r\nВ Русия Грета е широко дискутирана в социалните мрежи. Някои я наричат Жана д'Арк, а някой пишат негативни коментари. Дори имиджът й - образът на момиче с две дълги плитки, което изглежда много по-младо от своите 16 години, изглежда фалшиво за мнозина.\r\nКой стои зад нея?\r\nТози въпрос хората задават най-често. Най-вероятно, защото хората рядко вярват, че един тийнейджър може сериозно и доброволно да се включи в политически дейности. Но точният отговор е дали някой стои зад младия екоактивист или тя действа искрено. ", "date": "2019.12.11", "title": "„Time“ обяви Грета Тунберг за „Личност на годината 2019“  "}
{"url": "https://www.actualno.com/plovdiv/sprjaha-proektite-za-obshtinskite-mnogoetajni-parkingi-v-plovdiv-news_1414692.html", "text": "      Община Пловдив спира временно проектите за изграждането на три многоетажни паркинга, съобщи кметът Здравко Димитров. Предишното ръководство предвиждаше подобни съоръжения да бъдат изградени на мястото на бившата сграда на ТЕЛК, в район \"Тракия\" и на мястото на бившето ДКЦ до хотел \"Лайпциг\".      Проектът в центъра на Пловдив до Хуманитарната гимназия все пак може би ще бъде реализиран. Според кметът Здравко Димитров на мястото на бившата сграда на ТЕЛК има нужда от подобно съоръжение, но то може да бъде реализирано едва след широко обществено обсъждане и евентуални промени в проекта. Не така стоят нищата с планираното съоръжение до училище „Димитър Матевски“. Според Здравко Димитров в момента не е целесъобразна направата на паркинг в район \"Тракия\". Подобно е мнението на градската управа и за проекта за многоетажен паркинг на улица „Любен Каравелов“ върху сградата на ДКЦ 6. Там бе проведен архитектурен конкурс, като бе избран и проектант за бъдещето задание. Според Здравко Димитров обаче, в близост до обекта има огромен паркинг на мол \"Марково тепе\", който е за над 400 автомобила.   Така към момента има вероятност Пловдив да се сдобие със само един многоетажен общински паркинг. Той се изгражда в район \"Западен\", като строежът е в изключително напреднала фаза и вероятно ще приеме първите клиенти сред Нова година. Съоръжението на ъгъла на улиците \"Звезда\" и \"Орфей\" ще осигури 150 паркоместа, разпределени на три етажа.  \r\nЗамразените три съоръжения трябваше да бъдат изградени със заем от Фонда на фондовете на стойност над 13 милиона лева. Със спирането на проектите, обаче, този заем почти сигурно няма да бъде изтеглен.   ", "date": "2019.12.11", "title": "Спряха проектите за общинските многоетажни паркинги в Пловдив"}
{"url": "https://www.actualno.com/curious/naj-strastnite-predstaviteli-na-zodiaka-news_1414589.html", "text": "                   - Това са може би най - емоционалните и чувствителни представители на зодиака. Една от най - ценните им черти е, че имат много силна интуиция. Доста често дават много добри съвети, можете винаги да се допитате до тях. Представителите на този зодиакален знак са много грижовни. Те дават всичко за близките си. Доставя им удоволствие да се грижат за тях и да им помагат. Влагат много страст както в любовните си отношения, така и в приятелските. Раците притежават особена енергия. Могат да накарат всеки да се почувства по - добре. Направлявани са от Луната, поради тази причина емоциите ги владеят.    - Представителите на този зодиакален знак са много решителни и сигурни в себе си. Имат висока самооценка и никога не биха се осъмнили в потенциала си. Овните са хора, родени да бъдат лидери. Имат умението да накарат всеки да се изправи и да продължи напред, те са много добри мотиватори. Постоянно са в търсене на нещо ново, различно и вълнуващо. Монотонното ежедневие ги отегчава, животът им е забавен и изпълнен с приключения. Представителите на този зодиакален знак са много страстни. Те са много решителни и целеустремени. Когато искат да получат нещо, те дават всичко от себе си, влагат цялата си енергия. Овните се борят за мечтите си със зъби и нокти, те кипят от енергия. Също така, са страстни любовници, които могат да пленят сърцето на всеки.         ", "date": "2019.12.11", "title": "Най-страстните представители на зодиака"}
{"url": "https://www.actualno.com/politics/logichno-li-e-upravljavashtite-da-si-izbirat-komandvasht-na-borbata-s-korupcijata-news_1414592.html", "text": "              Това попита журналистката Анна Заркова през социалната мрежа Facebook. , допълни тя.   Накрая с горчива ирония тя добавя:    Ще оглави ли Сотир Цацаров антикорупционната комисия и какво решиха депутатите      ", "date": "2019.12.11", "title": "Логично ли е управляващите да си избират командващ на борбата с корупцията?"}
{"url": "https://www.actualno.com/cite/koleda-e-vsichki-trjabva-da-sa-shtastlivi-news_1414594.html", "text": "             Така коментира думите на председателя на ВКС Лозан Панов от кулоарите на парламента, след като беше назначен за шеф на КПКОНПИ.\r\nПреди време Лозан Панов обяви: \"Премиерът дойде във ВСС, а преди това аз получих есемес, който оповестих публично. Не съм имал разговор на четири очи с министър-председателя, а това, което остана под линия, беше – две каки си говорят. За да не остане сега под линия, че две батки си говорят, бих призовал разследващите органи с оглед оповестените данни за търговия с влияние да започнат разследване\".\r\nТой говори за търговия с влияние като направи аналогия със записите на разговорите между бившия председател на Софийския градски съд Владимира Янева и редовия съдия Румяна Ченалова, които премиерът Борисов преди години обобщи като разговор\"между две каки\". Тогава ВСС отказа да разследва, а премиерът отиде лично във ВСС да потушава скандала.   ", "date": "2019.12.11", "title": "Коледа е! Всички трябва да са щастливи"}
{"url": "https://www.actualno.com/pernik/vladimirov-ochakvame-po-lek-rejim-na-vodata-v-pernik-za-praznicite-news_1414604.html", "text": "      Кметът на Перник Станислав Владимиров съобщи, че ще подпише \tновия график за режима на водата, след като го съгласува с \tвсички институции на територията на общината, предаде БНР. По думите му, .      Владимиров каза, че ще отправи предложение към ВиК специално за \tпразниците режимът да не е толкова болезнен и драстичен и коментира, \tче лошата организация на ВиК и несработването на техните инсталации е \tдовела до това една не малка част от кварталите на Перник да нямат вода \tс дни.   Кметът изрази надежда новият управител на ВиК Перник да навлезе бързо в проблемите, защото жителите на махала „Андрейна“ в Батановци , високите квартали на Перник и част от селата също нямат питейна вода с дни и дружеството трябва спешно да отстрани тези проблеми.\r\nПо повод срещата в Министерството на регионалното развитие и благоустройството Владимиров каза, че .  Такъв е бил отговорът и на въпроса му - ще има ли още водоноски в Перник. Междувременно вече са пристигнали първите камиони с предоставените от Държавната агенция \"Държавен резерв и военновременни запаси\" 26 000 десетлитрови бутилки минерална вода, съобщи общинският пресцентър. Водата вече се разпределя към детски градини, училища, болници и институции. Общинската управа ще направи организация за раздаването на част от водата и на нуждаещи се граждани.\r\nПреди две седмици кметът на общината Станислав Владимиров изпрати писмо до агенцията с молба за помощ за нормалното функциониране на училища, детски градини и социални институции.    ", "date": "2019.12.11", "title": "Владимиров: Очакваме по-лек режим на водата в Перник за празниците"}
{"url": "https://www.actualno.com/politics/gerb-politikata-ni-za-pravata-na-choveka-celi-osigurjavane-na-ravenstvo-mejdu-vsichki-news_1414603.html", "text": "      Нашата политика в сферата на правата на човека е насочена към осигуряване на равенство за всички български граждани, независимо от етническата им принадлежност, вероизповедание и сексуална ориентация.      Това каза народният представител от ПГ на ГЕРБ Красимир Велчев в декларация от името на група по повод годишнината от всеобщата декларация за правата на човека.   Според него на всяко от човешките права съответства и отговорност.\r\nПо думите му правата на човека са универсални. \"Тяхната съвременна универсалност се основава на последвалите в годините и приети от международнато общност редица документи. един от които е ратификацията от Р България европейска конвенция за защита на правата на човека.  Велчев обърна внимание, че правата на човека са права, които всеки човек има като човешко същество. \"Всички ние сме достойни за правата на човека. Едното не може да бъде вярно без другото\", допълни още депутатът.\r\n\"Неоспорим факт е, че всеки, въпреки трудностите тук не сме позволявали религиозни войни на основата на верски различия. Нека не забравяме с обединените усилия на народа и на Българската православна църква не допуснахме унищожаването на българските евреи и роми. Това е нашата национална традиция - на толерантност и уважение към различните\", допълни Велчев.    ", "date": "2019.12.11", "title": "ГЕРБ: Политиката ни за правата на човека цели осигуряване на равенство между всички"}
{"url": "https://www.actualno.com/america/prokuraturata-vleze-v-doma-na-morales-v-bolivija-po-razsledvane-za-terorizym-news_1414547.html", "text": "      Боливийските следователи потвърдиха, че е извършено претърсване на дома на сваления президент Ево Моралес като част от разследването за тероризъм и противодържавна дейност срещу бившия лидер на страната в изгнание. Това съобщи АФП, цитирана от БГНЕС.      Моралес подаде оставка миналия месец след близо 14 години власт след твърденията, че е фалшифицирал националните избори. Оттогава лидерът на левите ветерани е в Мексико, където получи убежище и твърди, че е жертва на преврат.   Неговата наследница Жанин Анес обвини Моралес и други в разпалването на жестоки сблъсъци след изборите в Боливия в продължение на повече от месец, заради които десетки загинаха.\r\nПрокурор Руди Теразас заяви, че обискът в дома на Моралес в Ахумани, богат квартал в административната столица Ла Пас, е \"извършено по съдебен ред\". Компютрите, намерени в имота, ще бъдат прегледани за доказателства за „престъпленията на тероризъм и действия против държавата“, добави Теразас.  В Twitter Моралес заяви, че прокурорите са злоупотребили с властта си.\r\nПравителството на Анес твърди, че Моралес е предизвикал силен недостиг на храна и гориво, като инструктирал последователите си да блокират пътища, водещи към големи градове, след заминаването му за Мексико.    ", "date": "2019.12.11", "title": "Прокуратурата влезе в дома на Моралес в Боливия по разследване за тероризъм "}
{"url": "https://www.actualno.com/sofia/njama-opasnost-za-horata-okolo-benzinostancijata-na-carigradsko-shose-news_1414528.html", "text": "      Няма опасност за хората около бензиностанцията на 4-ти км. Екипи на пожарната са били на мястото цяла нощ. Бензиностанцията не работи. Мястото остава отцепено от полицията, но движението в района се осъществява нормално  и . Това стана ясно от думите на Красимир Димитров – директор на дирекция „Аварийна помощ и превенция” в Столичната община пред BTV.       около 14 часа в бензиностанция OMW и затвори централния булевард в София за 3 часа. Целият район около 4-ти км беше отцепен, движението спряно, а някой хора в близост евакуирани.   „Вчера бързата реакция на столичната пожарна и СДВР помогна за бързата  евакуация и отцепване на района, след това дойдоха техниците, за да  вземат решение на място за източването на газта от цистерната. В момента  няма налягане към основния резервоар и няма никаква опасност. Обектът  остава затворен до крайно решаване на проблема”, обясни Димитров.\r\nТой обясни още, че от вчера въздухът в района се замерва с три газ  анализатора и категорично няма опасност за хората в околността.  Причините за катастрофата, при която имаше изтичане на газ, още се изясняват. Стана ясно, че кола е прелетяла през легнал полицай, минала е през бордюра и се е  врязала в крановете, които зареждат бензиностанцията с гориво.  Автомобилът все още е на мястото на инцидента. Това е сериозен инцидент, с количество над 5 тона газ пропан бутан, така че това е много опасно, коментира още Красимир Димитров.   От думите му стана ясно, че ако попаднем в подобен инцидент, най-добре е веднага да напуснем автомобила, без да го местим или правим нещо по него. Да напуснем района на инцидента и бързо да подадем сигнал на 112,  както и да се опитаме да евакуираме близко намиращите се хора. След това да изчакаме експертите да си свършат работата.     ", "date": "2019.12.11", "title": "Няма опасност за хората около бензиностанцията на \"Цариградско шосе\""}
{"url": "https://www.actualno.com/america/sydebno-reshenie-blokira-stroeja-na-stenata-na-trymp-news_1414536.html", "text": "      Федерален съдия в щата Тексас блокира администрацията на президента Доналд Тръмп да използва милиарди долари от средствата на Пентагона за изграждането на граничната стена с Мексико, която трябва да спре потока от мигранти от Централна и Южна Америка, съобщава .      Съдията се казва Дейвид Брионес. Той постанови, че администрацията , за строителството на допълнителни бариери по южната граница на САЩ.   От началото на мандата си Доналд Тръмп и администрацията му се опитват да съберат средства за изграждане на знаковото за предизборната му кампания обещание. Блокирането на изграждането на граничната стена е подерният удар, който съдилищата на САЩ нанасят на Тръмп, посочва CNN.\r\nРешения, които блокират желанията и действията на американския президент има по ключови въпроси, включително имиграционната му политика и съпротивата му да не предоставя данъчните си декларации на Конгреса.  Решението на федералния съдия Дейвид Брионес всъщност спира едно от \"кранчетата\" за стената на Тръмп - това, което трябваше да пренасочи пари от Пентагона. На разположение остават средствата, да бъдат използвани по-рано тази година.\r\nПрез септември министърът на отбраната Марк Еспър даде \"зелена светлина\" за отклоняването на 3,6 млрд. долара, предназначени за военно строителство, за 11 проекта за стената по южната граница с Мексико.   Пентагонът заяви тогава, че половината от парите идват от разсрочени проекти в чужбина, а другата половина е била предвидена за проекти в САЩ.    В делото, заведено от тексаския окръг Ел Пасо и Гранична мрежа за  правата на човека, се изтъква тезата, че Тръмп е надхвърлил правомощията  си, когато е обявил национално извънредно положение, за да получи  достъп до допълнителни средства за граничната си стена, въпреки че  получи 1,375 млрд. долара от Конгреса.\r\nВ жалбата до съда се твърди също, че обявяването на извънредно  положение не отговаря на дефиницията в Закона за националните извънредни  ситуации за \"извънредни ситуации\" и се противопоставя на коментарите на  Тръмп, че граничните бариери са довели до спад на престъпността в Ел  Пасо.\r\n\"Обявяването на извънредно положение от президента беше крещящ опит  за заграбване на власт от Конгреса. Днешното съдебно решение  потвърждава, че президентът не е крал и нашите съдилища са готови да го  възпират, когато той надхвърли правомощията си\", подчерта Кристи Паркър,  адвокат на Защита на демокрацията, непартийна неправителствена  организация, която представлява ищците.    ", "date": "2019.12.11", "title": "Съдебно решение блокира строежа на \"стената на Тръмп\""}
{"url": "https://www.actualno.com/health/naj-vrednite-hrani-na-praznichnata-trapeza-news_1414537.html", "text": "      Диетологът Мария Дубская определи кои са петте най-вредни храни, които ще сложим на новогодишната трапеза, пише zdrave.to.      На първо място в класацията Дубская поставя майонезата . Тя е мазна и калорична. Можете да я замените с йогурт.\r\nНа второ място сред вредните храни, диетоложката посочва шампанското . В това питие се слага много захар, а мехурчетата на газировката дразнят стомашно-чревния тракт.\r\nНа трето място е мазното месо и месни продукти . Според диетоложката, можем да направим празника по-приятен, ако се лишим от свинското и преработените колбаси.  На четвърто място Дубская поставя популярните киселите краставички , но и много други туршии . Според диетоложката, пресните зеленчуци винаги са за предпочитане пред маринованите.\r\nПетото място в негативната класация на вредни храни, които слагаме на новогодишната трапеза, е отредено за сладкишите . Практически всички те са вредни, а ако ви се яде нещо сладко, заменете сладкишите с плодове, съветва Дубская. ", "date": "2019.12.11", "title": "Най-вредните храни на празничната трапеза"}
{"url": "https://www.actualno.com/politics/dps-podkrepja-sotir-cacarov-za-predsedatel-na-kpkonpi-news_1414540.html", "text": "      ДПС ще подкрепи кандидатурата на Сотир Цацаров за председател на КПКОНПИ. Това каза народният представител от ПГ на ДПС Симеон Симеонов по време на дебатите за избор на председател на КПКОНПИ.      \"Познавам г-н Цацаров от 2002 г. от службата ми в Пловдивския регион. Г-н Цацаров е един брилянтен юрист, голям интелект и ерудит\", посочи Симеонов.   Кандидатите за поста са двама: Сотир Цацаров, предложен от управляващата коалиция и Симеон Найденов, предложен от ПГ на \"Воля-българските родолюбци\".\r\nТе бяха изслушани в Комисията за борба с корупцията, конфликт на интереси и парламентарна етика миналат..   ", "date": "2019.12.11", "title": "ДПС подкрепя Сотир Цацаров за председател на КПКОНПИ"}
{"url": "https://www.actualno.com/viewpoint/5-polzi-ot-mrysnija-vyzduh-v-sofija-news_1413990.html", "text": "      Хората, които се оплакват от мръсния въздух, не подозират за скритите възможности на замърсяването, облагородяващите сили на мъглата и мощните граждански стимули на смога, който се стеле над София. Затова, нека изброим няколко неподозирани плюсове от липсата на кислород наоколо.       Изборите за столичен кмет никога не са били от най-динамичните и все още никой не е измислил как да мотивира гражданите да отидат до урните. Но ето, че мръсният въздух най-сетне може да предизвика онази гражданска активност, която е необходима за истински демократичен процес. Безоблачното близо десетилетие на Фандъкова вече твърде много прилича на мъглата навън и след 1.60 за билет, което вероятно трябваше да изкара хората от колите и да ги вкара в градския транспорт, най-сетне започва да дава плодове.   Родопски села, закътани провинции, Цигов чарк, Велинград - всяко кътче в България изведнъж става привлекателно и интригуващо. Мръсният въздух в София всъщност изключително насърчава вътрешния туризъм в страната, напомня ни за заръката на Алеко да опознаеш България, за да я обикнеш. Излизането вън от София носи незабравими вдишвания и издишвания, превръща се в терапия за белия дроб и човек с пълни гърди реставрира пораженията от седмица в радостите на уикенда. Това върши работа и на Ангелкова, която само няколко месеца по-късно ще отчете по-високи резултати в сферата на туризма, а Националният статистически институт с удоволствие ще маркира нарастващи цифри в обмена на хора и места. Това пък ще се превърне в атестат за доброто управление на Борисов, който ще прибави още една положителна статистика в политическия си инвентар, която ще цитира в сутрешни блокове и пресконференции, за да пребъде управлението и името Му. По един или друг начин децентрализацията на Страната, която Живее Единствено в София трябва да се случи. И ако няма политическа воля и усилия за това, надеждите са отправени към Мръсния въздух. Единствено той може да предизвика необходимото разселване из клета и смоглива майка България, да релокира хиляди души из провинцията, да предизвика големи миграционни потоци. Тук ходът на Фандъкова е гениален - защо да се бори с мръсния въздух, който е предизвикан от пренаселване, когато тъкмо мръсният въздух ще намали въпросното пренаселване? Това се казва институционално изчакване, креативен ход на бездействието, разчитане на знаците на природа и нейните древни мъдри сили.     Всеки урок по оптимизъм и позитивно мислене настоява: оценявай малките неща! Бъди благодарен за всяка глътка въздух, която поемаш! Живей така, сякаш днес е последния ти ден! Ето, че мръсният въздух провокира тъкмо подобно елегантно и дълбоко тайнствено отношение към живота. Човек започва да се радва на малките неща, като напусне София е щастлив, че просто диша с пълни с гърди, открива солидарно други хора, които са щастливи, че също дишат, и всички заедно и с усмивка дишат, в една почти магична национална терапия, чиято цел е да върне любовта към малките неща. Няма източно учение, чиято първа стъпка към просветлението да не е свързана с простичкото наблюдаване на вдишването и издишването; а в София говорим именно за тази концентрация на въздухообмена в тялото, истински будистки фокус върху този прост физически акт. Как ГЕРБ аргументираха закона за по-високи данъци върху старите коли? С това, че е време българите да започнат да мислят екологично. И примерно със 700 лева заплата да си купят кола за 15 000, защото бедността не трябва да е оправдание за липсата на грижа за планетата и в частност за онези 111 000 кв. км, които са ни отредени. По подобен начин мръсният въздух също може да мотивира софиянци да изхвърлят старите печки и лошите суровини и да инвестират предколедно крупните си доходи в нещо по-модерно, понеже и без това се чудят какво да си правят парите.     ", "date": "2019.12.11", "title": "5 ползи от мръсния въздух в София"}
{"url": "https://www.actualno.com/asenovgrad/deca-s-uvrejdanija-tvoriha-suveniri-za-blagotvoritelen-bazar-news_1414463.html", "text": "      Благотворителен коледен с изделия и сувенири, изработени ръчно от деца, посещаващи Дневния център за деца с увреждания в Асеновград, бе открит в Историческия музей в града. Сред нестандартните изделия са звънчета, рамки за снимки, свещници, коледни играчки и дъски, свещи, украсени по метода декупаж, картички, образите на Дядо Коледа и снежен човек от нагъната хартия, сувенирни метлички, преспапие с тихо сипещ се пухкав сняг и дори коледно дърво.      Цените на сувенирите са символични. Започват от 1 лев и достигат до 10 лева, като всеки може да дари колкото желае и има възможност.    Освен от децата и техните възпитатели от Дневния център, изделия за благотворителност са изготвени и от малчуганите от подготвителната група на ОУ „Ангел Кънчев“. Изложбата базар ще остане във фоайето на Исторически музей-Асеновград до края на декември. Част от сувенирите, предложни на вниманието на асеновградчани и гостите на града, са изработени и по време на традиционната „Коледна работилница в синята къща“, проведена в Етнографската къща преди няколко дни. Тогава бе поканен артист-приложникът Станимира Попкалинова, която показа няколко интересни трика от създаването на красиви коледни творения. Такива са обикновени крушки, преобразени с цветни сияещи пайети. ", "date": "2019.12.11", "title": "Деца с увреждания твориха сувенири за благотворителен базар"}
{"url": "https://www.actualno.com/starazagora/86-dvojki-se-vrekoha-na-tretata-zlatna-svatba-v-kazanlyk-news_1414539.html", "text": "      86 двойки от Казанлък след 50 години съвместен живот се включиха в инициативата на кмета Галина Стоянова „Златна сватба“.      „Вече 3 години виждам толкова много хора, които идват да споделят общия ни ритуал за Златни сватби. Хора, които са прекарали своя съвместен живот в радости, в трудности, но са показали на всички по-млади, че щастието се крепи на уважението, на любовта, но преди всичко на разбирането“, обърна се към двойките домакинът на снощното тържество в Града на розите Галина Стоянова. В качеството й на длъжностно лице по гражданско състояние пред нея семействата с половинвековен стаж препотвърдиха клетвата си за вярност. \r\nПо традиция стриктно бяха спазени сватбените ритуали, които с вълнение си припомниха златните съпруги и съпрузи - златна наздравица с чаша пенливо вино и целувка с „Горчиво!“, разчупване на обредната погача, за да се знае кой ще води в следващите 50 години, сватбена торта, първи златен брачен танц и общото сватбено хоро.\r\nЗлатните двойки получиха и удостоверенията си за Златна сватба, които им връчи лично кметът Галина Стоянова.  За настроението на Златния сватбен празник се грижиха танцовият а нсамбъл „Арсенал“ с ръководител Христо Стоянов и танцови двойки от Клуб по спортни танци „Роза“ с ръководители Ваня и Петър Радеви, Рени Петрова от школа „Орфей“ при Народно читалище „Възродена искра - 2000“ с вокален педагог Мариана Мъгева. Община Казанлък предава на живо официалната церемония чрез видео канала YouTube и профила на общината във Фейсбук, с което направи съпричастни към празника и близките на 86-те златни младоженци. ", "date": "2019.12.11", "title": "86 двойки се врекоха на третата \"Златна сватба\" в Казанлък "}
{"url": "https://www.actualno.com/burgas/studenti-se-vkluchiha-v-borbata-s-telefonnite-izmamnici-news_1414531.html", "text": "      Студенти от специалност „Плакат и визуална комуникация“ при Филиала на Националната художествена академия в Бургас застанаха на страната на правосъдието. Със свои плакати, подредени в изложба те помагат да бъдем - „Информирани срещу „ало“- измамите“. Произведенията им се намират във фоайето на Съдебната палата в Бургас.       Изложбата беше открита от председателя на Апелативен съд Бургас, съдия Деница Вълкова:“И тъй като едно от основните човешки права е правото на собственост, което в наши дни грубо се погазва от така нар. „телефонни измамници“, преценихме за уместно да представим на вниманието на гражданите по един особен художествен и не толкова правен начин информация, целяща да запознае хората със защитата срещу такива посегателства върху собствеността им“.   Асистент д-р Жанина Дубарова, преподавател в НХА – филиал Бургас,   обясни, че колекцията събира творби на студенти, които са получили   своите дипломи 2019 година. Проблемът с „ало“-измамите е представен през погледа на младите творци,   които сравняват наглите посегателства с гилотина, капан, отровна змия,   огнестрелно оръжие и други символи на злото.     Част от изложбата е видеоекран на който могат да се прочетат текстовете,   свързани с основните схеми на изнудване и съветите на органите на реда  и  правосъдието, как хората да се предпазват, за да не станат жертви на   телефонни измамници.  ", "date": "2019.12.11", "title": "Студенти се включиха в борбата с телефонните измамници"}
{"url": "https://www.actualno.com/asia/48-sa-raneni-sled-vzriv-blizo-do-baza-na-nato-v-afganistan-news_1414527.html", "text": "      Броят на пострадалите в резултат на взрива близо до авиобазата на НАТО в Баграм достигна 48 човека, съобщава телевизия „1TV”, позовавайки се на информация от местните власти.      По-рано се съобщаваше за 30 ранени.   Автомобил-бомба се взриви близо до авиобазата на НАТО в провинция Парван. Неизвестни нападатели са открили и стрелба.\r\nПо информация на официалния представител на Алианса в страната, атаката е била насочена срещу строящата се близо до военната база болница. Въоръжените сили на Афганистан и съюзниците са отбили нападението без загуби.  Досега нито една от действащите в района групировки не е поела отговорност за атаката.\r\nРанените са цивилни лица, сред които има жени и деца. В резултат на взрива има разрушени и повредени къщи.    ", "date": "2019.12.11", "title": "48 са ранени след взрив близо до база на НАТО в Афганистан "}
{"url": "https://www.actualno.com/balkani/snajperist-rani-izvesten-biznesmen-v-centyra-na-belgrad-news_1414484.html", "text": "      Известният черногорски бизнесмен Миодраг Дака Давидович беше ранен в Белград снощи с изстрел от снайпер, съобщава уебсайтът на сръбския вестник \"Вечерные новости\", предаде БГНЕС.      Атаката е извършена близо до модния конгресен хотел Crown Plaza в сръбската столица. Този хотел редовно е избиран за различни международни делегации. Именно тук беше убит през 2000 г. лидерът на сръбските милиции през годините на войната в Югославия от 1991-1995 г., престъпният авторитет и един от най-влиятелните хора на своето време в Сърбия, Желко Ражнатович, по прякор \"Аркан\". Хотелът по това време се наричаше \"Интерконтинентал\".   По време на стрелбата Давидович е бил в компанията на епископа на Будимско-Никшичка епархия Йоаникий.\r\nПо предварителна информация пострадалият е транспортиран в частна клиника без опасност за живота. Автомобилът, в който е пътувал снайперистът и за който се твърди, че е използван при нападението, по-късно е намерен опожарен в същия район на града. В него е намерена пушка, с която властите смятат, че е стреляно по бизнесмена.  Миодраг Дака Давидович е от Черна гора и има репутация на опозиционен бизнесмен и покровител на Сръбската православна църква, притежава компанията \"Нексан\", която оперира в различни области от строителството до производството на алкохол. През 2016 г. компанията му купува хотел „Адмирал“, някога най-престижния в черногорския курортен град Будва, от руската Metropol Group. В момента на сделката хотелът е трябвало да бъде реконструиран и в него да бъдат вложени значителни инвестиции. ", "date": "2019.12.11", "title": "Снайперист рани известен бизнесмен в центъра на Белград"}
{"url": "https://www.actualno.com/europe/hiljadi-protestiraha-sreshtu-premiera-babish-v-praga-news_1414477.html", "text": "      Десетки хиляди протестираха в центъра на Прага с искане за оставката на премиера на страната Андрей Бабиш - заради обвинения в измама, предаде БГНЕС.          Миналата седмица прокуратурата в Чехия възобнови прекратено по-рано дело, в което се твърди, че той чрез измама е получил пари от ЕС като субсидия през 2007 година, четири години преди да влезе в политиката. Бабиш отрича да е извършил каквито и да е нарушения и отказва да се оттегли.\r\nПротестът беше организиран след още по-големи митинги срещу премиера през юни и ноември, най-големите подобни събития от падането на комунизма през 1989 година. Митингът на емблематичния площад \"Вацлав\" в Прага беше организиран от протестно движение, започнало от студенти, които имат за цел да свалят Бабиш заради неговия неуспех да се справи с корупцията.  В допълнение към разследването за измама, Бабиш сега е изправен и пред разследване за конфликт на интереси.\r\nОдит на Европейската комисия заключи, че неговите бизнес интереси са несъвместими с политическата му роля, според изтекли документи, получени от чешки медии. Одитът също така предполага, че фирмата му Agrofert трябва да върне огромни суми в субсидии от ЕС и от държавата.   Бабиш казва, че е прехвърлил Agrofert на два доверителни фонда, както се изисква съгласно чешкото законодателство.    Въпреки неволите на Бабиш, партията му все още е начело на проучванията на общественото мнение със стабилна, 30-процентова подкрепа. ", "date": "2019.12.11", "title": "Хиляди протестираха срещу премиера Бабиш в Прага "}
{"url": "https://www.actualno.com/sofia/sofija-dava-poveche-pari-ot-neobhodimoto-za-povecheto-filtri-za-komini-news_1414460.html", "text": "      Данъкоплатците в София са на път да платят драстично по-висока цена за филтри за комини, закупени със средства от бюджета на Столичната община, в сравнение с аналогичен проект, финансиран по европрограма. Това стана ясно на заседанието на комисията по екология към Столичния общински съвет, където се обсъждаха новите данъци за автомобилите, .       Цената на очистващ филтър за еднофамилна къща, договорена по европейски проект, е 3120 лв. с ДДС за брой, а общата стойност на филтрите е . В изпълнение на въпросната програма „Ефективно използване на новите технологии за чист атмосферен въздух“ в  жк „Красна поляна“ вече са монтирани . В същото време за сходен филтър, договорен с друга обществена поръчка с бюджетни средства, Столичната община се е съгласила да плати по 3948 лв. с ДДС за брой, или с 828 лв. повече . Вторият договор е за . Като резултат по него предстои да се платят . повече в сравнение с цената на филтрите по европроекта, или общо . В конкурса за втората поръчка е участвала една компания – ДЗЗД „Филтърни системи – България“, която вече е обявена за победител. Конкурсът не е обжалван и с победителя е сключен договор. Любопитно е, че столичната администрация се е съгласила гаранционният срок на филтрите да е възможно най-краткият според условията на контракта – 24 месеца.\r\nСигналът за огромната разлика в цените бе подаден от Альоша Даков от БСП. От общината казват, че при изпълнението на първия проект за 25 филтъра се е установило, че са необходими допълнителни дейности като \"доизграждане или корекция на коминни тела, което касае материали и труд\". По втория проект е изпълнено още \"свързване към електрическото захранване и изграждане на вътрешна мини сградна инсталация, което касае също материали и труд\". \"В новия договор има и още две дейности, които са заложени за изпълнение освен доставка, монтаж и тестване на филтъра, а именно: създаване и поддържане на интерактивна географска карта с адресите, на които са монтирани филтрите, и създаване и поддържане на регистър на доставките с данни за дата на монтаж, адрес, гаранционен срок, поддръжка и т.н.\", обясняват от администрацията на Фандъкова.    Данъчната тежест   Междувременно във втора комисия опозицията в София декларира, че повишаването на данъка за автомобилите няма да доведе до никакво подобрение на въздуха, защото с приходите няма да се изпълняват конкретни мерки, а ще се пълнят дупки в бюджета. В понеделник в комисията по транспорт срещу предложението гласуваха БСП, \"Демократична България\" и Борис Бонев, а вчера в комисията по околна среда към левите и десните се присъедини лидерът на \"Атака\" Волен Сидеров (Бонев не е член на тази комисия). И в двете комисии проектът на ГЕРБ мина на косъм - 7 на 6 гласа.\r\n„Предложението има изключително кратка мотивировка. Увеличението на данъците няма как да бъде обяснено и прието от жителите на града. Започваме с принудителните мерки, а липсват стимулите. Искате хората да слязат от колите, а къде са паркингите, на които те могат да ги оставят? Ще залесявате парковете с допълнителните средства, а къде са тези паркове?“, попита Иван Таков от БСП.\r\nОт „Демократична България“ обърнаха внимание, че вносителите не са предвидили дори минимално повишение на налога за най-замърсяващите машини – бетоновози, самосвали и т.н. „С вашия проект като най-замърсяващи се наказват автомобилите, произведени през и след 2014 г., тъй като увеличението на данъка за тях е най-голямо като процент“, коментира Тома Белев. Председателят на комисията Лорита Радева отговори, че за навлизане в центъра строителната техника плаща допълнителна такса, която и сега била достатъчно солидна.     ", "date": "2019.12.11", "title": "София дава повече пари от необходимото за повечето филтри за комини"}
{"url": "https://www.actualno.com/books/strashni-prikazki-za-prizrachna-i-nezabravima-koleda-news_1414390.html", "text": "             Третата част на сборника отново ще разбуди въображението ви с оригиналните илюстрации на Стивън Гемъл.   „Страшни приказки за мрачни вечери 3” от Алвин Шварце последната част от поредицата сборници с дръзки и увлекателно разказани митове, легенди и предания.\r\nТази Коледа ще бъде страшна, защото на пазара вече може да откриете най-пълната и забавна антология на ужаса!  „Страшни приказки за мрачни вечери 3”отамериканския писател и фолклористАлвинШварц е финалният от трилогията сборници с разкази, събрали в себе си разнообразни, увлекателни и забавно-зловещи истории от фолклора на Северна Америка и от други краища на света.\r\nАко се чудите как да изгоните призраците на миналите Коледи или досадния полтъргайст, който обитава дома ви, да разберете как да реагирате, ако ви ухапе съмнително ужасяващ паяк или красиво привидение ви покани на среща – то тогава имате спешна нужда да допълните познанията си в сферата на свръхестественото! При това с огромна доза хумор и ирония, защото няма нищо по-забавно от това да се плашиш, ако си на безопасно разстояние от страшното.   Митовете и легендите от целия свят оживяват и чрез страховитите илюстрациите на Стивън Гемъл, които ще дорисуват всеки тъмен ъгъл из дома ви.    Пълната колекция от богато илюстрирани „Страшни приказки за мрачни вечери” ще открехне вратата към един паралелен свят, в който плашещи създания ще бъдат ваши приятели.\r\nСимпатичните„Страшни приказки за мрачни вечери 3” от Алън Шварц са приключение за всеки куражлия. И гарантират една призрачна и незабравима Коледа! ", "date": "2019.12.11", "title": "\"Страшни приказки\" за призрачна и незабравима Коледа!"}
{"url": "https://www.actualno.com/kardjali/shte-se-naloji-uchenici-ot-naj-staroto-uchilishte-v-kyrdjali-da-uchat-na-drugi-mesta-news_1414501.html", "text": "      Ще има пренасочване на ученици от най-старото училище в Кърджали – \"Отец Паисий\", където вчера (10 декември) и за щастие не се стигна до нещо по-сериозно. Това стана ясно от информация на училищното ръководство, споделена пред bTV.      Според казаното, в сградата ще учат само най-малките, а децата от IV клас нагоре ще трябва да провеждат часовете си в други сгради. Сега обаче предстои коледна ваканция, а принудително засега има ваканция от 2 дни.   Кметът на Кърджали Хасан Азис смята, че случилото се със стълбището не е станало заради скорошно саниране на училището. Засега основната версия е, че е имало така да се каже натрупване на напрежение върху стълбището, защото то е много дълго и се ползва постоянно от много деца, тъй като е важна инфраструктурна връзка вътре в сградата. В училището учат 1500 деца.\r\nДиректорът на училището Златко Атанасов благодари на учителите, действали бързо по време на вчерашното коледно тържество на ученици в сградата.   ", "date": "2019.12.11", "title": "Ще се наложи ученици от най-старото училище в Кърджали да учат на други места"}
{"url": "https://www.actualno.com/society/gotvjat-se-po-strogi-pravila-za-poluchavane-na-bylgarski-pasport-news_1414491.html", "text": "      Държавата явно се готви да наложи по-строги правила за получаване на българско гражданство. Желаещите да получат гражданство ще попълват специална декларация, в която изрично ще посочат в кои държави са били през последните 10 години. Това става ясно от промени в , изготвени от Министерството на правосъдието и засягащи процедурата по даване на българско гражданство, пише .      Поправките са публикувани за обществено обсъждане, като целта им е да бъде \"усъвършенствана\" процедурата при проверката на кандидата и дали има \"заплаха за националната сигурност, обществения морал и обществения ред\". Тези поправки явно имат за цел да следят за лица, които са били в зони или държави, в които има терористични организации. Такава практика имат например САЩ, които отказват визи дори само на основание, че дадено лице е било в държава, която САЩ смятат за проблемна или място с концентрация на тероризъм. Със сигурност подобна декларация не само ще бъде основание за отказ от даване на гражданство, но и предполага изследване на миналото на всеки кандидат.   С поправките работата на МВР и ДАНС ще бъде по-прецизна, се казва още в мотивите. Те предвиждат и други документи, изисквани досега от кандидата за гражданство, да се предават по служебен път между институциите, така че да се подобри административното обслужване. В процедурата за придобиване на българско гражданство се предвижда служебно осигуряване от Българската агенция за инвестиции и от Министерството на икономиката на удостоверенията за направени вложения и инвестиции от лицата, кандидатстващи за придобиване на българско гражданство по съответните разпоредби на закона.\r\nПреди около два месеца правителството одобри проект за промени в Закона за българското гражданство, които още не са минали за гласуване през парламента. Текстовете предвиждат отпадане на възможността чужденците, получили статут на постоянно пребиваващи срещу краткотрайни инвестиции, да получават впоследствие гражданство при значително облекчени условия. Размерът на инвестицията за получаване на такъв статут трябва да е поне 2 млн. лв. Само че се оказа, потвърдено и от наблюдения на Брюксел, че хора, получили такива облаги за гражданство, всъщност най-често са играли на фондовите пазари - с купуване на български ДЦК и продажбата им дори преди да получат българските документи т.е. инвестицията вече липсва. Затова и кандидатите с приключила процедура ще трябва да вдигнат инвестицията си до 2 млн. лв.  За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече, докато трае проверката.\r\nПрипомняме, че преди година де факто беше арестувано цялото ръководство на Държавната агенция за българите в чужбина (ДАБЧ) по разследване за  организирана престъпна група, занимаваща се с длъжностни и документни  престъпления и подкупи. , сред тях председателят на агенцията Петър Харалампиев - номинация на \"Обединени патриоти\" и свързан с ВМРО, но военният министър от Бате Харо, както е прякорът на Харалампиев, заместникът му Димитър Владимиров, главният секретар Красимир Томов. Но засега по случая няма съществено развитие.    , че оперативната информация е сочела за подкупи и издаване на удостоверения, които служат за получаване на българско гражданство. Въпросните удостоверения са се търгували срещу 5000 евро на брой, като на седмица са се издавали между 30 и 40. Става дума за различни видове документи - например актове за раждане, документи за самоличност или регистрации. Харалампиев, който по-късно , бе пуснат през лятото от ареста .    Разправиите около получаването на българско гражданство, както и удостоверения за произход, не са от вчера. Преди няколко години проверка на Върховната административна прокуратура установи, че ДАБЧ раздава такива удостоверения в нарушение на закона. Така стотици хора с недоказан български произход, предимно от Македония, Албания и Косово, са станали български граждани по натурализация, заобикаляйки сложната процедура.\r\nПреди седмица се оказа, че трима руски висши чиновници имат статут на постоянно пребиваващи в България. Министърът на труда и социалната защита Максим Топилин, зам.-министърът на културата Николай Овсиенко и префектът на Югоизточния административен окръг Андрей Цибин притежават документи за постоянно пребиваване в българската държава, се казва в публикация на сайта \"Русский монитор\". Вестник \"Сега\" посочва, че е попитал МВР за ситуацията по Закона за достъп до обществена информация - на какво основание тримата имат този статут и кога е станало това, но към момента не сме получили отговор. Срокът за даване на отговор е 14 дни. ", "date": "2019.12.11", "title": "Готвят се по-строги правила за получаване на български паспорт"}
{"url": "https://www.actualno.com/tips/dyjd-ot-golove-kyde-shte-padnat-naj-mnogo-popadenija-v-shampionska-liga-news_1414445.html", "text": "      Тази вечер предстои последната порция мачове в груповата фаза на . Програмата на турнира ни е подготвила поредната европейска вечер, в която ще имаме възможността да се любуваме на футболен спектакъл от най-високо ниво.      Нашият екип от типстъри състави най-добрите предложения за Шампионска лига, в които можем да очакваме \"дъжд от голове\". Ето ги и тях:  19:55 часа: Динамо Загреб - Манчестър Сити   \"Небесносините\" вече си осигуриха класиране за 1/8-финалите, но отборът на Динамо все още е в битката за второто място. Хърватският гранд играе силно като домакин и на всяка цена ще търси попадение в противниковата врата. От друга страна \"гражданите\" имат една от най-страховитите атаки в Европа, а хората на Хосеп Гуардиола ще търсят възможност да си върнат самочувствието след колебливите изяви през този сезон в шампионата на Острова. 22:00 часа: Байерн Мюнхен - Тотнъм Всички помним първия двубой между двата състава, когато баварците разгромиха своя съперник като гост с 2:7. Оттогава насам и двата отбора извършиха треньорски рокади, но нищо в предни позиции не се е променило - напротив. И Байерн, и Тотнъм изповядват атакуващ футбол под ръководството на новите си наставници, а това е видно от последните им срещи. Баварците нямат мач в Бундеслигата под 2,5 гола в последните си десет двубоя, докато за Тотнъм това важи в последните четири шампионатни сблъсъка.      22:00 часа: ПСЖ - Галатасарай Френският шампион показа на какво е способен в Шампионска лига, а хората на Томас Тухел продължават да играят на високо ниво във всяка една среща. Сега на \"Парк де Пренс\" акостира тимът на Галатасарай, който се бори за третото място в групата, което би им осигурило участие в Лига Европа. Турският гранд е способен да бележи на големи отбори, но отговор със сигурност ще има, а той може да бъде и с разгромен резултат. ", "date": "2019.12.11", "title": "Дъжд от голове: Къде ще паднат най-много попадения в Шампионска лига?"}
{"url": "https://www.actualno.com/climate/grenlandija-veche-se-topi-sedem-pyti-po-byrzo-i-zaplashva-celija-svjat-news_1414493.html", "text": "      Гренландия губи леда си седем пъти по-бързо, отколкото през 90-те години на XX век, сочи оценка на международен екип от полярни учени, които са прегледали всички спътникови наблюдения за 26-годишен период. Заключенията им са публикувани в авторитетното научно списание Nature, предаде БГНЕС.      Според тях, приносът на Гренландия за повишаване на морското равнище в момента е точно такъв, какъвто се е считал за песимистична прогноза за бъдещето. Това означава, че в края на века може да се очаква допълнително покачване на океана със 7 см само от Гренландия, което заплашва да изложи на риск от наводнения милиони хора, живеещи в ниско разположени крайбрежни райони. В момента около 1 милиард души живеят на по-малко от 10 метра над сегашните линии на отлив, включително 250 милиона под 1 метър.   Заключението е направено от консорциум от 89 полярни експерти, изпратени от 50 международни организации. Групата повторно анализира данните от 11 спътникови мисии, които са летели от 1992 г. до 2018 г. Тези космически кораби са извършили многократни измервания на променящата се дебелина, поток и гравитация на ледения пласт. Екипът сравнява своите наблюдения с най-новите модели за времето и климата.\r\nОценката показва, че остров Гренландия е загубил 3,8 трилиона тона лед от началото на периода на проучване. Тази маса е еквивалентна на 10,6 мм повишаване на морското равнище. Нещо повече, екипът намира ускорение в процеса. Докато в началото на 90-те години на XX век процентът на загуба е бил еквивалентна на около 1 мм на десетилетие, то сега той е приблизително 7 мм на десетилетие. Така средно за една година Гренландия губи около 250 милиарда тона лед. Тази година обаче беше изключителна заради своята топлина.  Проучването очертава най-пълната картина как Гренландия реагира на бързото затопляне на Арктика. Това е част от земното кълбо, където е наблюдавано повишение на температурата от 0,75C само през последното десетилетие, се отбелязва в проучването. ", "date": "2019.12.11", "title": "Гренландия вече се топи седем пъти по-бързо и заплашва целия свят"}
{"url": "https://www.actualno.com/curious/roklja-na-lejdi-dajana-beshe-prodadena-za-seriozna-suma-news_1414480.html", "text": "      Тъмносинята рокля, в която принцеса Даяна танцува с актьора Джон Траволта през 1985 година, беше продадена на търг за 220 000 британски лири от британска организация, обяви лондонската аукционна къща Kerry Taylor Auctions, предаде БГНЕС.      \"Продавачът беше много доволен, защото се надяваше роклята да остане във Великобритания\", се казва в съобщението.   Вечерната рокля от Виктор Еделщайн, в която 24-годишната Даяна блесна в Белия дом на бал, чиито домакин беше президентът на САЩ Роналд Рейгън на 9 ноември 1985 г., не се продаде първоначално, но във вторник все пак намери своя купувач.\r\n\"Принцесата носеше роклята повече от десетина пъти на различни официални събития и я избра както се оказа за последния официален портрет през 1997 година\", отбелязва аукционната къща.  Още два тоалета на Даяна бяха представени на търга, като по случайност те бяха в един и същи цвят - едната рокля беше продадена за 48 хиляди паунда, а другата за 28 хиляди. ", "date": "2019.12.11", "title": "Рокля на лейди Даяна беше продадена за сериозна сума"}
{"url": "https://www.actualno.com/cite/vyzduhyt-e-takyv-zashtoto-vsichki-nie-go-pravim-sys-svojata-dejnost-news_1414509.html", "text": "      Това заяви пред Нова телевизия столичният кмет Йорданка Фандъкова по болезнената тема с чистотата на въздуха специално в София.      Какво още каза по темата Фандъкова - научете в !    ", "date": "2019.12.11", "title": "Въздухът е такъв, защото всички ние го правим със своята дейност"}
{"url": "https://www.actualno.com/chronicles/v-plovdiv-e-syzdaden-pyrvijat-v-stranata-profesionalen-teatyr-news_1414383.html", "text": "      Драматичен театър „Н. О. Масалитинов“ е държавен репертоарен театър в Пловдив. Той е първият професионален театър в България. Основан е на 11 декември 1881 г.      Носи името на смятания за родоначалник на съвременната театрална школа в България артист и режисьор Николай Масалитинов.   Към настоящия момент Драматичен театър – Пловдив разполага с голяма зала (468 места) и камерна зала (130 места) в Пловдив. История   В неговата трупа са се утвърдили и са играли много от звездите на българския театър и кино: режисьорите Крикор Азарян, Любен Гройс, Руси Карабалиев[1][2] Христо Христов, Младен Киселов, Иван Добчев, Николай Ламбрев, Юлия Огнянова; актрисите Цветана Манева, Златина Тодева, Мимоза Базова, Мария Стефанова, Кристина Янева, Невена Калудова; актьорите Стефан Данаилов, Тодор Колев, Мариус Донкин, Руси Чанев, Явор Милушев, Венцислав Янков, Христо Мутафчиев, Георги Русев и други.\r\nТеатърът изнася представления в Пловдив, страната и чужбина. По-значимите от тях са: бивша Югославия (1965 – Сараево; 1978 – Скопие), Румъния (1970, 1977, 1979 – Букурещ и Крайова), Полша (1972 – Варшава и Познан), Русия (1975 – Москва и Санкт Петербург), Австрия (1995 – Виена), Германия (1998 – Магдебург), Турция (2000 – Бурса), Сърбия (2002 – Белград и Зайечар), Румъния (2006 – Сибиу), Гърция (2007 – Солун), Москва (2008), Санкт Петербург (2009).   През 2009 г. се осъществяват турнета в Истанбул, Словения, Швеция, Норвегия, Дания и Англия на спектакъла „Куфарите“ на Недялко Делчев, който е субсидиран от европейската програма „Култура 2007 – 2013“ в рамките на международната културна платформа „Черно/Северно МОРЕ“ (Black/North SEAS).     ", "date": "2019.12.11", "title": "В Пловдив е създаден първият в страната професионален театър"}
{"url": "https://www.actualno.com/cosmos/ilyn-mysk-izglejda-nakara-mnozina-v-berlin-da-si-misljat-che-idva-nlo-news_1414478.html", "text": "      Странни светлини в нощното небе уплашиха жителите на Берлин и ги накараха да търсят отговори в Интернет, като най-масовото търсене е било за \"НЛО\" и \"Метеори\", пишат местни медии според БГНЕС.      Светлините, които бяха наблюдавани над германската столица Берлин и Бранденбург през последните няколко нощи и рано сутринта, притесниха местните жители. Както съобщава местният вестник Morgen Post, хиляди жители на германската столица са търсили в Google за \"НЛО наблюдение\", \"метеор\" или \"метеорит\", докато платформите, посветени на наблюдения на НЛО, са регистрирали множество съобщения за това, което потребителите описват като \"низ от перли\" или \"феерични светлини\".   Мрежата за изследване на извънредни небесни феномени (Cenap) също отбеляза, че наскоро е получила необичайно голям брой обаждания. \"Обажданията са се увеличили значително. Много хора са притеснени или изненадани от светлините и тяхната форма\", каза представител на организацията.\r\nВъпреки това, обяснението за това необичайно нощно шоу съвсем не е от друга планета. Оказва се, че не извънземни са озарили небето, а милиардерът Илън Мъск и неговия SpaceX. Тайнствените огнени топки са неговите сателити, които компанията изстреля в Космоса в средата на ноември като част от глобалната програма Starlink, която стартира през май и е предназначена да осигури високоскоростен широколентов интернет по целия свят.  Всъщност Германският аерокосмически център (DLR) предупреди още миналата седмица, че спътниците на Мъск, тежащи над 200 килограма всеки, ще бъдат наблюдавани от Земята като \"приказни светлини\" над Германия. Европейската космическа агенция (ESA) също потвърди, че \"през последните няколко дни спътниците Starlink са били видими много ясно над Германия\".\r\nВъпреки че извънземно нашествие засега не се очаква, спътниците Starlink все още могат да представляват заплаха, коментират експерти. \"Опасността от сблъсък между тях и други небесни тела съществува\", заяви говорител на обсерваторията Щаркенбург в Хепенхайм.    ", "date": "2019.12.11", "title": "Илън Мъск изглежда накара мнозина в Берлин да си мислят, че идва НЛО"}
{"url": "https://www.actualno.com/america/prestrelka-v-nu-jork-s-ubit-policaj-raneni-negovi-kolegi-i-stotici-izstreljani-patroni-news_1414483.html", "text": "      Шестима души, сред които полицай и двама заподозрени, бяха убити по време на продължила часове престрелка в предградие на Ню Йорк, недалеч от Статуята на свободата, съобщиха местните власти, цитирани от АФП. Заради случилото се са били затворени училищата в града.        \"Нашите офицери бяха под обстрел часове\", каза началникът на полицията в Ню Джърси Майкъл Кели пред репортери, предаде БГНЕС.   Освен един полицай и двамата заподозрени, при инцидента, който започна около обяд на гробище и завърши в магазин, са убити трима цивилни, каза Кели.  Сапьори са прегледали откраднато превозно средство, \"което можело да съдържа взривно устройство\", добави той.\r\nДо момента полицията не съобщава причина за стрелбата.\r\nПетима от мъртвите са намерени в магазин, разказа Кели. \"Смятаме, че двама от тях са лошите момчета, докато останалите трима са цивилни\", обясни той, описвайки местопрестъплението като \"много обширно, най-малко на три места\".       Други двама полицаи са били ранени.\r\nКели заяви, че \"движението на заподозрените е било бързо и те сменяли местата си непрекъснато в продължение на четири часа\" по време на драмата, заради която стотици полицаи от Ню Джърси и Ню Йорк бяха мобилизирани.\r\nТелевизия NBC съобщи, че са изстреляни стотици патрони.\r\nСпоред съобщения в медиите, стрелбата е започнала, когато служител, разследващ убийство, се приближил до заподозрените на гробище. Идентифициран от медиите като детектив Джоузеф Сейлс, той е първата жертва. След това заподозрените влезли в хранителен магазин, където стрелбата продължила, а петте тела били открити по-късно в сградата. ", "date": "2019.12.11", "title": "Престрелка в Ню Йорк - с убит полицай, ранени негови колеги и стотици изстреляни патрони"}
{"url": "https://www.actualno.com/football/rezervite-na-barselona-izhvyrliha-inter-ot-shampionska-liga-news_1414451.html", "text": "      Барселона може и да не заложи на най-добрите си футболисти, но показа феърплей до самия край и собственоръчно изхвърли Интер от Шампионска лига. Каталунците, които излязоха на \"Джузепе Меаца\" със сензационен състав и без Лионел Меси, удариха \"нерадзурите\" с 2:1 и ги засилиха в Лига Европа, въпреки че италианският отбор беше считан за абсолютен фаворит за класиране напред.      Интер изигра припряно двубоя срещу \"блауграна\", което си пролича с многото пропуски в първите минути. В същото време още с първото си положение в 23' Барселона се разписа, а голмайстор бе Чарлес Перес. В самия край на полувремето обаче Лукаку се разписа и върна надеждите за класиране на своя тим.   През второто полувреме два гола на италианския гранд бяха отменени заради засадата, а в 85' Ансу Фати с второто си докосване в мача се разписа за 2:1, пращайки Интер в Лига Европа през пролетта. \r\nТова е пореден европейски провал за Антонио Конте, чиято визитка особено в Шампионска лига е много бедна, след като записа няколко отпадания в груповата фаза с предишните си отбори. Докато Интер играе на страхотно ниво в Италия, то в \"турнира на богатите\" \"нерадзурите\" допуснаха много грешки, сред които равенство срещу Славия у дома и два пълни обрата от Борусия и Барселона. Така италианците трябва да се задоволят с участие в Лига Европа - така, както го направиха и през миналата година.  Барселона печели убедително групата с актив от 14 точки, а втори е Борусия (Дортмунд), който трудно успя да спечели с 2:1 срещу Славия у дома.     ", "date": "2019.12.11", "title": "Резервите на Барселона изхвърлиха Интер от Шампионска лига"}
{"url": "https://www.actualno.com/america/sasht-spira-vremenno-da-obuchava-operativno-sauditski-voenni-news_1414481.html", "text": "      Пентагона обяви, че временно преустановява оперативното обучение на саудитски военни студенти в Съединените щати след стрелбата миналата седмица  във военна база, извършена от саудитски офицер от военновъздушните сили, съобщи БГНЕС.      Военните студенти от Саудитска Арабия в Съединените щати ще продължат да учат в класните стаи, но оперативното обучение е спряно заради очаквания преглед на сигурността, заявиха висши служители на Министерството на отбраната на САЩ.   Припомняме, че Мохамед Ал Шарани, 21-годишен лейтенант от Саудитските кралски военновъздушни сили, откри огън в петък (6 декември) в класната стая на базата в Пенсакола във Флорида, като уби трима американски военни и рани още осем души, преди да бъде застрелян от полицията.\r\nЗаместник-министърът на отбраната на САЩ Дейвид Норкист разпореди прегледът на сигурността да бъде завършен в рамките на 10 дни, заявиха представители на Пентагона. Този ход ще се прилага за всички саудитски военни, които в момента преминават обучение в Съединените щати.  \"Тези, които са пилоти,  ще останат на земята\", заяви анонимен служител на Пентагона пред АФП. ", "date": "2019.12.11", "title": "САЩ спира временно да обучава оперативно саудитски военни"}
{"url": "https://www.actualno.com/balkani/dve-silni-zemetresenija-v-gyrcija-news_1414485.html", "text": "      Земетресение със сила 4,7 по Рихтер беше регистрирано в Гърция в 4:29 часа тази сутрин. Епицентърът му е в морето, на 52 километра югоизточно от Атина. Дълбочината на труса е 163 км под повърхността.      Няма данни за жертви, ранени и нанесени материални щети, посочва БГНЕС.   Горе-долу в полунощ, земетресение със сила 5,4 по Рихтер разтърси гръцкия остров Крит. Епицентърът на труса е бил на 125 км източно от Ираклион и на 345 км южно от Измир в Турция. Дълбочината на труса е била 31 км. Земетресението беше последвано от няколко вторични труса, най-силният от които 3,2 по скалата на Рихтер.\r\nТрусът стана минути след като Турция беше разтърсена от три силни земетресения, усетени в Измир, Бурса и Истанбул.   ", "date": "2019.12.11", "title": "Две силни земетресения в Гърция"}
{"url": "https://www.actualno.com/africa/seriozni-navodnenija-v-uar-i-problemi-s-toka-news_1414490.html", "text": "      Проливни дъждове връхлетяха Южна Африка, като потопиха цели квартали и наводниха въглищни мини и електроцентрали в страната, която вече беше засегната от спирания на тока, предаде БГНЕС.      Един човек е загинал при наводненията. Най-малко 700 жилища са под вода в района на столицата Претория, съобщи обществената телевизия SABC. Спешните служби спасяваха хора, качили се на покривите на домовете си и на автомобили, за да избягат от повишаващите се нива на водата.   Държавната електроцентрала предупреди за по-нататъшно спиране на електричеството, заявявайки, че обилните дъждове са се отразили на нейните инсталации. Кризата принуди президента Сирил Рамафоса да съкрати посещението си в Египет и спешно да се завърне в страната.\r\nПрекъсванията на електрозахранването спряха производството на злато и диаманти в някои от големите мини.  Държавната електроенергийна компания \"Еском\" заяви, че 6 000 мегавата електроенергия - приблизително 10% от мрежата - са изключени. Две реки излязоха от коритата си, като потопиха около 700 домове в беден квартал източно от Претория, съобщи SABC.\r\nМетеорологичното бюро в Южна Африка предупреди за очаквани още наводнения в страната.    ", "date": "2019.12.11", "title": "Сериозни наводнения в ЮАР и проблеми с тока"}
{"url": "https://www.actualno.com/crime/koli-gorjaha-v-zaharna-fabrika-news_1414467.html", "text": "      Коли се запалиха на паркинг в квартал \"Захарна фабрика\" в София, предаде БГНЕС.      Две пожарни се бориха с пламъците на булевард „Сливница”. Три автомобила са обхванати от огъня. Те са се намирали в непосредствена близост до жилищна сграда. Към момента причината за пожара все още не е ясна.   Малко след 22:00 часа снощи на място веднага са пристигнали екипи на пожарната и полицията.\r\nОчевидци разказаха пред Нова телевизия, че огънят е тръгнал от среден автомобил и е обхванал автомобили в съседство. Чули са се и взривове, но все още не е уточнено дали са били и от трита автомобила.  В понеделник вечерта на същото място е горяла кофа за боклук. Тази вечер хората са отишли да проверят дали това отново е така. Към момента кофата е цяла, затова пожарникарите не могат да обвържат пожара при автомобилите със запалената боклукчийска кофа.\r\nПожарът вече е овладян.    Заглавна снимка:       ", "date": "2019.12.11", "title": "Коли горяха в \"Захарна фабрика\""}
{"url": "https://www.actualno.com/society/novini-ili-novini-kartinata-na-pechata-za-11-dekemvri-news_1414458.html", "text": "               допълнително плащане от пациенти с доброволно здравно осигуряване, пише ежедневникът. Лечебни заведения нерегламентирано изискват плащания от пациенти, които имат доброволно здравно осигуряване. За това сигнализира на пресконференция д-р Мими Виткова, председател на Асоциацията на дружествата за доброволно здравно застраховане. По думите ѝ така се нарушават правата на най-уязвимите хора и се пречи на бизнеса да разработи продукти, които да отговарят на нуждите на здравно застрахованите.   Гърция се стреми да поеме лидерството по въпроса с европейската интеграция на Западните Балкани, твърди медията, като визира думи на гръцкия външен министър Никос Дендиас. \r\nНа работна закуска, организирана от него в Брюксел в понеделник, присъстваха представители на повече от 20 страни от ЕС, събрали се за започналия ден по-късно Съвет на ЕС по общи въпроси. Поканени бяха и външните министри на Албания и Северна Македония Гент Чакай и Никола Димитров. Екатерина Захариева участва в закуската, но не оспори амбицията на Гърция да измести България като водещ фактор в процеса за разширяване на ЕС към Западните Балкани.\r\n\"Гърция е най-старата държава от ЕС в региона. Тя е ключов фактор за стабилността и насърчаването на сътрудничеството и ще продължи да предприема конкретни инициативи в тази посока\", каза Дендиас. Той подчерта, че целта е да се стигне до положителен резултат \"евентуално през март догодина\".     За 24 фирми в картел при санирането на блокове пише вестникът. Санкциите наложи Комисията за защита на конкуренцията (КЗК) за формиране на картел при саниране на блокове по Националната програма за енергийна ефективност на многофамилни жилищни сгради. Установените нарушения са за манипулиране на обществени поръчки в общините Търговище и Гоце Делчев и споразумения между участниците относно разпределянето на обектите, възлагани в процедурата, както и относно цените, които да предложат на възложителите, посочват от КЗК. Седем здравни регистъра, чието създаване струва близо 10 млн. лева, се бави от години. Някои от тях стоят на трупчета повече от петилетка, показа проверка на „Монитор“. Става дума за регистъра за онкологичните заболявания, за диабета, имунизационния, за кожно-венерическите заболявания, скрининговия, за инвазивната кардиология и за лечебните заведения за болнична помощ и диализните центрове. ", "date": "2019.12.11", "title": "Новини или Novini – картината на печата за 11 декември"}
{"url": "https://www.actualno.com/society/prognoza-za-vremeto-11-dekemvri-srjada-news_1414462.html", "text": "      В низините и котловините ще има ниска слоеста облачност или мъгла. Над останалата част от България ще бъде облачно и със слаби превалявания от дъжд.      Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).\r\nПо-значителни ще са количествата на валежа в планинските райони и привечер на места в Предбалкана и Южна България дъждът ще се примесва със сняг. Ще духа слаб, в Източна България – умерен североизточен вятър. Максималните температури ще са предимно между 2° и 7°, в районите с трайна мъгла температурите ще са без съществен дневен ход. Атмосферното налягане ще се повиши и ще е по-високо от средното за месеца.   По Черноморието ще бъде облачно и на места по северното крайбрежие ще превали слаб дъжд. Сутринта на места видимостта ще е намалена. Ще духа умерен североизточен вятър. Максималните температури ще са между 8-10°. Температурата на морската вода е 11-13°. Вълнението на морето ще е 1-2 бала.  Над планините ще бъде облачно и с валежи предимно от сняг, слаб. Под около 1200 метра валежите ще са от дъжд. Ще духа умерен до силен югоизточен вятър. Максималната температура на 1200 метра ще е около 2°, на 2000 метра – минус 3°.\r\nВ четвъртък и петък ще преобладава облачно време, в много райони в равнинната част от страната - отново с намалена видимост. На места ще има и слаби превалявания от дъжд. Вятърът ще бъде слаб, първия ден от изток-югоизток, втория - от юг-югозапад, като към края на деня в източните райони ще се усили.\r\nТемпературите ще се повишат, повече в планините, където ще има и повече разкъсвания и намаления на облачността. В събота от запад на изток ще има валежи от дъжд, над около 1500 м - от сняг. Има вероятност на места в източните райони временно да са интензивни. Ще бъде ветровито, като постепенно през деня югозападният вятър ще се смени със северозападен.     ", "date": "2019.12.11", "title": "Прогноза за времето - 11 декември (сряда)"}
{"url": "https://www.actualno.com/celebrate/pochitame-sv-prepodobni-daniil-news_710943.html", "text": "      Тоя свят мъж се родил в Месопотамия от родители, които дълго време нямали деца. В усърдните си молитви те дали обещание, че ако имат рожба, ще я посветят в служба на Бога. Родил им се син и те, верни на своето обещание, го завели в манастир още когато бил петгодишен. Но игуменът на манастира не се съгласил да го приеме - момчето трябвало напълно съзнателно да определи своя път в живота. И действително, когато момчето навършило 12 години, то само напуснало бащиния дом и постъпило в манастир. Родителите се зарадвали и му пожелали успех в спасителния подвиг. В манастира момъкът удивлявал и най-строгите подвижници със своята ревност към молитва и трудове.      След няколко години той пожелал да се поклони на светите места, където Спасителят живял и страдал. Игуменът го задържал. По-късно го изпратил в Антиохия по някаква работа. Даниил се радвал, защото му се представяла възможност да посети преподобни Симеон Стълпник, което отдавна желаел. Той се възкачил а кулата и получил благословение от св. подвижник, който в пророчески дух му казал:   - Бъди мъжествен, чедо, и да крепне сърцето ти. Много трудове ще понесеш заради Христа, но Христос ще ти бъде във всичко помощник, ще те укрепи и ще утешава душата ти.\r\nДаниил се върнал в своята обител. Скоро игуменът починал, и братята искали да изберат за игумен Даниил, но той ги отклонил, като вместо себе си им посочил друг достоен човек, а сам напуснал манастира, за да изпълни отдавнашното си желание - да посети Йерусалим. Но не било съдено да се изпълни това му желание: междуособните войни и смутове затруднявали пътуването до светите места.  Даниил не послушал съветите на преподобни Симеон Стълпник. Когато го посетил за втори път, преподобният внушавал на Даниил да не тръгва. Но той тръгнал и по пътя срещнал един честен старец.\r\n- Къде отиваш? - попитал той Даниил.\r\n- Отивам към светите места, ако Бог е рекъл - отговорил Даниил.       - Добре стори, дето каза: \"Ако Бог е рекъл\". Тоя път е неугоден Богу. Не си ли чул какви смутове има в Палестина?\r\n- Чул съм - отговорил Даниил, - но се уповавам на Бога. Той ще ми бъде помощник и ще ме запази от беда. Дори и да се случи нещо с мене, не се боя, защото живеем ли, умираме ли - всичко е за Господа (Рим. 14:8).\r\n- Той не ще даде да се поклати ногата ти; няма да задреме Оня, Който те пази - казал старецът с думите на Псалмопевеца (Пс. 120:3).\r\nДаниил започнал да уверява, че е готов да умре на тоя път заради Христа. Но старецът възразил, че не трябва доброволно да търси опасност. Той убедил най-после Даниил да остави пътя, по който е тръгнал и да отиде във Византия. \"Нима само в Йерусалим можем да намерим Бога, казал той, а във град Византион не? Бог не се обхваща от място, любезни сине!\".\r\nДаниил се отказал от намерението си и потърсил да угоди на Бога чрез други трудове. Целият му живот бил посветен на Господа. Недалече от Византион той си построил стълб и там денем и нощем прекарвал в постоянна молитва. Случило му се да претърпи много гонения и клевети, но всичко понасял спокойно, търпеливо, твърдо, уповавайки се на Бога, Който не го оставил и го удостоил с висок дар на чудотворство. Даниил се прославил с мъдрост и благочестие. Тълпи посетители се стичали при неговия стълб, за да получат наставления; ученици се заселвали около него; царе и сановници искали неговия съвет и благословение. Но подвижникът считал себе си винаги недостоен Божи служител. Подвизавал се по такъв начин 33 години и в дълбока старост.       ", "date": "2019.12.11", "title": "Почитаме Св. преподобни Даниил"}
{"url": "https://www.actualno.com/sciencelogy/pyrvijat-izcjalo-elektricheski-samolet-izvyrshi-uspeshen-polet-news_1414492.html", "text": "      Първият в света търговски самолет, изцяло захранван с електричество, извърши успешен полет в канадската провинция Британска Колумбия, според съобщи Harbor Air Seaplanes, предаде БГНЕС.      Полетът е станал възможен благодарение на съвместните усилия на двете компании - Harbor Air, най-голямата авиокомпания в Северна Америка и magniX, компанията, която направи революция в областта на електрическата авиация.\r\n„Тази сутрин беше проведен успешен полет на ePlane, шестместен самолет Havilland Canada DHC-2 Beaver в Ричмънд, задвижван от двигател magni500 със 750 конски сили. Този исторически полет бележи началото на третата ера в авиацията - електрическата“, се казва в съобщението на компанията.\r\nВ същото време компанията посочи, че самолетът е управляван от Грег Макдугъл, изпълнителен директор и основател на Harbour Air. Според него този полет „влезе в историята“.  Самолетният двигател, уверява компанията, „осигурява чист и ефективен начин за захранване на самолета“. След като реализират задачата си, двете компании скоро ще започнат процеса на сертифициране и одобрение на задвижващата система и оборудването на самолетите с такива електродвигатели. След приключване на сертифицирането се планира да се подмени и останалата част от флота с двигатели magniX. ", "date": "2019.12.11", "title": "Първият изцяло електрически самолет извърши успешен полет "}
{"url": "https://www.actualno.com/sofia/fandykova-kato-njamate-pari-za-ekologichna-kola-vozite-se-v-gradskija-transport-news_1414514.html", "text": "      Очевидно е, че битовото отопление най-много влияе на чистотата на въздуха, посочи столичният кмет Йорданка Фандъкова и призна, че в няколко района на София имало сериозни проблеми с горенето на опасни материали. Столичният кмет даде за пример \"Красна поляна\" и как се съобразила с тамошния Инициативен комитет, за да изготви законовото предложение да има дори затвор за горене на определени материали.      Фандъкова се оплака пред Нова телевизия и, че проекти за подмяна на отоплението на твърдо гориво вървят по-бавно, защото домакинствата с такова отопление се притесняват дали алтернативата ще е достатъчно добра. Тя защити тезата, че следва да има както насърчаване, така и рестрикции плюс наказания. \"Въздухът е такъв, защото всички ние го правим със своята дейност\", заяви кметицата и обяви, че ако не можем да си купим екологична кола, ще се возим на градския транспорт . Фандъкова подчерта, че е много важно сега да се стигне до съгласие за стратегията занапред.   Попитана дали не трябва да се ограничи продажбата на опасни за здравето материали – дори сурови дърва за горене, кметицата заговори как трябва да се подходи комплексно, но не можа да каже докъде се стигна със законовите мерки на МОСВ относно продажбата на пелети. Докъде се стигна с въглищата – припомнете си в , а какво се случва с дървата – припомнете си в ! Йорданка Фандъкова каза, че 900 апартамента в София са проверени тази нощ – с полиция, и е имало случаи, при които били подготвени дограми за горене.\r\nСтоличният кмет призна, че се следи и гражданската платформа AirSofia, но се работи Столична община да има собствена такава система с датчици. Фандъкова обясни, че имало мобилна станция и тя отивала на \"Орлов мост\" при нужда. Всички измервателни станции – общо 5 на брой с мобилната, обаче са реално собственост на МОСВ. А до края на годината щяло да може да се виждат в реално време данни от 22 сензорни станции, които сега се тествали.  Фандъкова настоя и, че вече внесла втори пакет законодателни промени, с които да може строящи сгради под прикритие \"ателие\" да бъдат задължени да осигурят необходимите места за паркиране. Имам уверение от регионалния министър, че скоро тези промени ще отидат в парламента, уточни кметицата. Статистика    Според European Air Quality Index, София и София град са с екстремно високи показатели за замърсяване на въздуха и тази сутрин. Агенцията използва държавните станции, които са 5 в София. В същото време станциите на Столична община в станцията в Павлово дава нормални стойности на въздуха и след това добра прогноза за следващите дни. Защо излиза тази разлика? Разликата между резултатите на Европейската агенция и Софийските станции е заради измерването, което се прави в различно време или по-точно засича се различен отрязък от време. Гражданските станции на AirSofia.info дават силно замърсяване в центъра на София тази сутрин.    40% от замърсяването е от отопление на твърдо гориво. Ясно е, че най-много такова отопление се използва в най-бедните квартали в столицата. И ето един парадокс - квартал \"Факултета\" може да бъде засечен само от съседните камери – като тази от Красна поляна, например. Реално в този квартал, където има най-голямо горене на отпадъци, няма нито държавна станция, нито гражданска, показа разследването на bTV. А хората там не крият с какво се отопляват – със стари дограми, мебели, текстил, неща, намерени по кофите за боклук в съседните квартали.\r\nСнощи е имало акция в бившите Виетнамски общежития. От там са иззети стари дивани, които са можели да бъдат използвани за горене. Въпреки протестите на жителите на \"Красна поляна\", няма как да се спре този рейд на хората, които обикалят кофите, защото те са изправени пред две възможности – да стоят на студено или да намерят нещо, с което да се затоплят през зимата. В същото време, колкото и да се завишат санкциите, те изглеждат несъбираеми от тези хора. ", "date": "2019.12.11", "title": "Фандъкова: Като нямате пари за екологична кола, возите се в градския транспорт"}
{"url": "https://www.actualno.com/interview/mis-asenovgrad-za-mis-bylgarija-radi-e-umno-i-dobro-momiche-news_1413773.html", "text": "      \"Мис Асеновград\" - 22-годишната Мария Попова сподели емоциите и наблюденията си от националния конкурс \"Мис България\". В красивата надпревара младата асеновградчанка си спечели мястото на третата подгласничка. Ето какво разказа тя в специално интервю за .        Аз съм Мария Попова и съм на 22 г. Стигнах до \"Мис България\", защото спечелих 1-во място на конкурса \"Мис Асеновград\".    Конкурсът беше на високо ниво. Беше едно страхотно преживяване, което ми се случва за втори път. Мисля, че се представих добре и успях да изведа Асеновград до финалната тройка.     Нямаше нищо трудно. А притеснителното беше единствено излизането пред голямата публика. Винаги остава едно леко притеснение въпреки, че се занимавам с мода от 7 години.      Най-вълнуващото беше, когато съобщиха името ми и разбрах, че съм се класирала на трето място.  Не мисля, че нещо не ми е достигнало. Всички кандидатки имахме нужните качества. Това е оценката на журито и ние я уважаваме.       Познаваме се от доста години с нея. Ради е умно и добро момиче. Смятам, че щом съдиите са взели това решение, значи тя е най-подходящата за .  Ще защитавам титлата си, като бъда добър пример за асеновградчани и ще покажа, че и без нахалство има прогрес. От тук нататък продължавам с модните си ангажименти и с работата си извън модата.     Не, защото това е работа на родителя. Той изгражда човека у всяко дете и той трябва да го обучи на поведение към обществото.  Самото трето място, което спечелих за Асеновград и себе си, беше доста голяма реклама. Наредих се до Пловдив, Варна и София. Нашият град е страхотен, с много ценности, като църквите, НПК Асенова крепост, добрите дизайнери.  Бих ги посъветвала да участват с гордост по тези събития. Да са щастливи, че са израснали в невероятен град, като Асеновград. И да бъдат винаги усмихнати и спокойни. Онова, изкуственото... то е само временна мода.  ", "date": "2019.12.11", "title": "\"Мис Асеновград\" за \"Мис България\": Ради е умно и добро момиче"}
{"url": "https://www.actualno.com/america/vizitata-na-lavrov-v-sasht-merene-na-muskuli-za-ruskata-namesa-news_1414454.html", "text": "      Американският държавен секретар Майк Помпео е предупредил руския външен министър Сергей Лавров срещу намеса на Москва в президентските избори в САЩ през следващата година, съобщи АФП.      \"По въпроса за намесата във вътрешните ни работи бях ясен, неприемливо е. Администрацията на Тръмп винаги ще се опитва да защити сигурността на нашите избори. Точка по въпроса. Ако Русия или някой друг външен фактор предприеме стъпки да подкопае нашите демократични процеси, ние ще предприемем ответни действия\", каза Помпео на съвместна пресконференция с Лавров във Вашингтон. \"Ако Русия или друга държава предприемат стъпки за подкопаване на нашите демократични процеси, ние ще предприемем действия в отговор\", добави той според БГНЕС.\r\nЛавров отново отхвърли констатациите на американското разузнаване, че Русия се е намесила в изборите през 2016 г., за да подкрепи Тръмп. \"Още веднъж подчертахме, че всички спекулации за предполагаемата ни намеса във вътрешните процеси в САЩ са безпочвени\", каза Лавров.\r\nРуският външен министър пак отправи предложение двете страни да подпишат споразумение за ненамеса във вътрешните си работи.     Същевременно Лавров отрече, че е обсъждал намесата в изборите с президента на САЩ Доналд Тръмп, след като Белият дом заяви, че американският президент го е предупредил по темата.  \"Дори не сме обсъждали избори\", каза Лавров на пресконференция малко след срещата си с Тръмп при закрити врата.\r\nПреди това, Тръмп нарече срещата си с Лавров \"много добра\" и изрази надежда за продължаване на диалога в близко бъдеще. В профила си в Twitter американският президент написа: \"Просто имах много добра среща с външния министър Сергей Лавров и представители на Русия. Обсъждахме много теми, включително търговията, Иран, Северна Корея, Договора за контрол на ядрените оръжия и намесата в изборите. Очаквам с нетърпение да продължим нашия диалог в близко бъдеще!\".      Лавров съобщи, че по искане на президента на Русия Владимир Путин е потвърдил поканата към американския държавен глава да посети Москва за Деня на победата на 9 май догодина. Тръмп е обещал да разгледа поканата. Американският президент и руският външен министър са обсъждали ситуацията в Персийския залив, необходимостта да се стимулира сътрудничеството със Северна Корея, отношенията с Китай, а двамата са се договорили да работят в области, където може да бъде постигнат успех. Срещата е преминала в атмосфера на взаимно разбиране, заяви още Сергей Лавров.   Иначе, Помпео и Лавров са обсъдили подробно двустранните отношения, както и въпроса за контрола над въоръженията. Лавров заяви на съвместната пресконференция, че двамата редовно се срещат, редовно разговарят по телефона, когато възникне такава необходимост.\r\n\"Днешната среща потвърди, че е добре да общуваме с цялата сложност на настоящия период в нашите отношения, а на световната сцена общуването винаги е по-добро от липсата му\", добави Лавров.\r\n\"Обсъдихме подробно ситуацията в двустранните отношения, обменихме мнения по въпросите на контрола върху въоръженията, регионалните конфликти. Говорихме по делови начин, открито и се опитвахме не само да слушаме, но и да се чуваме\", каза руският първи дипломат.   \"Що се отнася до Сирия, ние сме ангажирани да работим в съответствие с резолюция 2254 на Съвета за сигурност на ООН, за да намерим политическо решение на кризата в региона. Мисля, че сме съгласни, че няма военно решение, ние, че ние (САЩ и Русия) искаме да гарантираме, че Сирия никога повече няма да се превърне в убежище за \"Ислямска държава\" и други терористични групировки\", заяви Помпео, според Агенция \"Фокус\".\r\n\"Днес също стигнахме до общо становище по въпроса за пълното, окончателно и проверимо разоръжаване на ядрения арсенал на Северна Корея като наша обща цел. Поставих и въпроса за важността на спазването на санкциите. Говорихме за сътрудничество и в (…) Афганистан\", поясни държавният секретар на САЩ. ", "date": "2019.12.11", "title": "Визитата на Лавров в САЩ - мерене на мускули за руската намеса"}
{"url": "https://www.actualno.com/pernik/kmetyt-na-pernik-bezdejstvieto-na-mrrb-e-hronichno-reshenija-ne-se-tyrsjat-news_1414524.html", "text": "      \"По разпореждане на премиера работната група към МРРБ трябваше в спешен порядък да реши проблема. За 1 месец тя се е събрала два пъти. За този 1 месец нищо от това, което беше разпоредено от премиера не е направено. Нови аварийни групи в Перник, например. Появи се една от Благоевград за ден – два. Нови водохващания и водоизточинци. Нови варианти за допълнително докарване на вода към яз. \"Студена\", като започнем от \"Софийска вода\" през Долна диканя, през всички варианти, които само стоят на хартия, без движение по въпроса\". Това заяви пред bTV  кметът на       \"Пак сме на изречението \"Търсим варианти\". Това ако звучи сериозно от  страна на министерството, просто трудно ми е да коментирам, заяви той.  Това беше преди месец и вчера още се търсят варианти\", допълни той. \"На  нас всеки час ни е важен. Дори не е ясно дали \"Софийска вода\" може да се  включи. Знаете обемът на яз. \"Искър\" е 25  пъти по-голям отколкото на яз. \"Студена\". Капка в морето ще бъде присъединяването на град с мащабите на  Перник. Той може да реши проблема дългосрочно, но няма конкретен отговор  и на това. Да кажат яз. \"Долна диканя\" не става, не са го казали. Всичко е  възможно при политическа воля\", смята градоначалникът   На 10 декември при регионалния министър Петя Аврамова се проведе среща с него и областния управител, след която стана ясно, че в Перник и региона се въвежда нов режим, защото не може да се пести достатъчно вода със стария и има проблем със Новият график е следният: Някои от села около Перник ще имат вода всеки ден от 16:00 часа до 22:00 часа, а в други- -  ще има вода през ден. Още за новия воден режим можете да прочетете в . Новият кмет на Перник подчерта, че най-вероятно водният режим ще влезе в сила. Възможно е обаче по празниците в края на годината да бъде временно спрян.\r\n\"По-суровият режим беше единственото, което предложиха от МРРБ без никаква обосновка. На въпроса каква вода ще спести този режим – отново не ми беше даден отговор\", заяви Владимиров.  \"Това бездействие става хронично за МРРБ. Зададох въпрос още септември месец, много конкретен от трибуната на парламента – как се управляват яз. \"Студена\" и ВиК-Перник,  не получих конкретен отговори. Ние сме на скрит воден режим от близо година. Заради , което не може да осигури вода до всички абонати\", каза градоначалникът. бяха посочени двама – Ирена Владимирова, която беше отстранена. Същата съдба сполетя и дългогодишният шеф на . Новият кмет очаква проверката на прокуратурата по случая – за да се разбере има ли и други отговорни за „тази хуманитарна криза, пред която сме изправени в момента. Надявам се на добри действия от прокуратурата\", заяви той.   В момента в яз. \"Студена\" има малко над 4,3 млн. кубика вода. \"Не е ясно дали това е истинският обем, защото не получих отговор от МРРБ. На въпрос кога достигаме мъртвия обем също не получих конкретика\", обясни Владимиров.    Мъртвият обем на язовира е водата малко над дъното. Тя е с различни качествени показатели и не става за консумация. Това се приема и за нивото, от което даден язовир се смята  за пресъхнал. Доказват го проби на РЗИ, които изследват качеството на водата. За повечето язовири, които водоснабдяват райони в страната, е ясно кога се достига до мъртвия обем и той непрекъснато се следи. \"И на това няма конкретен отговор\", каза новия кмет.\r\nОт думите на Владимиров стана ясно и че парите за пречиствателната станция в града, които обеща премиерът, още не са отпуснати. На днешното заседание на Министерския съвет се надявам това да се случи, коментира той.\r\n\"Единствената воля за решаване на проблема е от страна на премиера и никой надолу по веригата. Казвам го с най-голямо огорчение“, категоричен беше Владимиров. Станцията ще бъде ремонтирана в момента, в който дойдат парите. \"Тя е превенция при достигане на т.нар. мъртъв обем. Затова и експерти ме увериха, че ще може да се ремонтира и зимата\", уточни кметът.    ", "date": "2019.12.11", "title": "Кметът на Перник: Бездействието на МРРБ е хронично, решения не се търсят"}
{"url": "https://www.actualno.com/sofia/fandykova-ne-mojeh-da-otgovorja-kategorichno-dali-shte-ima-povishavane-na-danyci-news_1414515.html", "text": "      \"Предложението за тези мерки изисква анализ и обсъждане. Времето ни беше кратко. Знаех, че не мога да отговаря категорично, но никога не съм излъгала – искам да го кажа ясно\". Това заяви пред Нова телевизия столичният кмет Йорданка Фандъкова по наболелия въпрос дали тя е обещала или не вдигане на местните данъци в предизборната компания.      Точните думи на кметицата за данъците в предизборната кампания бяха следните: \"За 10 години увеличихме двойно бюджета без да вдигаме данъците и основните такси. Това е възможно, благодарение разбира се, на усилената работа по добра събираемост и по привличането на европейски средства. Мисля, че сме доказали и съм доказала, че мога да печеля доверието на Брюксел\".   Фандъкова добави, че нямало безплатно нещо и че нейните опоненти обещавали да не вдигат данъци без анализ. Обещах работа в кварталите – за да може да го осигурим, необходимо е да намерим средства, подчерта тя и заяви, че не предлага увеличение на основни данъци и такси.\r\nУвеличението на данъка за автомобилите е между 7 и 40 лева на година, увери Фандъкова.  Какво точно каза Йорданка Фандъкова за данъците на 17 октомври тази година – припомнете си в ! ", "date": "2019.12.11", "title": "Фандъкова: Не можех да отговоря категорично дали ще има повишаване на данъци"}
{"url": "https://www.actualno.com/kardjali/kmetyt-na-kyrdjali-zabrani-polzvaneto-na-stylbishta-pri-tyrjestva-v-detski-zavedenija-news_1414517.html", "text": "      Кметът на Кърджали Хасан Азис издаде заповед с която забранява използването на стълбищата в училища и детски градини за масови мероприятия, предаде БГНЕС.      Причина за заповедта е . Част от стълбището там се срути по време на  коледно тържество. За щастие всички бяха евакуирани навреме и пострадали няма. Община Кърджали започва и обследване на всички стълбища в учебните заведения.   Вчера, 10 декември по време на тържество в училище \"Отец Паисий\", в което учат 1200 ученици, се чул пукот, след което се срутила част от мазилката на тавана. Директорът Златко Атанасов обяснява случилото се със старата сграда на учебното заведение: \"Във всеки един момент в сградата на училището има между 600 и 700 ученици. На сградата е извършен ремонт по голям проект, но конструкцията на сградата - железобетонните плочи, те не са ново строителство, защото сградата е с възраст 50 години и е строена 70-те години\".\r\nОбщина Кърджали започва спешен ремонт в училището. За това ще потърси средства от Междуведомственната комисия по бедствия и аварии.  \"Вече е възложено проектирането на нови стълбищни рамена за училището, след като бъдат премахнати компроментираните, и на второ място - вече сме възложили, включително и направеното по предписание на противопожарната охрана допълнително външно стълбище, което ще бъде прикрепено към фасадата на училището. Това външно стълбище ще бъде използвано само в извънредни случаи. Тези действия трябва да бъдат направени и организирани от наша страна до 10 януари\", подчерта Хасан Азис.\r\nЗаради инцидента до понеделник учениците няма да учат. От следващата седмица учебния процес ще бъде реорганизиран - как, научете в ! ", "date": "2019.12.11", "title": "Кметът на Кърджали забрани ползването на стълбища при тържества в детски заведения"}
{"url": "https://www.actualno.com/politics/kornelija-ninova-alternativata-ni-za-kpkonpi-e-drug-zakon-news_1414544.html", "text": "       С мнозинството на ГЕРБ и \"Обединени патриоти\" и Сотир Цацаров ще бъде новият председател на КПКОНПИ. Това каза лидерът на БСП Корнелия Нинова по време на дебатите за избор на председател на КПКОНПИ.      \"Преди две години беше създадена КПКОНПИ. Ако днес попитаме някого извън тази зала с какво свързва КПКОНПИ, повечето хора ще кажат с незаконно придобитата тераса на нейния председател Пламен Георгиев . Какво последва от това - за награда лично премиерът го направи консул.     Това прилича ли ви на борба с корупцията и отнемане на незаконно придобитото имущество? Не! За две години Комисията доказа своята неефективност.\r\nГ-н Цацаров сподели при изслушването, че . Вярваме, че ще положи всички усилия, професионални, на които е способен. Г-н Цацаров, тази комисия не е заспала, тя е мъртво родена . Тя е такава, защото няма разследващи функции\", подчерта лидерът на БСП.   Тя посочи, че по този въпрос има алтернатива и БСП я е предложило с друг закон, но той не е бил приет. \"Сега сме го внесли отново. Намира се в деловодството и вероятно скоро ще го гледаме\", допълни още Нинова.\r\nТя посочи, че всички са се съсредоточили председателя да се избира от председател. Според нея по-важно е, че БСП предлага друга структура на тази комисия.    \"Но понеже най-голяма публичност придоби предложението ни за избор от президента, искам да се спра на това. Многократно сте демонстрирали мандатно мислене. Темата корупция не може да се мисли в мандати, тя трябва да се мисли дългосрочно и визионерски.    Сега президент е Румен Радев, следващият, по-следващият може да е друг човек, подкрепен от друга партия. Ние предлагаме принципно решение на въпроса\", допълни още Нинова. \"При изслушването си г-н Цацаров сподели, че законът е несъвършен\" , каза Нинова и посочи, че той не може да ги внесе, но БСП може.\r\n\"Второто, което се внушава срещу БСП - \"нямат кандидат\". Уважаеми народни представители, щеше да е върховно политическо лицемерие да се изправя да кажа: ние не признаваме този закон, тази комисия, ние не признаваме процедурата, по която се избира председателя и при всичко това - да кажем: ето ние предлагаме председател .   Къде виждате някаква логика или нормален разум? Затова не предлагаме председател\", каза още Нинова. Тя подчерта, че поради всички тези причини БСП няма да подкрепи нито един от двамата кандидати. ", "date": "2019.12.11", "title": "Корнелия Нинова: Алтернативата ни за КПКОНПИ е друг закон"}
{"url": "https://www.actualno.com/asia/vtori-avstralijski-shtat-razreshava-evtanazijata-news_1414530.html", "text": "      Парламентът на Западна Австралия внесе поправки в законодателството, които ще позволят на неизлечимо болни хора да вземат решение за прекратяване на живота, съобщава телевизия „АВС”.      Според инициативата, право да се възползват от доброволна евтаназия ще имат хора с нелечими заболявания, чиито непоносими страдания могат да предизвикат смъртта им в течение на 6 месеца.   За хора с невродегенеративни заболявания този срок е 12 месеца, предаде БГНЕС.\r\nПациентът трябва да направи две заявления – едно в устен и едно в писмен вид. Заявлението трябва да бъде подписано от двама независими лекари.  Болниците ще избират медикамента от предоставен одобрен списък с лекарствени препарати.\r\nОчаква се законът да влезе в сила в средата на 2021 г.   Според премиера на щата Марк Макгоуън, това е исторически и тъмен ден за Западна Австралия.    „Става въпрос за това хора, които умират и страдат от болки, да имат възможност за избор, за да не преживеят последните си седмици и месеци в мъки”, заяви той.\r\nЗакон за легализиране на евтаназията беше приет по-рано в австралийския щат Виктория, а през юни официално влезе в сила.\r\nЗа първи път законът беше приложен на практика през август от възрастна жена, страдаща от онкологично заболяване. Правителството на щата Виктория очаква през тази година около 12 човека да получат разрешение за евтаназия. ", "date": "2019.12.11", "title": "Втори австралийски щат разрешава евтаназията "}
{"url": "https://www.actualno.com/starazagora/koleden-turnir-za-mladi-lekoatleti-organizirat-v-stara-zagora-news_1414552.html", "text": "      Коледен турнир по лека атлетика \"Търсим Шампиони!\" с награден фонд над 2 хиляди лева организират в Стара Загора Спортен клуб по лека атлетика \"Берое\" и верига заведения за свежи сандвичи и салати. Организаторите очакват в него да се включат повече от 150 деца между 7- и 12-годишна възраст, придружени от учители и родители. Състезанието ще  бъде в четири различни дисциплини, а надпреварата ще е за индивидуално и отборно класиране.      Ще има награди за всички деца и за  училищата. Ще бъдат избрани и три малки лекоатлети, които ще могат да тренират безплатно една година в Спортен клуб по лека атлетика \"Берое\".   Събитието ще бъде на 14 и 15 декември на закритата лекоатлетическа писта в Стара Загора. ", "date": "2019.12.11", "title": "Коледен турнир за млади лекоатлети организират в Стара Загора"}
{"url": "https://www.actualno.com/healthy/bls-dvustranna-pnevmonija-razvila-se-izkluchitelno-byrzo-e-ubila-3-godishnija-aleks-news_1414549.html", "text": "      \"Стана ясно, че този случай се касае за изключително тежка инфекция,  протекала по най-бързия начин. Двустранна пневмония с кръвоизливи в надбъбречните жлези. Състояние несъвместимо с живота. Настъпващо  изключително бързо. За съжаление, науката не е всесилна. В световен мащаб загиват повече от 800 000 души от пневмония годишно\".Това каза председателят на Българския лекарски съюз д-р Иван Маджаров, цитиран от репортер на Агенция \"Фокус\". Той представи заключенията от окончателния доклад на Изпълнителна агенция \"Медицински надзор\".      Преди две седмици министърът на здравеопазването удължи срока за резултатите от проверката. \"Поех ангажимент пред родителите на Алекс и пред главния прокурор да действаме много бързо, но явно такива случаи изискват технологично време\", заяви тогава Ананиев. Още за неговите обещания можете да прочетете в    Тежка двустранна хеморагична пневмония (двустранни масивни кръвоизливи в  белите дробове) посочи като причина след аутопсията от проверката на дейността на трите лечебни заведения - Специализираната  детска болница „Проф. д-р Иван Митев“, УБ „Лозенец“ и УМБАЛСМ „Н. И.  Пирогов“, имащи отношение към случая с починалото в края на миналата  седмица 3-годишно дете. Пневмонията е причинена от вирусна инфекция, заради  която са възникнали и допълнителни усложнения - тежки двустранни  кръвоизливи в надбъбречните жлези. Но се очакваха още експертизи и резултати от хистологичните изследвания.\r\nД-р Маджаров поднесе искрените си съболезнования на близките на детето, което загина преди повече от месец. \"Запазихме мълчание, защото ние лекарите смятаме че трябва да  загърбваме емоциите и да изчакаме доказателствата.\", коментира той.  \"За съжаление този нещастен случай доведе до това, че неоснователно бяха уволнени колеги. Екипите, които се бориха за живота на това дете неоснователно бяха наранени - Д-р Елена Георгиева. Стигна се до там, че специалността \"Педиатрия\" да получи допълнителен отлив. Стигна се до там уважавани лекари да бъдат опетнени\", добави председателят на БЛС. Никой от  тях не отива с мисълта да увреди някое дете и добави, че често  лечебното заведение задлъжнява, тъй като има случаи, в които деца се  лекуват с месеци докато се установи от какво точно страдат, подчерта той.\r\nД-р Маджаров коментира и състоянието, в което се намира педиатричната болница и припомни, че тя работи на предела на възможностите и не изключва    варианта в един момент цялата болница да спре да работи. Тя е принудена    да работи в условия на конкуренция. Тя не е болница, която трябва   масово  да посреща пациентите. Част от лекарите напуснаха, за да лекуват    случаи, с които останалите педиатрични отделения не могат да се    справят“, заяви той и добави, че дори и с намалял персонал болницата, и в    този момент, продължава да работи и пред кабинетите има чакащи.\r\n\"Имаме право да се защим, заставаме зад колегите, когато бъдат нападани без доказателства. Призовавам ви да се борим за истината, да информираме обществото, да градим доверие и вяра, защото от това имаме необходимост. В съвремието стават чудеса, чудесата са възможни обаче, когато вярваме в своя лечител и когато му имаме доверие. Нито нашето общество, нито ние като лекари можем да работим в среда, в която няма доверие\", допълни още той.       \"Искрено заявявам, че вярвам на българските медии. Надявам се заедно да направим, така че обществото да вярва на българските лекари\", каза още д-р Иван Маджаров.\r\nПредседателят на Федерацията на българските пчелари Николай Куменов и оператор в телевизия се възмути от думите на Маджаров, че защитава съсловието и нарече думите му глупости. Куменов дори каза, че имало моменти, в които му идвало да набие лекар.\r\n\"Когато чакаме пред един кабинет, другите, които чакат също са болни. Всеки иска да бъде прегледан, но няма как да се случи веднага, ако отвън чакат 10 човека и за всеки е необходимо поне 30 минути. Ако някой е в много тежко състояние, е наше задължение да дадем предимство на него. Не приемам някой да заявява в ефир, че иска да бие лекари\", коментира още той.\r\nМаджаров обяви, че БЛС настоява да се премахне сега съществуващата схема пациентите да търсят помощ от медицинските центрове , с които личните им лекари имат сключен договор.\r\n„Това е една мъртва нормативна уредба. Тя трябва да бъде премахната, защото тя създава само неразбории и неяснота пред пациентите към кого да се обърнат за помощ“, заяви Маджаров и настоя ако не през тази година то догодина тази практика да бъде премахната.      Според него помощ трябва да се търси в големите лечебни заведения, където има отделение по неотложна помощ и във всяка сграда с червен кръст. ", "date": "2019.12.11", "title": "БЛС: Двустранна пневмония, развила се изключително бързо, е убила 3-годишния Алекс"}
{"url": "https://www.actualno.com/politics/markov-za-cacarov-ne-moje-da-si-uspeshen-glaven-prokuror-a-da-ne-mojesh-da-rykovodish-komisijka-news_1414557.html", "text": "      \"Нямах намерение да се изказвам, тъй като точката от дневния ред е персонална. Избираме едно лице за председател на една комисия. Аз ще гласувам естествено за г-н Цацаров. Няма как да може да си успешен главен прокурор, пък да не можеш да ръководиш една комисия.       Това каза народният представител от ПГ на ГЕРБ Георги Марков по време на дебатите за избор на председател на КПКОНПИ.   Изказвам се по повод темите, които подхвана Крум Зарков. Големият проблем днес в правозащитната система са невероятните скандали на върха на тази правозащитна система .\r\nНикой не е мислил в това Велико Народно събрание, че ще дойде време 30 години от демокрацията, 30 години от този 14 декември, на който свалихме чл. 1, за да може и вие да сте Социалистическа партия, да имате шеф на ПЕС, г-жа Нинова да е зам-председател на Световния социалистически интернационал, за да го докараме дотук заседание на такъв висш орган като ВСС  10 часа да се предава по телевизията, настървени, мразещи се съдии да говорят на прокурори и те да им отговарят. В коя страна има такова чудо? Казват избирателите: \"Г-н Марков, ония какво се джанкат\". \"Ония\" са Висшия съдебен съвет. Може да си представите в очите на хората докъде е стигнала нашата съдебна система\", допълни още Георги Марков. Той призова на председателски съвет да се помисли да се направи един дебат за състоянието на съдебната власт . \"Вие много правилно казахте, че сме парламентарна република. Аз слагам запетайка - не сме съдебна\", допълни още Георги Марков в отговор на изказването на Крум Зарков.   \"Предалагам да направим един дебат, в който да кажем, че сме парламентарна република. Освен, ако решим, че сме съдебна, имаме тук депутати, да свикваме Велико Народно събрание, да ставаме съдебна, а ние да си тръгнем кой откъде е. Това, което става е недопустимо и от тази трибуна трябва да се каже: \"Ела на себе си, г-н председател на Върховен съд\". Няма да подмяна на съдии, че ще стават съветници. Това действа срещу всички, това действа и срещу нас.    Държавния глава гледам, че ще свиква дебати, прав е да свиква за евентуални промени в Конституцията. Той по Конституция може да реши и да внесе предложение за ВНС. Дайте да не се фокусираме само върху прокуратурата, а да видим с какъв съд и с каква съдебна система разполагаме в момента. Да се четатат политически лекции, да се правят политически послания, ние по тази тема трябва да се обединим - ние сме парламентарна република\", подчерта Марков. ", "date": "2019.12.11", "title": "Марков за Цацаров: Не може да си успешен главен прокурор, а да не можеш да ръководиш комисийка"}
{"url": "https://www.actualno.com/actualno/syprichastnostta-na-fandykova-kato-ja-njama-da-ne-iska-za-ekologija-news_1414554.html", "text": "      Въздухът е такъв, защото всички ние го правим със своята дейност. Ако не можем да си позволим екологичен автомобил, ползваме градски транспорт. Това заяви в сутрешния блок на Нова телевизия, докато призоваваше да се обединим пред общия проблем.       Коментар на редактора Обединяваме се и още как. Обаче за да се обединим, все пак трябва първо всяка страна да даде нещо за общата кауза, а после и да иска – този принцип е неотменим и когато не се спазва, обединение няма. От страна на гражданите даването е ясно – плащат си данъците и не съм чул досега Фандъкова или Столична община да се оплакват в това отношение, даже в предизборната кампания колко много вдигнала събираемостта.\r\nОт друга, да видим какво прави Столична община. Първо, по отношение на градския транспорт като алтернатива за движение. Увеличи ли цената на билета г-жа Фандъкова? Да. Направи ли го без финансова обосновка защо? Да – като това е част от жалбата по съдебното дело заради поскъпването на билетчето, а и общински съветници като го казаха няколко пъти без да има опровержение от Фандъкова и ГЕРБ – не че някой ги пита настоятелно! Прие ли Столичният общински съвет (СОС), доминиран от ГЕРБ, изцяло нова наредба само за да не загуби делото в съда окончателно? Да, най-нагло! При това положение г-жа Фандъкова може пак да поговори за алтернативата \"градски транспорт\" и да иска всички да сме обединени!  Относно за горене на боклуци – г-жа Фандъкова публично се оплака няколко пъти как не могло да се съберат глобите от нарушители в това отношение. Сега директно в затвора – ама ще ги намерят ли тези нарушители, ще успяват ли да ги закарат в съда, ще ги пазят ли при присъда да не избягат? Как се доказва горенето на битови отпадъци, без да се вземе разрешение за претърсване? Как ще се докаже кой точно е докарал и е започнал да гори битовите отпадъци? Кой ще прави експертизи какво е горено? Полицаи и прокурори за тази цялата дейност ще има ли достатъчно? Иначе звучи един вид космическа справедливост – ще ходят на топло. Кога обаче космическа справедливост за политическата несправедливост?\r\nВ заключение – хубаво е властимащите като зоват за някаква съпричастност, първо да погледнат те колко са съпричастни. Защото лесно се вижда! ", "date": "2019.12.11", "title": "Съпричастността на Фандъкова - като я няма, да не иска за екология"}
{"url": "https://www.actualno.com/asia/tri-zemetresenija-v-turcija-samo-za-polovin-chas-news_1414564.html", "text": "      Три умерени са усетени в Турция късно през нощта в интервал само от половин час, информира МИА, цитирана от БГНЕС.      Първият трус от 4,8 по скалата на Рихтер е регистриран в 23:14 местно време, на 127 километра югозападно от Бурса. Второто земетресение с магнитуд 4,5 е регистрирано 10 минути по-късно в същия регион. Третият трус с магнитуд 4,4, отново със същия епицентър, е усетен 30 минути след първия.   Регистрирани са и редица вторични труса с магнитуди под 3 по скалата на Рихтер. ", "date": "2019.12.11", "title": "Три земетресения в Турция само за половин час  "}
{"url": "https://www.actualno.com/football/katalunskata-policija-ne-mojela-da-garantira-bezopasnostta-na-real-madrid-v-barselona-news_1414505.html", "text": "      Полицията в Каталуния има сериозни опасения преди мача между Барселона и Реал Мадрид от Примера Дивизион, който трябва да се играе на 18 декември, съобщи La Sexta.      Органите на реда в Каталуния са обезпокоени от това, че няма да могат да гарантират пълна безопасност по време на провеждането на Ел Класико. Полицията счита за невъзможно организирането на безопасно преминаване на автобуса на мадридския тим заради намаления брой сътрудници.   В същия ден се очакват поредни протестни акции в Барселона. Във връзка с това заключението на полицията е, че мачът не трябва да се играе на тази дата.\r\nДербито от 10-и кръг испанския шампионат първоначално беше насрочено за 26 октомври, но по-късно бе преместено за 18 декември заради протестите в Барселона, които започнаха преди два месеца, когато Върховният съд прати в затвора девет лидери на каталунските сепаратисти заради ролята им в опита за обявяване на независимост на Акталуния през 2017 година. Какви са присъдите - припомнете си в !   ", "date": "2019.12.11", "title": "Каталунската полиция не можела да гарантира безопасността на Реал Мадрид в Барселона"}
{"url": "https://www.actualno.com/crime/pojar-v-ceh-za-plastmasa-v-rakitovo-news_1414567.html", "text": "      Пожар е избухнал в цех за преработка на отпадъчна пластмаса в гр. Ракитово. Това съобщават от Главна дирекция „ Пожарна безопасност и защита на населението“.      Сигналът е бил подаден във вторник в 15.33 ч. в оперативния център на Регионалната дирекция „Пожарна безопасност и защита на населението“ в Пазарджик и веднага към мястото са били изпратени противопожарни екипи от участъка в Ракитово и Районната служба ПБЗН във Велинград.\r\nВ битката с пламъците са участвали 11 огнеборци, но въпреки усилията им са били унищожени 300 кв.м метална покривна конструкция, 4 тона отпадъчна пластмаса, две машини-дробилки за пластмаса, един сепаратор, 4 транспортни ленти, 2 помпи за вода и два вентилатора, както и 4 съда за вода с обем от 1 тон.\r\nБлагодарение на усилията на пожарникарите от Ракитово и Велинград са били спасени 200 кв.м от цеха и две сгради, намиращи се в съседство.   ", "date": "2019.12.11", "title": "Пожар в цех за пластмаса в Ракитово"}
{"url": "https://www.actualno.com/politics/deputatite-reshiha-sotir-cacarov-oglavjava-antikorupcionnata-komisija-news_1414563.html", "text": "      Със 165 гласа \"за\", 30- \"против\" и 3-ма \"въздържали се\" депутатите решиха да оглави КПКОНПИ. Цацаров бе предложен за поста от управляващата коалиция, но за избора му допринесоха със своя глас 27 депутати от БСП.       Съгласно процедурните правила за избран се смята кандидатът, получил повече от половината от гласовете на присъстващите народни представители. Ако няколко кандидати са получили повече от половината от гласовете на присъстващите народни представители, избран е кандидатът получил най-много гласове „за“.\r\n\"За\" кандидатът на ПГ на \"Воля - Българските родолюбци\" Симеон Найденов гласуваха 12 народни представители, \"против\" - 42 и \"въздържали се\" - 136, с което той не бе приет. Дебати   Много лесно е да се представи г-н Цацаров, защото той е всичко това, което другите не са. Като главен прокурор неговите заслуги са изключително значими, подчерта Емил Димитров-Ревизоро и даде пример – Цацаров създал специализирано междуведомствено звено за разследване на престъпления вътре в правосъдната система. При представянето на Симеон Найденов най-впечатляващото изречение беше, че има дългогодишен опит по съдебни дела, „включително няколко за корупция”.       От конституирането ѝ досега непрекъснато се занимаваме с КПКОНПИ (Антикорупционната комисия), иронизира депутатът от БСП Крум Зарков, който обяви, че червената партия няма да подкрепи нито Цацаров, нито Найденов - но 27 червени подкрепиха настоящия главен прокурор, включително хора като Драгомир Стойнев, Петър Кънев и Тома Томов. По думите му, Цацаров не може да бъде подкрепен, защото „проверяваните си избират проверяващ”, визирайки законовия механизъм, според който предложението за председател на Антикорупционната комисия идва от управляващите.\r\nЗарков заяви още, че ако нещата с такъв избор вървят, тогава Бойко Борисов ще твърди как той е автор на предложението за Цацаров. Но ако не е така, тогава ще има „депутатите избраха”. И напомни, че БСП предлага председателя на КПКОНПИ да се избира от президента – точно за да няма „симбиоза” между КПКОНПИ и изпълнителната власт. Ако законът за формирането и дейността на КПКОНПИ си остане такъв, съдбата ѝ ще е на забвение , както на многото други органи за борба с корупцията, слели се сега в Антикорупционната комисия, предупреди синът на журналистката Ани Заркова.\r\nЛидерът на „Воля” Веселин Марешки обаче обвини Зарков и БСП, че се крият в момент, в който управляващите нямали мнозинство в парламента . Припомняме, че „Воля” издигна Симеон Найденов като кандидат за председател на КПКОНПИ.   Депутатът от ГЕРБ Георги Марков, който е известен като агент на Държавна сигурност, пък с това как Лозан Панов искал премиера и главния прокурор да бъдат разследвани и как Българския хелзинкски комитет (БХК) (бел. ред. – заради изказване на Борисов в ефир как ако не бил той, Лозан Панов нямало да стане председател на Върховния касационен съд). „БХК да гледа чистата в тоалетните, хлебарки има ли”, образно се изрази той. И поиска дебат да се реши какво е държавното управление на България – дали съдебна република или друга? „Дайте да не се фокусираме само в прокуратурата, а да видим каква съдебна система имаме”, каза още Марков.   А Павел Шопов от „Атака” обяви, че мрежа от НПО направило Лозан Панов „съдия номер 1”, а такова нещо нямало в България .  , обяви народният представител от групата Симеон Симеонов.\"Познавам г-н Цацаров от 2002 г. от службата ми в Пловдивския регион. Г-н Цацаров е един брилянтен юрист, голям интелект и ерудит\", посочи Симеонов. но той не е беще приет. Сега сме го внесли отново. Намира се в деловодството и вероятно скоро ще го гледаме , заяви от своя страна лидерът на левицата Корнелия Нинова.  \"Преди две години беше създадена КПКОНПИ. Ако днес попитаме някого извън тази зала с какво свързва КПКОНПИ, повечето хора ще кажат с незаконно придобитата тераса на нейния председател Пламен Георгиев. Какво последва от това - за награда лично премиерът го направи консул.   Това прилича ли ви на борба с корупцията и отнемане на незаконно придобитото имущество? Не! За две години Комисията доказа своята неефективност. Г-н Цацаров сподели при изслушването, че ще се опита да я събуди. Вярваме, че ще положи всички усилия, професионални, на които е способен. Г-н Цацаров, тази комисия не е заспала, тя е мъртво родена. Тя е такава, защото няма разследващи функции\", подчерта лидерът на БСП.\r\nТя посочи, че всички са се съсредоточили председателя да се избира от председател. Според нея по-важно е, че БСП предлага друга структура на тази комисия.\r\n\"Но понеже най-голяма публичност придоби предложението ни за избор от президента, искам да се спра на това. Многократно сте демонстрирали мандатно мислене. Темата корупция не може да се мисли в мандати, тя трябва да се мисли дългосрочно и визионерски. Сега президент е Румен Радев, следващият, по-следващият може да е друг човек, подкрепен от друга партия. Ние предлагаме принципно решение на въпроса\", допълни още Нинова.\r\n\"При изслушването си г-н Цацаров сподели, че законът е несъвършен\", каза Нинова и посочи, че той не може да ги внесе, но БСП може. \"Второто, което се внушава срещу БСП - \"нямат кандидат\". Уважаеми народни представители, щеше да е върховно политическо лицемерие да се изправя да кажа: ние не признаваме този закон, тази комисия, ние не признаваме процедурата, по която се избира председателя и при всичко това - да кажем: ето ние предлагаме председател.\r\nКъде виждате някаква логика или нормален разум? Затова не предлагаме председател\", каза още Нинова. Тя подчерта, че поради всички тези причини БСП няма да подкрепи нито един от двамата кандидати.    Според депутата Явор Нотев от  \"Атака\" изборът на Сотир Цацаров за председател на КПКОНПИ е правилен. \"Критиката към закона, към работата на комисията има своите основания. В тази критика и в нейната основателност намирам аргумента за това да подкрепим кандитурата на г-н Цацаров и да се спрем на неговият избор. Защо?\r\nЗа професионалните му качества аз няма да говоря. В условията на един нов и несъвършен закон, разбира се, че трябва да допуснем и да се постараем ръководителят на институцията да бъде един от най-вещите, опитни юристи, които биха могли да обхванат тази дейност и да я насочат правилно\", допълни още Явор Нотев. Кой е Сотир Цацаров? Сотир Стефанов Цацаров е роден на 28 август 1966 г. в град Пловдив. Получава образованието си в Софийския университет „Св. Климент Охридски“, където завършва специалност „Право“.\r\nНа 10 януари 2013 г. Сотир Цацаров встъпва в длъжност като главен прокурор на Република България. Преди това е председател на Окръжен съд - Пловдив. От 1 март 1996 до 1 октомври 1998 Цацаров е председател на Районен съд – Асеновград. Владее английски език. ", "date": "2019.12.11", "title": "Депутатите решиха: Сотир Цацаров оглавява антикорупционната комисия"}
{"url": "https://www.actualno.com/burgas/za-poreden-pyt-burgazlii-useshtat-mrysen-vyzduh-izmervatelnite-uredi-ne-otchitat-narushenie-news_1414551.html", "text": "      Неприятна миризма усетиха снощи жителите на Бургас, въпреки затворените прозорци на домовете си. Най-потърпевши от задушливият въздух са били хората от комплексите „Изгрев“ и „П. Р. Славейков“. Задушливата миризма е била най-силна от 23 до 3 часа след полунощ.      Най-активните граждани веднага са се обадили в Община Бургас, на дежурния телефон на РИОСВ и изразиха своето възмущение в социалните мрежи. Въздушната инвазия с мирис на нефтени продукти , изгорели газове и други неприятни миризми не е новост за Бургас. Това е една от причините за непоносимостта на гражданите към подобни обгазявания.\r\nСправка на в бюлетина на Община Бургас за качеството на въздуха показва, че няма показател маркиран в червено, което е индикация за „нарушено качество на въздуха“.\r\nСпоред направените замервания в Лукойл Нефтохим Бургас е отчетено слабо повишение в нивата на сероводород и въглеводород, което е в рамките на нормите . За евентуална причина се посочва безветрието и ниското атмосферно налягане. До час се очаква становището на Регионалната инспекция по околната среда и водите.   ", "date": "2019.12.11", "title": "За пореден път бургазлии усещат мръсен въздух, измервателните уреди не отчитат нарушение"}
{"url": "https://www.actualno.com/healthy/s-opravdanie-gdpr-dyrjavata-ne-proverjava-vsichki-sluchai-s-nezakonno-doplashtane-v-bolnicite-news_1414566.html", "text": "      Изпълнителната агенция медицински надзор (ИАМН) не може да проверява , защото съдържат лични данни на пациенти. \"Застрахованите лица не са давали съгласието си техните лични данни да се предоставят на ИАМН или друга държавна институция\".Това се казва в позиция на ИАМН до медиите, разпространена по повод  коментари от страна на някои застрахователни дружества за контролната дейност на агенцията. Вчера д-р Мими Виткова, председател на Асоциацията на дружествата за доброволно здравно застраховане алармира, че Болници искат допълнително пари от пациенти с доброволно здравно осигуряване. Широко разпространената практика за доплащане на всякакви дейности в болниците създава проблеми в работа на дружествата за здравно застраховане, каза тя. Така се нарушават правата на най-уязвимите хора и се пречи на бизнеса да разработи продукти, които да отговарят на нуждите на здравно застрахованите. Проблемът, според д-р Виткова е възникнал преди няколко години, а от Асоциацията са разговаряли с ресорния министър Кирил Ананиев, който се е ангажирал да разпорежда проверка за всеки сигнал.      От ИАМН твърдят, че от началото на 2019 г. са получили . От тях 16 са от ОЗОФ „Доверие“ и 2 от Метлайф Юръп Д.А.К. – България .От останалите 25 застрахователни дружества не са подавани искания за проверки или сигнали към агенцията. \"Въпросните искания („сигнали“) съдържат лични данни на различен брой физически лица, включително и специални категории данни (каквито са данните за здравния статус) съгласно определението на чл. 9 от Общ регламент относно защитата на данните - ОРЗД (GDPR). Застрахованите лица не са давали съгласието си техните лични данни да се предоставят на ИАМН или друга държавна институция. В цитираната разпоредба от GDPR е предвидена обща забрана да се обработват лични данни от категорията на тези, които засягат здравния статус, освен ако не са налице изчерпателно изброените в текста хипотези. В своите „сигнали“ застрахователните дружества обаче не се позовават на нито една от тях, предоставяйки на ИАМН лични данни на български граждани. Наред с това т.нар. сигнали съдържат изключително голям обем лични данни, което представлява пряко нарушение на принципа за „свеждане на данните до минимум“, заложен в чл. 5 буква „в“ от GDPR“, се казва в позицията.   „Практически в описаните случаи някои застрахователни дружества искат от една държавна институция да извърши проверка, целта на която е да се установят данни и факти, касаещи изпълнението на един частноправен договор между застрахователното дружество и застрахованото лице, т.е. застрахователното дружество без наличие на правно основание възлага на държавна  институция да подпомогне разрешаването на един частноправен спор. По правило в тези случаи застрахователното дружество изразява недоволство, ако спорът не бъде решен в негова полза. Покрай всичко това се погазват и основни правила за защита на личните данни. Такъв подход едва ли би защитил тезата за борба срещу нерегламентирани плащания в някои лечебни заведения в страната“, категорични са от ИАМН.\r\nОт агетцията твърдят още, че през 2019 г. са извършени 44 проверки за в 37 лечебни заведения, в резултат на което са установени 460 нарушения за които са съставени и връчени 20 акта за установяване на административни нарушения. Предстои връчването на още 406 акта за установяване на административни нарушения. ИАМН има и план за тематични проверки на лечебни заведения в цялата страна по въпроси, свързани с икономическите права на пациентите, както и програма за превенция на този тип административни нарушения.   ", "date": "2019.12.11", "title": "С оправдание GDPR държавата не проверява всички случаи с незаконно доплащане в болниците"}
{"url": "https://www.actualno.com/europe/syrbija-veche-pregovarja-s-es-po-po-stroga-metodologija-news_1414568.html", "text": "      Сръбският министър за европейска интеграция Ядранка Йоксимович заяви, че Сърбия следи отблизо разговорите в рамките на ЕС за промяна на методологията за присъединяване, като подчерта, че ако е необходимо, страната ще се адаптира.      „Нямаме нищо против, ако ЕС има нови идеи, които биха подобрили качеството на процеса на присъединяване. Но би било странно и не много справедливо, ако правилата на играта се променят по време на самата игра“, каза Йоксимович.   На вчерашната междуправителствена конференция в Брюксел тя заяви, че , която се отнася до започване на преговори с отваряне на главите за върховенството на закона и глава 35 за следене на прилагането на Брюкселското споразумение. Тя посочи, че началото на преговорите с глави 23 и 24 е \"първото преразглеждане на методологията за присъединяване\".\r\n„Условията биха могли да са много по-трудни от тези, при които Сърбия преговаря в момента. Не се оплакваме, внимателни сме и ще се адаптираме. Аз лично смятам, че новата методология не може да се приложи към страни, които вече са надълбоко в процеса на присъединяване“, заяви Йоксимович.   ", "date": "2019.12.11", "title": "Сърбия вече преговаря с ЕС по по-строга методология "}
{"url": "https://www.actualno.com/sciencelogy/neverojatno-e-ot-kakvo-naj-mnogo-sme-se-interesuvali-tazi-godina-google-go-pokaza-news_1414627.html", "text": "      Кои са най-търсените думи в Google през тази година, когато говорим за България? Учудващо или не, но се оказва, че най-много сме търсили какви са резултатите от изборите за нов Европейски парламент. Точното словосъчетание е \"Резултати от изборите в ЕС\".      На второ и трето място вече влизат доста по-познати търсения – \"морбили\" и \"Чернобил\". Явно темата с ваксините все още е силно интересна на обществото, а сериалът \"Чернобил\" определено стана много популярен в България. \"Африканска чума\" също е доста напред – на четвърто място, а \"Брекзит\" е на пето.\r\nЩо се отнася до това за кого сме търсили информация, то номер едно е папа Франциск – все пак тази година . На второ място е Цветан Цветанов – явно заради \"Апартаментгейт\", а трета е Джени Суши – шоубизнес драмата на Кубрат Пулев.\r\nПълна статистика на търсенията можете да видите !  А какво е било най-интересно да търси на света – научете в ! ", "date": "2019.12.11", "title": "Невероятно е от какво най-много сме се интересували тази година - Google го показа"}
{"url": "https://www.actualno.com/politics/daritkova-zakona-za-socialnite-uslugi-ne-predvijda-otnemane-na-deca-ot-semejstvoto-news_1414611.html", "text": "      Искаме да заявим своята ясна позиция и да успокоим обществото, че в Закона за социалните услуги не се предвижда отнемане на деца от семейството.       Това каза на брифинг в Народното събрание председателят на ПГ на ГЕРБ д-р Даниела Дариткова, предаде Агенция \"Фокус\".   \"Днес бяхме поканили министър Деница Сачева и заместник-министър Зорница Русинова на среща с ПГ на ГЕРБ , за да обсъдим въпросите, които витаят в общественото пространство около Закона за социалните услуги.\r\nВсички теми бяха дискутирани детайлно, защото виждаме, че се преекспонират някои от заложените в него промени. Представят се и се интерпретират неточно\", каза още д-р Дариткова.  Председателят на ПГ на ГЕРБ подчерта, ч е всяка друга злоупотреба с текстовете в него, не е в интерес на българското общество.  ", "date": "2019.12.11", "title": "Дариткова: Закона за социалните услуги не предвижда отнемане на деца от семейството"}
{"url": "https://www.actualno.com/asenovgrad/vsichko-v-stroeja-na-karadjovata-kyshta-v-asenovgrad-e-zakonno-ustanovi-proverka-news_1413782.html", "text": "      Проверка на община Асеновград установи, че няма нарушение по отношение изграждането на нов съвременен гараж и стопанска постройка в двора на паметникът на културата \"Караджовата къща\", разположен на улица \"Крепостна стена\" №14 в града. По сигнал на граждани е извършена проверка на документацията и на място в обекта, която е констатирала, че имотът е собственост на Константин и Златка Чешмеджиеви. Според протокола, строителството се изпълнява, съгласно одобрените инвестиционни проекти и разрешение за строеж от март тази година.      Проектът е съгласуван и с Министерството на културата. Към момента жилищната сграда и гаражите са изпълнени в груб строеж. Монтирани са дограмата и вратите им, като все още не са изпълнени довършителните работи. Собствениците на имота разполагат с разрешение за строеж от 27.03.19 г., подписано от главния архитект на община Асеновград Константин Атанасов, с протокол за откриване на строителна площадка и определяне на строителна линия и ниво, както и с одобрени чертежи. Изрично изискване е реконструкцията на жилищната сграда да се осъществи по автентични данни.   Припомняме, че имотът декларирана, като \"Къща на Христо С. Караджов и Сотир Хр. Караджов\" и е архитектурно-строителен . Къщата е вписана в списъка с Груповите паметници на културата в Метошка махала. През миналата година \"Караджовата къща\" бе определена като опасна сграда, започнала да се саморазрушава. Тогава бе съставена комисия, която да извърши оглед. Така бе отправено предложение демонтаж на сградата и реконструкция по автентични данни, съгласно Закона за културното наследство. ", "date": "2019.12.11", "title": "Всичко в строежа на \"Караджовата къща\" в Асеновград е законно, установи проверка"}
{"url": "https://www.actualno.com/politics/ms-promeni-v-tarifata-za-taksite-sybirani-po-zakona-za-hazarta-news_1414612.html", "text": "      Министерският съвет прие постановление за изменение и допълнение на Тарифата за таксите, които се събират съгласно , предаде БГНЕС.      Промените предвиждат включването на такси за разглеждане на документи по подадено искане за извършване на промени по издаден лиценз за организиране на хазартни игри онлайн.   Уеднаквява се подходът при предоставяне на услуги по електронен път, като таксата за тях ще бъде с 5 % по-ниска от съответната такса за същата административна услуга.\r\nЗаявяването по електронен път ще допринесе за намаляване броя на документите на хартиен носител при организиране на работния процес на администрацията, ще се рационализира съхраняването им и ще се ограничи административната тежест върху бизнеса чрез намаляване на държавната такса.  Създава се възможност заплащането на таксата по чл. 11 от Тарифата да се извършва по банков път.\r\nС приетото постановление са детайлизират и изискуемите документи, за да се гарантира по-голяма яснота и прецизност при обработването им.    ", "date": "2019.12.11", "title": "МС промени в Тарифата за таксите, събирани по Закона за хазарта "}
{"url": "https://www.actualno.com/politics/bsp-iskame-naredbata-za-bonus-malus-da-byde-otteglena-i-vnasjame-promeni-v-kodeksa-za-zastrahovaneto-news_1414631.html", "text": "       Искаме наредбата за бонус-малус да бъде оттеглена и внасяме промени в Кодекса за застраховането.       Това каза народният представител от ПГ на \"БСП за България\" Димитър Данчев по време на брифинг в Народното събрание, предаде Агенция \"Фокус\".   \"Събрали сме се тук във връзка с предстоящото влизане в сила на наредбата за системата бонус-малус, която предвижда драстично повишаване на цената на застраховката \"Гражданска отговорност \".\r\nЗа нас от БСП е неприемливо за едно и също нарушение водачът да бъде санкциониран няколко пъти. Един път с фиш или акт да му бъде налагана глоба, втори път да му бъдат отнемани точки, трети път да му се повишава премията за застраховката \"Гражданска отговорност\".   С посочването на този проблем и взимайки предвид обществената реакция на различни граждански и браншови организации, смятаме, че изготвената наредба не отговаря на очакванията на обществото. В това число и на очакванията на обществото, че тази система ще доведе до намаляване на ПТП\", каза още Данчев. Според него в наредбата са допуснати сериозни пропуски и тя има нужда да бъде преработена.    \"За това ние предлагаме като първа стъпка тази наредба да бъде оттеглена от общественото обсъждане. За това сме внесли и предложения за промяна в Кодекса за застраховането, където казваме, че размерът на премията за застраховка \"Гражданска отговорност\", може да бъде коригирана само на база причинени щети\", допълни още народният представител от БСП.    Данчев обърна внимание, че при сега действащия текст и при влизане в сила на наредбата са свързани с повишаването на корупционни риск и със затрупване на съдилищата с купища жалби. Според него се създава и допълнителна тежест за транспортните фирми, които имат по-голям брой водачи.\r\n\"С една дума за нас бонус-малус системата трябва да има принципно поощряващ ефект за водачите, а не само да бъде инструмент за процедурно увеличаване на застрахователната премия\", допълни още Данчев. ", "date": "2019.12.11", "title": "БСП: Искаме наредбата за бонус-малус да бъде оттеглена и внасяме промени в Кодекса за застраховането"}
{"url": "https://www.actualno.com/society/izglejda-emblematichno-razvaljashtijat-se-falkon-otiva-v-pensija-news_1414632.html", "text": "      Отива ли в пенсия един от емблематичните държави самолети - \"Фалкон\", който е на вече 19 години? Най-вероятно да, предвид едно от днешните решения на Министерския съвет.      Според него, генералният директор на Авиоотряд 28 ген. Тодор Коджейков трябва \"да проведе преговори за сключване на договор за доставка на  въздухоплавателно средство за изпълнение на полети със специално  предназначение. Резултатът от преговорите ще бъде докладван на  Министерския съвет за приемане на постановление\". Освен това ще се прави хангар за съхранение и техническо обслужване.   Припомняме, че на няколко пъти през годините с \"Фалкон\"-а имаше проблеми. За последно преди месец . А може би беше с колесника му, отпреди 4 години. Тогава премиерът Бойко Борисов трябваше да лети за Брюксел, но се наложи да кръжи над София, за да изгори достатъчно гориво за безопасно кацане - от пети опит!   ", "date": "2019.12.11", "title": "Изглежда емблематично развалящият се \"Фалкон\" отива в пенсия"}
{"url": "https://www.actualno.com/europe/goljam-pojar-v-zavod-za-boi-v-ekaterinburg-video-news_1414587.html", "text": "      В Екатеринбург, на територията на фабриката за бои и лакове в Урал, е възникнал пожар, след като бурета с продукти са започнали да избухват, съобщи за РИА Новости пресслужбата на Министерството на извънредните ситуации.      Пожарът, горящ на площ от 800 квадратни метра.  Досега е известно за един пострадал. Съществува заплаха от срутване на покрива на хангара.  Почти 70 души и 16 броя техника се борят с огъня. По предварителна информация гори разлятата боя.  На място работи мобилна лаборатория за измерване на максимално допустимата концентрация на вредни вещества.     ", "date": "2019.12.11", "title": "Голям пожар в завод за бои в Екатеринбург (ВИДЕО)"}
{"url": "https://www.actualno.com/business/borisov-nameri-za-kakvo-da-izharchi-izlishyka-za-am-hemus-bez-obshtestvena-porychka-news_1414675.html", "text": "      Държавното дружество \"Автомагистрали\" ЕАД ще прави още 88 километра от АМ \"Хемус\", за които правителството реши да отпусне 1,38 млрд. лева. Сумата е , която се строи сега, но тя е дълга 134 километра. Новите пари ще отидат за изготвянето на технически проекти и изпълнение на строително-монтажните работи в отсечката от 222-ри до 310-ти километър в периода до 2022 година.      Всъщност това, че \"Автомагистрали\" пое отсечката от пътен възел \"Боаза\", до пресичането с път I-5 Русе - Велико Търново доведе до скандал - заради дали компанията има нужната експертиза да го направи! Освен това, както тогава, така и сега дружеството . Тогава стана ясно, че не може да строи за повече от . Отделно, дали включването на \"Автомагистрали\" не е вид компенсация за Гинка Върбакова заради провалената сделка за ЧЕЗ, тъй като директорът на държавното дружество Стоян Беличев е неин бивш съдружник.\r\nОт сегашните 1,38 млрд. лева, 483 млн. лева се отпускат по бюджета на МРРБ за 2019 година за предстоящи плащания, като правителството уверява, че \"с това се цели планиране на завършването на автомагистралата от София до Варна\". Парите явно идват от бюджетния излишък, който около 1 млрд. лева, а по Закона за държавния бюджет тази година можем да си позволим дефицит от около 2 млрд. лева. За отсечката на АМ \"Хемус\" от 222 до 310 километър са обособени три участъка:   - Участък 7 е 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище.\r\n- Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград.\r\n- Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).    Какво още като пари получи регионалното министерство - . ", "date": "2019.12.11", "title": "Борисов намери за какво да изхарчи излишъка - за АМ \"Хемус\" без обществена поръчка"}
{"url": "https://www.actualno.com/africa/the-guardian-bugenvil-li-shte-byde-naj-novata-dyrjava-v-sveta-snimki-news_1414683.html", "text": "      Автономният регион Бугенвил гласува за независимост от Папуа Нова Гвинея, което ще направи групата острови най-новата държава в света, пише \" \".      Островите се намират на 700 км от крайбрежието на Папуа Нова Гвинея в Соломоново море. През 2001 г. правителството на Гвинея обеща да се проведе  гласуването като част от мирно споразумение за прекратяване на  дългогодишна гражданска война. Жертвите в нея са близо 200 000 души.   Повече от 180 000 души са гласували в референдума в Бугенвил. Процесът продължи няколко седмици. Например, президентът на автономния регион Джон Момис е гласувал още на 23 ноември.\r\nРезултатите от вота са категорични: почти 98% (176 928 души) са поискали независимост, а по-малко от 2% (3043) смятат, че трябва да останат част от Папуа Нова Гвинея, но с \"по-голяма автономия\".  \"Очевидно народът сега е в настроение да празнува и аз се присъединявам към него, тъй като има цялото право да празнува\", коментира президентът на автономния регион Джон Момис.      Какво следва     Бугенвил няма да стане държава веднага. Резултатът от референдума не е със задължителен характер. Очаква се да започнат преговори между Папуа Нова Гвинея и Бугенвил.\r\nОкончателното решение трябва да бъде взето от парламента на Папуа Нова Гвинея.\r\nСпоред анализатори, цитирани от \"The Guardian\", правителството на Папуа Нова Гвинея може да забави консултациите, като според тях процеса по обявяване на независимост на Бугенвил най-вероятно ще отнеме десетилетие.      ", "date": "2019.12.11", "title": "The Guardian: Бугенвил ли ще бъде най-новата държава в света? (СНИМКИ)"}
{"url": "https://www.actualno.com/crime/tejyk-incident-mejdu-dva-mikrobusa-na-pytja-ruse-bjala-ima-postradali-news_1414637.html", "text": "      Тежък инцидент на пътя Русе - Бяла. Към 12.35 часа е станала катастрофа между два микробуса. По първоначални данни има пострадали. Към мястото са насочени екипи на пожарната, полицията и спешна помощ. Пътят в участъка е затворен.      От МВР съобщават, че леките автомобили се отклоняват през с.Басарбово, а тежките – изчакват в района на Бяла и преди с. Иваново.   Очаквайте подробности!   ", "date": "2019.12.11", "title": "Тежък инцидент между два микробуса на пътя Русе - Бяла, има пострадали"}
{"url": "https://www.actualno.com/showbusiness/andrea-vleze-v-bolnica-news_1414693.html", "text": "      Фолк дивата влезе в болница на системи. С това се \"похвали\" самата блондинка в социалните мрежи,           На снимката ясно се вижда, че ръката на Андреа е с абокат, но каква е точната причина за инцидента не се знае.\r\nВажното е, че певицата приема случилото се с чувство за хумор, определяйки преживяването като \"лудо\". Само няколко часа по-късно, бившата половинка на Кубрат Пулев сподели видео, в което свири на пиано по доста оскъдно облекло.   ", "date": "2019.12.11", "title": "Андреа влезе в болница"}
{"url": "https://www.actualno.com/europe/elizabet-ii-ne-izlizam-v-pensija-dori-i-sled-95-tata-si-godina-news_1414640.html", "text": "      Наскоро бяха разпространени слухове, че кралица Елизабет II се оттегля и че престолът ще бъде поет от нейния син принц Чарлз. Мнозина смятат, че кралицата е прекарала достатъчен брой години на трона и че дните на нейната старост трябва да се изживеят с лекота, а не с кралски задължения.      Британските медии съобщиха, че кралицата ще се оттегли, когато навърши 95 години, но дворецът, както обикновено, не отговори на слуховете.   Сега обаче официален отговор се появи:\r\n„Няма планове за промяна на положението, когато кралицата навърши 95 години, или когато и да било“, заяви кралското семейство, цитирано от USA Today.  Бъкингамският дворец обясни, че кралицата има много правомощия и привилегии, но официално пенсиониране не е възможно без политически усложнения, така че тя остава на трона.\r\nГоворител на Кларънс Хаус, официалната резиденция на принц Чарлз, заяви, че няма планове за промяна на кралската йерархия, съобщава БГНЕС.    ", "date": "2019.12.11", "title": "Елизабет II: Не излизам в пенсия дори и след 95-тата си година "}
{"url": "https://www.actualno.com/politics/adv-greta-ganeva-dyrji-li-glavnijat-prokuror-politicite-news_1414697.html", "text": "      А минавало ли ви е през ума, че не политиците държат Главния прокурор, а Главният прокурор държи политиците? Какво друго можем да си мислим, след като всички предпоставки за това са налице по закон. След като не е налице нито едно успешно повдигнато обвинение срещу висш политик.      След като единствената кандидатура на новия Главен беше предложена от действащия и единодушно приета от цялата политическа квота във ВСС   Сле като политиците не се осмелиха да противопоставят друга кандидатура.\r\nСлед като осигури безпрепятствено пътя си към КПКОНПИ още преди да е отворена процедурата, а политиците днес просто я гласуваха.  След като постигна съгласието на политиците за промяна в Закона за КПКОНПИ? Тепърва ще видим в каква посока и с какви правомощия... осмелявам се да предположа, че именно той ще е независимият орган, който ще може да следи новия Главен, което от своя страна ще доведе и до формалното установяване на влияние върху него, освен неформалното, което е очевидно.\r\nСлед като непосредствено след избора му за председател на КПКОНПИ дава изявление със становище относно бъдещото изменение на нормативната уредба относно Главния прокурор.   След като си гарантира безопасността, информацията, положението и влиянието именно в КПКОНПИ, къде ако не точно там ще може да продължи да ги има.    След като е съвсем очевидно, че вероятно никога няма да разберем с какво точно държи политиците, освен ако нещо не се обърка.\r\nИ така, в чий интерес управляват политиците ли? Ще разчитаме на знаещият, както го определи Министър- председателя.     ", "date": "2019.12.11", "title": "Адв. Грета Ганева: Държи ли главният прокурор политиците?!"}
{"url": "https://www.actualno.com/politics/sacheva-plashi-s-prokuraturata-zaradi-nasajdane-na-strah-za-otnemane-na-deca-news_1414676.html", "text": "       Държавата е готова да сезира прокуратурата за насаждане на страхове у хората, че ще се отнемат децата им. Това стана ясно от думите на социалния министър Деница Сачева в парламента.      Сред протестиращите имало хора, които имат реални страхове и с тях щяло да се работи и да се разговаря.    Законът за социалните услуги не третира отнемане на деца от семействата , успокои Сачева. С него се въвеждали стандарти за качество, но властта е ангажирана с притесненията на народа.\r\nНе можем да проявяваме високомерие към страховете на хората, коментира още социалният министър.   Властта започва разговори с парламентарните групи и НПО-та по закона за социалните услуги. По темата предстои разговор и с Българската православна църква.\r\nДнес тя и заместникът й Зорница Русинова се срещнаха с ПГ на ГЕРБ. Председателят на ПГ на ГЕРБ , че са дискутирали детайлно всички теми, защото се преекспонират някои от заложените в закона промени, интерпретират се неточно.   Социалният министър отбеляза, че 15 на сто от предлаганите у нас общо 1350 социални услуги се изпълняват от НПО, а 85 на сто - от общините. Със Закона за социалните услуги се въвеждат стандарти за качество, възможности за по-голяма инвестиция в самите социални работници, тяхното обучение, квалификация, професионална отговорност, разясни Деница Сачева.     ", "date": "2019.12.11", "title": "Сачева плаши с прокуратурата заради насаждане на страх за отнемане на деца"}
{"url": "https://www.actualno.com/politics/ms-dade-do-494-mln-lv-na-mrrb-za-nacionalnoto-tol-upravlenie-news_1414616.html", "text": "      До 49 415 820 лв. се отпускат по бюджета на Министерството на регионалното развитие и благоустройството (МРРБ) за финансиране на . Те са за възстановяване на разходи, направени за сметка на бюджета на от началото на годината на база фактическо изпълнение. Средствата са предназначени за текущи и капиталови разходи.       на Националното тол управление са предвидени 46 003 750 лв. От тях 11 000 200 лв. са за възстановяване на разходи по договора за проектиране, изграждане и въвеждане на електронната система за събиране на пътни такси на база време и на база изминато разстояние. Останалите средства са за оборудване на работни помещения на НТУ, разходи за поддържане на автомобилите на тол контрола, на терминалите за самотаксуване, режийни разходи и т. н.   Капиталовите разходи са 3 412 070 лв. От тях част от средствата са за софтуерна разработка за вторична интеграция между Агенция „Митници“, МВР и НТУ за пътни такси и разрешителни, счетоводен софтуер и др.\r\nРазчетите са разработени на база анализ на разходите, свързани с действащи договори във връзка с функционирането на Националното тол управление.  Средствата за Национално тол управление за 2019 г. са планирани по централния бюджет, а не по бюджета на МРРБ и се отпускат с постановления на Министерския съвет. ", "date": "2019.12.11", "title": "МС даде до 49,4 млн. лв. на МРРБ за Националното тол управление "}
{"url": "https://www.actualno.com/business/bulgargaz-predlaga-po-niska-cena-na-gaza-ot-januari-2020-g-news_1414571.html", "text": "      \"Булгаргаз\" ЕАД предложи на КЕВР да утвърди цена на природния газ за първото тримесечие на 2020 г., в размер 43,98 лв/MWh  - без цени за достъп, пренос, акциз и ДДС. Предложението е за крайни снабдители на природен газ и за лица, на които е издадена лицензия за производство и пренос на топлинна енергия, съобщиха от дружеството.      В сравнение с утвърдената за четвърто тримесечие на 2019 г. цена (без цени за достъп, пренос, акциз и ДДС), предложената за І-во тримесечие на 2020 г. е по-ниска с 1,94% или с 0,87 лв/MWh.   Намалението на цената се дължи на очакваните по-ниски разходи за доставка, във връзка с промяна на пункта на доставка, считано от 01.01.2020 г., като същият се предвижда да бъде на \"Странджа/Малкочлар\", намиращ се на границата ни с Турция.\r\n\"Булгаргаз\" ЕАД води преговори с \"Газпром експорт\" за намаление на доставната цена на природния газ за страната. Въпреки че срокът за постигане на споразумение изтече на 03.12.2019 г., двете страни продължават преговорите, като българската страна настоява доставната цена за българския потребител да отразява развитието на цените на ликвидните континентални газови хъбове и действащите гранични цени за Германия/Франция/Италия, съобщава БГНЕС.  Интересът на двете страни предполага преговорите да бъдат финализирани в най-кратък срок. ", "date": "2019.12.11", "title": "\"Булгаргаз\" предлага по-ниска цена на газа от януари 2020 г.  "}
{"url": "https://www.actualno.com/crime/prokuraturata-razsledva-bezstopanstvenost-vyv-vik-pernik-news_1414685.html", "text": "      След проверки на Окръжна прокуратура и Районна прокуратура в Перник за източването на  язовир „Студена“ и водния режим обвинителите ще разследват безстопанственост във ВиК Перник по информацията, че има към град Радомир, предаде БГНЕС.      Останалите материали ще бъдат изпратени на Специализираната прокуратура - София по компетентност да се разследва работата на кметове и областен управител, съобщи БНР.   Кметът на Перник Станислав Владимиров съобщи по-рано днес, че ще подпише новия график за режима на водата, след като го съгласува с всички институции на територията на общината. По думите му предложеният вчера от министър Петя Аврамова вариант за воден режим в Перник не е окончателен.\r\nВладимиров каза, че ще отправи предложение към ВиК специално за празниците режимът да не е толкова болезнен и драстичен и коментира, че лошата организация на ВиК и несработването на техните инсталации е довела до това една не малка част от кварталите на Перник да нямат вода с дни.  Кметът изрази надежда новият управител на ВиК Перник да навлезе бързо в проблемите, защото жителите на махала „Андрейна“ в Батановци нямат вода вече почти две седмици, високите квартали на Перник и част от селата също нямат питейна вода с дни и дружеството трябва спешно да отстрани тези проблеми.\r\nПо повод вчерашната среща в Министерството на регионалното развитие и благоустройството , че след един изгубен месец, нещата още са на вариант \"търсят се водоизточници\". Такъв е бил отговорът и на въпроса му ще има ли още водоноски в Перник.    ", "date": "2019.12.11", "title": "Прокуратурата разследва безстопанственост във ВиК Перник "}
{"url": "https://www.actualno.com/goodnews/gorichka-ot-elhichki-za-po-chist-vyzduh-v-sofija-news_1414741.html", "text": "      „Коледни елхички за по-чист въздух в София” е инициатива на мрежата за женско предприемачество „Бизнес на високи токчета”.      Дядо Коледа, клубът и неговите партньори, канят децата и родителите заедно да открият „Горичката от елхички” на 15 Декември (неделя), в София Ринг Мол (на околовръстното) на плаза, от 12:00ч. Добрият белобрад старец ще позабавлява децата, ще си носи кутията за писма за всички, които все още не са си изпратила писмата с желанията за подаръци. Всяко дете може да си носи сурвачка изработена от него, за конкурса „Най-красива сурвачка”. Ще има награди за децата, подаръци и за родителите от фирмите партньори.\r\nКакто всички знаем мръсният въздух в София е сериозен проблем за жителите на столицата и не само. Той влошава здравето на хората драстично. София стигна до фрапиращото 1-во място в класацията на столиците за най-мръсен въздух в световен мащаб, през последните дни.\r\nЗалесяването е една от мерките, които спомагат за намаляването на ефекта от вредните емисии. „Ето защо ние от мрежата за женско предприемачество „Бизнес на високи токчета”, стартираме каузата „Бизнесът за по-чист въздух в София”. Първата ни инициатива е свързана с предстоящите коледни празници и опитът ни да спасим коледни дръвчета от изхвърляне.” – разказаха организаторите.   20 елхички в саксии ще отпътуват към новите си стопани – дечицата от детските градини в район „Младост”, който е партньор на инициативата, в лицето на кмета Стефан Стефанов. Рано на пролет децата с помощта на учители, родители, медии и бизнесът ще посадят дръвчетата в дворовете на учебните заведения, ще се грижат за тях и следващата Коледа ще могат да си украсят живо дръвче за празника.\r\nMисията на клуба е да накара бизнесът да започне да мисли и предприема действия, свързани с по-чиста среда и въздух, като за начало в София, а в последствие и в цяла България.    „Коледни елхички за по-чист въздух” не е просто една инициатива. Идеята е това да е първата от поредица инициативи, част от каузата ни „Бизнесът за по-чиста България”. Освен хора с бизнес, ние сме и родители. Важно е да възпитаваме у децата си идеята за опазване на средата около нас. Включвайки децата ни да участват в инициативите, вярваме, е те ще предадат добрия пример на приятелите си, че ще моделираме тяхното мислене в посока опазване на планетата.” - казват дамите от бизнес клуба.  ", "date": "2019.12.11", "title": "„Горичка от елхички” за по-чист въздух в София"}
{"url": "https://www.actualno.com/burgas/proverki-na-riosv-burgas-sled-signali-za-mirizma-na-gaz-v-grada-news_1414645.html", "text": "      Няма регистрирани емисии на сероводород и въглеводороди във въздуха над Бургас и района, констатираха екипи на РИОСВ след проверка по сигнали на граждани, предава кореспондентът на Actualno.com в региона.      Сигналите са от жители на град Бургас за миризми на нефтопродукти и газ през изминалото денонощие в часовете от 21:45 на 10.12.2019 г. до 00:30 на 11.12.2019 година.   \"От около една седмица всички ние усещаме аромата въглеводрооди от Нефтопреработвателния завод. В тази връзка РИОСВ извърши няколко проверки в които за съжаление не установяваме абсолютно никаква промяна в параметрите на работата на инсталациите. Всички инсталации са натоварени на сто процента. Но се установи, че нямаме превишение на нито един от показателите които са за качество на атмосферен въздух, но въпреки това там се произвежда бензин. Всички усещаме аромата на тежки въглеводороди, на бензин, което основно идва от рафинерията, която го преработва. Зимният период това е по-интензивно. Снощната проверка беше извършена след подадени около 30 сигнала получени на 112 и бяха извършени замервания по всички точки. По 28 показатели нямаме завишение по нито един от тях, но около границите на завода се усеща страшно силна миризма на въглеводороди. Ясно е, че тя идва от преработката на нефта. В рамките на този един до нула часа заводът е предприел действия като е намалил мощностите, преустановил е всички други дейности по разтоварване и след този период нямаме вече сигнали от граждани. Те са оператор който работи под комплексно разрешително и едно от условията в него е, че не трябва да има разпространение на неприятни миризми извън завода. Това е основанието на РИОСВ да предприемане на административно наказателни мерки. Глобата в такива случаи е от 10 хиляди до 500 хиляди лева. Конкретната сума ще се уточни. За подобно нарушение миналата година заводът беше глобен със сто хиляди лева\". Това заяви при обявяване на резултатите от проверката пред Actualno.com директорът на РИОСВ Бургас инж. Тонка Атанасова. Още подробности за изследванията и резултатите:   Измерванията за качеството на атмосферния въздух са били направени при пълно безветрие с мобилна апаратура GASMET по 28 показателя както в местата на подаване на сигналите. Те са извършени и по границата на производствената площадка на „Лукойл Нефтохим“ АД. Регистрираните стойности при измерването са под границата на количествено определяне на метода. При извършен обход по границата на производствената площадка на рафинерията от експертите на инспекцията е усетена миризма на нефтопродукти.\r\nВ ежедневния рапорт на дежурен старши инженер на „Лукойл Нефтохим“ АД е докладвано за предприети действия от екипи на Единната противоаварийна служба . Осъществено е замерване в Бургас по улица „Янко Комитов“, в жилищен комплекс „Славейков“ блок 64, жилищен комплекс „Лазур“ улица „Места“, ж.к. „Изгрев“ ж.к. “Братя Миладинови“ - кръстовище на площад “Трапезица“, Морска гара, Морска градина. Няма регистрирани емисии на сероводород и въглеводороди. Втори екип на ЕПАС е извършил замервания покрай оградата на „Лукойл Нефтохим“ АД, в посока Бургас и Долно Езерово и там не са регистрирани емисии на сероводород и въглеводороди.   Няма подаване на сероводород и въглеводороди за изгаряне на факелните системи. От страна на дружеството са спрени дейностите с риск от предизвикване на емисии. Засилен е контролът върху работните параметри на инсталациите. Данните от провежданите собствени непрекъснати измервания не показват превишения на нормите за допустими емисии. Проверени са трасетата на магистралните тръбопроводи. Оказало се е, че и там няма пропуски, не са констатирани и миризми. Преди и по време на сигналите не са извършвани дейности по преработката на стари екологични щети.    Превишения на контролираните замърсители не са регистрирани от АИС „Долно Езерово“ и диференциалната оптична система „OPSIS” в комплекс „Лазур“. ", "date": "2019.12.11", "title": "Проверки на РИОСВ Бургас след сигнали за миризма на газ в града"}
{"url": "https://www.actualno.com/starazagora/kazanlyshki-mladeji-osigurjavat-topla-supa-i-za-hora-v-nujda-news_1414656.html", "text": "      Доброволци и сдружението \"Младежки център за развитие (МЦР) - Взаимопощ\" осигуряват безплатна супа за казанлъчани в нужда. Благотворителното събитие е по проект на програма \"Европейски корпус за солидарност\" и ще се проведе на 20 декември от 11 до 13 на ул. \"Искра\" 22 в Казанлък.      Инициативата им обаче не е обичайна, защото те приканват съгражданите си в навечерието на коледните празници да покажат и човешко отношение към нуждаещите се. Съпричастните могат да се присъединят към сдружение \"МЦР) - Взаимопощ\" и неговите доброволци и прекарат малко време с хората, които ще хапнат безплатна супа, като отидат на място с \"коледни сладки, чисти зимни дрехи или просто усмивка и отворено съзнание\".   Младите хора са уверени, че по този начин ще припомнят на хората за основния смисъл на Коледа, за християнските ценности, които повеляват да споделяме любовта си и да помагаме \"на хора с по-малко късмет от нас самите\". Според тях една супа няма да промени нищо, но моментите на солидарност, съпричастност и срещата с добри хора, ще внесат светлина и топлина в живота на онези, които ще са сами, без подаръци и богата трапеза в  празничните дни. ", "date": "2019.12.11", "title": "Казанлъшки младежи осигуряват топла супа и за хора в нужда"}
{"url": "https://www.actualno.com/asia/njama-postradali-bylgarski-grajdani-pri-navodnenieto-v-dubaj-news_1414704.html", "text": "      Няма данни за пострадали български граждани при в Дубай, Обединени арабски емирства. Няма риск за живота и здравето на гражданите, както и необходимост от евакуация.      Пътната обстановка в града е сложна. В района на летище Дубай (DXB) са налице задръствания поради отводнителна дейност. Към момента обстановката на летището е нормализирана като има минимални закъснения в графика на полетите.   Препоръчваме на пътуващите от летище Дубай да се информират за актуалната обстановка от официалната му интернет страница:  http://www.dubaiairports.ae\r\n Също така препоръчваме пътуващите да се явяват за чекиране по-рано от обичайните 2 часа. Няма данни за отложени полети от и до София.  Генералното консулство на България в Дубай работи и е готово да окаже съдействие на бедстващи български граждани. При необходимост от помощ, сънародниците ни могат да се свържат с генералното на следните телефони: +971 43 442 419, +971 43 442 341. ", "date": "2019.12.11", "title": "Няма пострадали български граждани при наводнението в Дубай"}
{"url": "https://www.actualno.com/europe/predi-vota-v-uk-djonsyn-raznasja-mljako-korbin-plashi-s-privatizacija-video-news_1414695.html", "text": "       Ден преди страстите са нажежени, но сякаш само сред политическия елит, коментират британските медии. Политическите наблюдатели съзират апатия сред електората. Последното голямо , потвърждава нагласите. Според него консерваторите ще спечелят мнозинство, но не толкова убедително, колкото на предишния вот. Борис Джонсън е на път да спечели мнозинство от 28 места в Камарата на общините, но се наблюдава значително намаление на преднината на торите, което каза наблюдателите да очакват непредвидими избори. Според проучването консерваторите ще имат 339 места, което с 22 повече от предишните избори през 2017 година. Като се има предвид обаче, че при използвания модел на проучване е възможна грешка до 28 места плюс или минус, тогава не е изключено да се стигне до висящ парламент. Очаква се основните съперници – , да спечелят 231 места, което е с 31 по-малко от предишните избори, Шотландската национална партия ще има 41 места или със 6 повече, Либералдемократическата партия - 15 места или 3 повече.      Проучването показва, че в последния ден преди изборите партиите все още има за какво да се борят при положение, че всеки глас може да се окаже безценен. Има доста хора, които ще вземат решение в последния момент за кого да гласуват или дали изобщо да гласуват, твърдят политическите наблюдатели на Sky News и на BBC. Това е валидно в най-голяма степен за избирателните райони, където разликата между двамата водещи кандидати е минимална и при тактическо гласуване може да настъпи обрат. Точно в два такива района се осоваха днес рано сутринта основните съпреници Борис Джансън и Джереми Корбин.  Лидерът на консерваторите и премиер на страната облече униформа на млекар и разнасяше каси с мляко по домовете в предградие на Лийдс.    Джереми Корбин пък се озова в предградие на шотландския Глазгоу още преди разсъмване и бе посрещнат от симпатизанти с бурни овации зарад обещанията си в пиперливата реч, с която описа как консерваторите ще приватизират здравната система на кралството и ще я съсипят.  Ожесточената кампания, която приключва днес, започна на 6 ноември. Да си основните козове на съперниците в надпреварата: Борис Джонсън я сведе до шест обещания: ; Рекордни инвестиции в нашия NHS (здравната система, бел. ред.), с 50 000 повече медицински сестри и 40 нови болници; още 20 000 полицаи и по-строги присъди; Имиграционна система(по-строга, бел.ред), базирана на австралийски стил; Инвестиции в наука, образование, инфраструктура и действия за постигане на ненулеви въглеродни емисии до 2050 г.; Всичко това без повишаване на данъка върху дохода, ДДС или Националното осигуряване.\r\nКорбин отвърна със свои обещания, преповторени на митинга в Мидълзбро: „Моето послание към всички онези избиратели, които все още не са решили е, че можете да гласувате за надеждата на тези избори. Време е за повишаване на заплащането на 12 милиона души, за по-ниски тарифи и такси и за безплатно отглеждане на деца. Можете да гласувате за лейбъристко правителство, което ще бъде на ваша страна. Правителство на труда, което ще спаси нашия NHS от приватизация. Време е за пенсионна справедливост за жените, родени през 50-те години, и за безплатна лична грижа за пенсионерите. И е време всички да имат безплатно образование и достойни работни места. Ще сложим пари в джоба ви, защото го заслужавате. Най-богатият и голям бизнес ще плати за това. Ще спестим нашия NHS, като му дадем нужните пари, прекратявайки приватизацията и като не ги продадем на Тръмп\".   Наблюдателите на Острова са пестеливи в прогнозите си колко точно места ще спечелят консерваторите и колко – лейбъристите.  Всички са единодушни, че , но то вече не е толкова голямо. При по-висока активност, особено от страна на разколебаните и нерешилите за кого да гласуват, резултатите от проучванията отново могат да се окажат погрешни и да има изненади.     ", "date": "2019.12.11", "title": "Преди вота в UK: Джонсън разнася мляко, Корбин плаши с приватизация (ВИДЕО)"}
{"url": "https://www.actualno.com/crime/prokurorskata-kolegija-prie-ostavkata-na-andrej-jankulov-news_1414753.html", "text": "      Прокурорската колегия прие оставката на прокурора и бивш зам.-министър на правосъдието Андрей Янкулов. Решението беше взето без дискусия, съобщава още правния сайт .      На днешното заседание на прокурорската колегия във ВСС беше приета и оставката на заместник-главния прокурор Мария Шишкова. Вижте как и защо се случи това в .   Оставката на Янкулов беше депозирана на 27 ноември. Той обяви решението си във Facebook.\r\nТогава написа, че напуска със смесени чувства на тъга и облекчение. „В продължение на немалко години в Софийска районна и Софийска градска прокуратура имах шанса да работя заедно с хора, от които научих много и с които би се гордяла всяка една европейска прокуратура. За съжаление на всички ни обаче, не те дават облика на институцията“, заяви той и добави, че пътят, по който е водена прокуратурата, не чувства като негов.  Вижте още за неговото решение в  ", "date": "2019.12.11", "title": "Прокурорската колегия прие оставката на Андрей Янкулов"}
{"url": "https://www.actualno.com/balkani/micotakis-neka-da-ima-otvoren-evropejskijat-pyt-za-zapadnite-balkani-news_1414743.html", "text": "      Необходимо е , заяви министър-председателят на Гърция Кириакос Мицотакис след срещата си с президента на Сърбия Александър Вучич.      Задълбочаване на двустранното сътрудничество, европейската перспектива на Сърбия и на държавите от Западните Балкани, сръбската инициатива да се погрижи за , железопътната линия в региона и футболната надпревара Олимпиакос – Цървена звезда, са темите, които обсъдиха двамата лидери. Мицотакис и Вучич подписаха съвместна декларация за създаване на стратегически партньорски отношения между Гърция и Сърбия, съобщи МИА, цитирана от БГНЕС.   На съвместната пресконференция гръцкият премиер съобщи, че общите приоритети на двете държави са инфраструктура и енергетика, като спомена железопътната свързаност на Гърция със Северна Македония, Сърбия и Унгария.\r\nПо отношение на инфраструктурата двете регионални програми за сътрудничество на ЕС може да бъдат използвани за завършване на железопътната линия Пирея – Солун – Скопие – Белград – Будапеща. Проектът е от ключово значение за търговията и транспорта в широкия регион, както и за .  По инициатива на сръбския президент Мицотакис и Вучич се договориха Сърбия да приеме от Гърция определен брой деца – бежанци без придружител и да се погрижи за тях.\r\n„Приветствам тази негова инициатива като доказателство за практическата солидарност не спрямо Гърция, а спрямо онези деца, които живеят при трагични условия. Смятам, че е изключително важно, че една държава-кандидат за членство в ЕС смело поема моралните си ангажименти и подкрепя Гърция при разрешаването на този тежък проблем”, заяви Мицотакис.\r\nВучич подчерта, че са отговорили положително на призива на Гърция да окажат помощ за децата-бежанци.       „Ще поемем грижата за тези деца. Не правим това, защото някой в Европа ще го оцени, а го правим от любов към тези деца”, подчерта президента на Сърбия.\r\nСлед срещата на четири очи между Вучич и Мицотакис се проведе трето заседание на съвета за сътрудничество между Сърбия и Гърция, в която участваха министри от правителствата на двете държави.\r\nОсвен декларацията за стратегическо партньорство между двете държави беше подписана програма за сътрудничество в областта на образованието, науката и технологичното развитие за периода 2020 – 2022 година.\r\nВ интервю за „Катимерини“ сръбският президент Александър Вучич подчерта необходимостта Атина и Белград да засилят още повече своите икономически и политически връзки и да си пазят гърбовете един на друг на международната сцена.\r\n „От особено значение е да насърчаваме нашите търговски сделки, но нашата цел е също така да насърчаваме политическите си отношения, за да можем да затвърдим позициите си взаимно в международната общност“, каза Вучич, който пристигна в Атина в понеделник по покана на президента Прокопис Павлопулос.      Сръбският лидер също подчерта важността, която Белград придава на железопътната връзка Будапеща-Пирея през Белград, Скопие и Солун, и че той провежда разговори с китайски и европейски служители относно завършването на проекта.\r\nТой отбеляза също, че Белград е притиснат от Европейския съюз , но настоя, че страната му ще продължи да ги поддържа.\r\n Вучич, който подчерта, че членството в ЕС остава стратегическата цел на Сърбия, също каза, че Белград ще направи всичко възможно, за да помогне на блока и Атина по отношение на проблема с мигрантите. ", "date": "2019.12.11", "title": "Мицотакис: Нека да има отворен европейският път за Западните Балкани "}
{"url": "https://www.actualno.com/crime/zamestnik-glavnijat-prokuror-marija-shishkova-podade-ostavka-news_1414748.html", "text": "      Заместник главният прокурор Мария Шишкова подаде оставка, пише \"24 часа\". Желанието й е да бъде освободена от поста от 6 януари 2020 г. Единодушно, с десет гласа \"за\" прокурорската колегия на Висшия съдебен съвет (ВСС) прие оставката й.      Така Шишкова остава редови обвинител във Върховната касационна прокуратура, пише lex.bg.   Това стана на заседание на прокурорската колегия във ВСС, председателствано за последно от главният прокурор Сотир Цацаров. По-рано днес той беше опредлен като новият шеф на КПКОНПИ от народните представители. Вижте как в .\r\nВеднага след това Сотир Цацаров заяви, че още днес и не вижда пречка новият  главен прокурор Иван Гешев да поеме поста преди 10 януари 2020 г. - когато официално приключва мандатът на настоящия главен прокурор. Очаква се утре пленумът на ВСС да гласува оставката на Сотир Цацаров.  В момента Шишкова е един от четиримата заместници на главния прокурор. Другите са Иван Гешев (новият главен прокурор), Ася Петрова (която ръководи Върховната административна прокуратура) и Борислав Сарафов, който е и директор на Националната следствена служба.\r\nМария Шишкова е заместник-главен прокурор от 20 октомври 2014 г. Тя беше назначена на този пост по предложение на главния прокурор Сотир Цацаров. Преди това Шишкова беше съдия – най-напред в районния съд в Пловдив (1996 г.-2000 г.), а от 2000 г. до 2014 г. в окръжния съд в града. Вчера Прокурорската колегия я отличи с 1000 лева. ", "date": "2019.12.11", "title": "Заместник-главният прокурор Мария Шишкова подаде оставка"}
