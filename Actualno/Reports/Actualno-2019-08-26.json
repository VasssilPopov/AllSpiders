{"url": "https://www.actualno.com/europe/vojnata-mejdu-makron-i-bolsonaro-prodyljava-snimki-news_805375.html", "text": "      Френският президент Еманюел Макрон осъди \"изключително грубите\" коментари, отправени към съпругата му Бриджит от бразилския му колега Жаир Болсонаро.      \"Той направи някои изключително груби коментари по отношение на жена ми\", каза Макрон по време на пресконференция, когато беше помолен да реагира на изявленията на бразилското правителство за себе си.     \"Какво мога да кажа? Тъжно е. Тъжно е най-напред за него, а след това за бразилците\", добави той.    В неделя привърженик на Болсонаро публикува съобщение във Фейсбук, в което се подиграва с появата на Бриджит Макрон и я сравнява с първата дама на Бразилия Мишел Болсонаро.\r\n\"Сега разбирате защо Макрон напада Болсонаро?\", написа той под не особено сполучлива снимка на 65-годишната Бриджит Макрон, която е с 28 години по-голяма от съпругата на Болсонаро - Мишел.         Болсонаро отговори във Фейсбук: \"Не унижавайте човека, ха-ха\".  \"Мисля, че бразилските жени вероятно ще се срамуват да прочетат това от своя президент\", каза Макрон. \"Мисля, че бразилците, които са страхотен народ, вероятно ще се срамуват от това поведение...И тъй като чувствам приятелство и уважение към бразилския народ, се надявам, че много скоро те ще имат президент, който се държи по правилния начин.\", предава БГНЕС.\r\nСкандаът започна с един туит на Макрон, в който той обръща внимамие на пожарите в Амазония. Последва обвинение от страна на Болсонаро, че френският президент е с \"колониално мислене\"...и така, неусетно, езикът загрубя.       ", "date": "2019.08.26", "title": "Войната между Макрон и Болсонаро продължава... (СНИМКИ)"}
{"url": "https://www.actualno.com/scene/pyrvite-dumi-na-stefan-danailov-sled-operacijata-blagodaren-sym-za-lubovta-vi-news_805696.html", "text": "      \"Нов етюд от моя живот, който ме накара да се замисля колко е важно движението\". Така Стефан Данаилов определи пред bTV падането, при която счупи става и се наложи да бъде опериран.      \"Най-страшното беше болката. На 100 години ще стана, такава болка не съм изживявал. Само си задавах въпроса: \"Що бе, какво направих пак?\". Толкова тъпо се случи всичко\", каза актьорът.   Нелепият инцидент се случва в дома на му в Приморско - спъва се в масичка, в опит да я заобиколи.\r\n\"Хора, пазете се, защото е много неочаквано! 12 ч. вечерта, тръгвам да си лягам, спокойно, много хубав ден беше, приятен и изведнъж нещо става, дам-дум и нов етюд от моя живот. Това е!\", сподели Данаилов.  Самата операция му се сторила като шоу, на което присъствал от първия ред.\r\n\"И в един момент се чува \"Начало!\", ама като \"Старт!\" и като се затичаха някакви хора, като дяволи бам-бум - това е някаква нова система на опериране. Днес бях поканен от доктора да видя къде всъщност е извършено деянието, аз си го представях като Магурата, като пещера\", сподели актьорът.   Инцидентът го накарал да се замисли, че трябва повече да се движи. С рехабилитацията, която е започнал, актьорът е категоричен, че няма да пропусне нито едно от планираните представления на пиесата \"Актрисата\".    Въпреки болката, Стефан Данаилов не спира да се шегува. Благодарен е за лекарските грижи и за безкрайната любов, която получава и на сцената и зад нея. ", "date": "2019.08.26", "title": "Първите думи на Стефан Данаилов след операцията: Благодарен съм за любовта ви"}
{"url": "https://www.actualno.com/europe/rusija-potvyrdi-osvobojdavaneto-na-radioaktivni-izotopi-pri-vzriva-ubil-petima-ucheni-news_805651.html", "text": "      Русия съобщи, че радиоактивни изотопи са освободени при неотдавнашна за арктически ракети. Това предизвика обществена тревога, тъй като властите държаха подробностите в тайна, пише АФП.      Взривът на 8 август и предизвика скок в нивата на радиация, но в продължение на няколко дни Русия не призна, че са замесени ядрени материали.   Аварията е освободила бързо разпадащи се радиоактивни изотопи на стронций, барий и лантан, съобщават медиите, като се позовават на тестове на Националната агенция за наблюдение на времето и околната среда към „Росхидромет“.\r\nАлександър Уваров, редактор на независимия сайт за новини AtomInfo.ru, заяви, че изотопите не представляват заплаха за населението.  Тези изотопи са продукти на ядрено делене на уран, каза той пред агенция РИА Новости.\r\nНо „Гриийнпийс“ Русия заяви, че данните на агенцията за метеорологични условия противоречат на по-ранните изявления на националната ядрена агенция „Росатом“, добавяйки, че може да има риск за здравето. Те призоваха властите да публикуват пълни данни за радиоактивно замърсяване в района.\r\nСензорите в близкия град Северодвинск са открили радиоактивни елементи с период на полуразпад от няколко часа до 12 дни и се разпадат в радиоактивни инертни газове, заяви „Росхидромет“.       \"Тези инертни радиоактивни газове бяха причина за кратко увеличение\" на нивата на радиация, заяви агенцията.\r\nСензорите й в Северодвинск са измерили , които са до 16 пъти по-високи от фоновите нива след експлозията, връщащи се в нормално състояние след два часа и половина.\r\nРуската ядрена агенция \"Росатом\" заяви, че нейните специалисти, загинали в катастрофата, са разработвали \"нови оръжия\" и осигурявали подкрепа за ракета с \"изотопен източник на енергия\".\r\nНорвежкият орган за ядрена безопасност заяви, че е открил малки количества радиоактивен йод в регион, граничещ с Русия след взрива, но не може да определи дали това е свързано с аварията.\r\nРуските власти потвърдиха, че лекар, участвал в лечението на пострадал, е открил следа от радиоактивен изотоп цезий-137 в мускулната му тъкан, но отрече това да е свързано с инцидента.      Кремъл отказа да коментира доклада за радиоактивни изотопи. Говорителят Дмитрий Песков каза: \"Това трябва да се направи от експерти.\" ", "date": "2019.08.26", "title": "Русия потвърди освобождаването на радиоактивни изотопи при взрива, убил петима учени  "}
{"url": "https://www.actualno.com/varna/vyzrastna-jena-blysna-10-godishno-dete-vyv-varna-news_805648.html", "text": "      67-годишна водачка блъсна 10-годишно момче във Варна, съобщиха от ОДМВР - Варна.      Инцидентът е станал на кръстовището на бул. \"М. Луиза\" и ул. \"Антим I\".   Възрастната жена не е пропуснала детето на кръстовището.\r\nТо е откарано в болница с контузия на десен крак и ръка. Оказана му е помощ и е освободено за домашно лечение.   ", "date": "2019.08.26", "title": "Възрастна жена блъсна 10-годишно дете във Варна"}
{"url": "https://www.actualno.com/analysis/v-denja-za-ravenstvo-na-jenite-kak-ekologichnijat-imperativ-gi-pobyrkva-news_805087.html", "text": "       , както в северните, така и в южните страни търпят загуба от промените в климата. Струва си да се замислим до колко са съвместими феминизмът и екологията, пише френското издание Slate.fr.      По данни на изследване от 2015 години на изследователския  център Pew в 11, т. нар. развити страни, вкл. Германия, Южна Корея, САЩ и Канада, жените се притесняват повече за промените в климата и чувстват, че ги засяга по-силно. Те са загрижени за това, че тези сътресения им нанасят лична вреда.\r\nВъв Франция последните избори за Европарламента за екологичната партия EELV гласуваха . През 2018 година американско изследване показа, че екологичното поведение, като това да се ходи с платнена торба вместо найлонова се възприема, като \"женско\".   Що се отнася до защитата на околната среда или запазването на природните ресурси, то работата не е в това, че жените по естествен начин са по-близо до природата, а че преди всичко те не са възпитавани, като мъжете, а във факта, че те първи страдат от промените в климата и разрушаването на екосистемите.  През последните години екофеминизмът отново се върна на преден план. Тази дума се появява през 1974 година \"Феминизъм или сърт\" на френската писателка Франсоаз Собон. Тогава тя е наричана и \"фанатичка\", точно както сега наричат по същия начин и Екофеминизмът установява връзка между угнетението на природата и жените, които са експлоатирани и са подчинени на патриархата и капитализма.\r\nВ развиващите се страни именно жените носят цялата тежест на последиците от климатичните промени. В случай на стихийно бедствие смъртността сред жените е 14 пъти повече, в сравнение с мъжете, съобщава Médiaterre.    По данни на ООН от 200 хил. загинали в резултат от цунамито в Индийския океан през 2004 година в Индонезия 80% от жертвите са били жени, в Индия - 73%, в Шри Ланка - 65%. Докато мъжете работели в града, жените оставали в селските местности, за да се погрижат за семейства си или да работят, често се разтоварвали рибарските лодки. Жените не можели да плуват или да се катерят по дърветата, за да се спасят от надигащата се вода.   в  Северните страни, независимо от това, че времето на домакинската работа се е съкратило, благодарение на супермаркетите, битовата техника и готовата храна, мъжете не са започнали да взимат повече участие в нея. По данни на Националния институт за статистически и икономически изследвания, жените прекарват 22 минути по-малко за домашните задължения, а мъжете само една минута повече.\r\nМеждувременно през последното десетилетие, особено сред белите жени, завършили университет и с висока покупателна способност, се наблюдава възраждане на тягата към домашното стопанство, към проверените с векове методи и видове дейност, които все още не се заплащат, но получават висока оценка в социалните мрежи.\r\nТъй като главно жените са заети с домакинските дейности освен психическото бреме върху тях пада и моралното.\r\n\"Хранете се с местна или екологично чиста храна, изхвърляйте, колкото се може по-малко боклук, намалете опаковките (избирайте торби от плат, чието пране се пада на жените), окажете от обработените продукти  и ги заменете с домашни, къпете в еко-вана без ендокринни разрушители и други химически вещества, заменете превръзките, тампоните  и пелените за еднократна употреба с екологични еквиваленти (отново работа с прането)....\", са призовавани жените.   Да се потребява по-малко или по-добре изисква време. Същото това време, което по-рано давахме, за да се грижим за себе си, четем, да излизаме, да пишем, да се борим, да работим за възнаграждението ни. Днес екологичните предписания и действия на най-привилегированите жени и мъже само засилват разделението на труд по полов признак, завършва статията си френската журналистка Нора Буазони.   Междувременно по случай Деня на женското равенство WWF призовава за справедливо отношение към дамите в риболовния сектор.\r\nЖените присъстват във всички аспекти на веригата за снабдяване с морски дарове: 14% от работниците, които пряко се занимават с риболов и аквакултури са жени. В същото време те заемат половината от всички второстепенни позиции в индустрията като обработка, маркетинг и дистрибуция на морските продукти, се казва в съобщение на организацията.\r\nИзследване на Центъра за устойчив риболов World Fish показва, че въпреки важната си роля в сектора, дамите не са третирани като равни на мъжете. Те страдат от оскъден достъп до ресурси, ограничаващи полови норми и нископлатен труд, а също и от негативния ефект на стари културни традиции, социални предразсъдъци и дори на законодателството в някои развиващи се страни. В резултат жените съставляват цели 70% от нискоквалифицираната работна сила в рибните ферми, като в същото време заемат едва 10% от ръководните постове в индустрията. Ето защо пред тях се откриват много по-малко възможности, а по-ниските доходи често ги принуждават да живеят в бедност.\r\nПриносът на жените в риболова традиционно не среща нужното признание. В развиващия се свят например, жените поправят рибарски мрежи, събират крайбрежна риба за стръв и приготвят храна за мъжете. В допълнение към ограничаващите ги социални норми те имат и по-малък достъп до капитал, което не им позволява да притежават собствена риболовна лодка или да основат нова аквакултурна ферма. Проучванията обаче показват, че колкото по-пряко са ангажирани жените в рибарството и аквакултурите, толкова повече се увеличава и производителността.\r\n\"Ако се позволи на жените да се включат пълноценно в риболова ще се засили производството, ще се намали бедността и ще се повиши продоволствената сигурност на милиони домакинства, разчитащи на рибата и морските дарове,\" коментира ръководителят на WWF България Веселина Кавръкова.    в рибарските общности често имат неравностойни социални отговорности като обикновено полагат основната грижа за децата и семействата си. Затова при закриване на риболовна зона, когато доходът е застрашен, те са по-засегнати от мъжете. Необходимостта от доходи и храна за домакинството може да доведе до експлоататорски сексуален труд: за съжаление, търговията с плът не е рядкост в обеднелите общности. Освен това женският глас често се разглежда като \"по-маловажен\" от мъжкия в рибарските среди, като дамите нерядко страдат и от дискриминация при кандидатстването за работа заради страховете от отпуск по майчинство. Устойчивият избор на риба допринася не само за дългосрочното възстановяване и опазване на рибните запаси в световния океан. Купувайки сертифицирана морски продукти, ние създаваме предпоставки за намаляване на половата дискриминация. Пазарувайки отговорно, подкрепяме поминъка на над 800 милиона души по света, които зависят от рибата като източник на доходи.\r\n„Не е нужно да се отказваме от рибата и морските дарове. Важно е обаче да се избират морски продукти, уловени или отгледани по начин, който запазва рибните ресурси и хората, зависещи от тях“, коментира ръководителят на WWF България Веселина Кавръкова.\r\nЗатова с подкрепата на ЕК, WWF стартира своята кампания „Риба и за в бъдеще“ в 18 държави, сред които и България. С нея природозащитниците призовават потребителите, търговците и политиците в Европейския съюз да поемат своята водеща роля в осигуряването на устойчив риболов в световен мащаб. В помощ на потребителя WWF разработи препоръки, с които цели да насърчи отговорния избор на морска храна, гарантиращ запазването на рибата и морските дарове и за утрешния ден. ", "date": "2019.08.26", "title": "В Деня за равенство на жените - как екологичният императив ги побърква"}
{"url": "https://www.actualno.com/plovdiv/signal-za-otroveno-kuche-uplashi-plovdivchani-ne-otkriha-nishto-pritesnitelno-news_805686.html", "text": "      „Няма открита разхвърляна отрова в пловдивския квартал „Прослав““. Това съобщи за заместник-кметът на район „Западен“ Георги Георгиев по повод появилите се в социалните мрежи публикации, че край детската градина в квартала е била разхвърляна пържена цаца, поръсена със сода каустик.      Съобщението за починало куче, вследствие на консумация на отровна риба, предизвика остри реакции във Фейсбук. Притеснени жители на „Прослав“ с часове обхождаха района около детска градина „Боряна“ в издирване на заплахата.   От администрацията на района реагираха светкавично и заместник-кметът заедно с представител на дирекция „Екология“ и представители на „Общинска охрана“ също тръгнаха по следите на отровата. След неколкочасово издирване обаче, такава не бе открита.\r\n„Заедно с родители обходихме района, но не намерихме нищо. Опитахме да се свържем и с автора на публикацията във Фейсбук, но до момента нямаме отговор от него“, съобщи Георги Георгиев. Той замества официално кмета на района Димитър Колев, който е в отпуск.  Въпреки че отрова не бе открита, жителите на Пловдив са особено чувствителни на тази тема. През последната година зачестиха случаите на кучета, пострадали от умишлено разхвърляна опасна храна.\r\nВ края на миналата година само за един уикенд имаше два случая на отровени кучета, което принуди стопаните на домашни любимци да поискат поставянето на камери по всички основни паркове и градинки. До момента обаче, няма нито един заловен извършител на престъпленията и не е изключено в бъдеще да се стигне до други подобни отравяния на кучета. ", "date": "2019.08.26", "title": "Сигнал за отровено куче уплаши пловдивчани, не откриха нищо притеснително"}
{"url": "https://www.actualno.com/burgas/shokolad-sys-sol-shte-byde-edno-ot-izkushenijata-na-bazara-na-solta-v-burgas-news_805526.html", "text": "      Фондация Биоразнообразие е организатор на събитието наречено „Базар на солта“. Присъстващите ще научат повече за качествата и особеностите на черноморската сол, която се добива в Атанасовско езеро край Бургас.      Събитието ще се проведе в пространството „симБиотично“.   Дияна Костовска от БФБ и ръководител LIFE проект „Лагуната на живота“, ще разкаже какви са предимствата на българската сол. Гостите ще могат да видят различните видове сол, които се вадят от езерото. Дегустацията на шоколад и карамел със сол, ще бъде последвана от зеленчуци, които са посолени с Fleur de Sel.\r\nДискусията за това, коя е истинската храна, как в 21 век тя се разхищава от хората и защо това трябва да бъде избегнато, ще проведат представителите на проекта „Твоята храна“. Те ще дадат информация по темата, ще проведат игри и тестове и ще дадат видео-съвети. Интересни кулинарни изкушения ще демонстрират как да се използват пълноценно продукти като листа от моркови, трохи от сух хляб и много други.  Събитието ще се проведе на 27 август, с начален час 18.30 в пространството «симБиотично», което се намира в района на Бургаските солници, по пътя за басейните с луга. Входът за всички желаещи е свободен. ", "date": "2019.08.26", "title": "Шоколад със сол ще бъде едно от изкушенията на базара на солта в Бургас"}
{"url": "https://www.actualno.com/europe/francija-i-sasht-sys-sporazumenie-za-spornija-digitalen-danyk-news_805786.html", "text": "      Макрон заяви по време на съвместната пресконференция с Доналд Тръмп, че той и президентът Тръмп са постигнали \"много добро споразумение\", разрешавайки ситуацията по отношение на предложения дигитален данък, който би засегнал американските цифрови компании, опериращи във Франция.      По-рано американският президент предложи да се противодейства на този данък, ако бъде наложен, с мита върху френското вино.   „Относно дигиталния данък ние постигнахме сделка, за да преодолеем трудностите, които имахме между нас“, каза френският президент.\r\nНа въпрос на журналист за споразумението и дали това означава, че няма да се налагат наказателни мита върху френски продукти, американският президент отговори, заявявайки, че първата дама Мелания Тръмп „обича френското вино“.   ", "date": "2019.08.26", "title": "Франция и САЩ със споразумение за спорния дигитален данък "}
{"url": "https://www.actualno.com/crime/tir-sys-slama-se-zapali-i-izgorja-na-magistralata-kraj-radomir-snimki-news_805532.html", "text": "      ТИР, натоварен със слама, се запали в движение изгоря напълно на автомагистрала \"Струма\" край радомирското Старо село, предаде БГНЕС.      Инцидентът стана малко след 13 часа днес на 36-ти километър, в платното за Дупница и Кулата.    Товарният автомобил пламва в движение, спира след включването откъм Старо село, в началото на спускането към Долна Диканя.  Идват два противопожарни екипа от Радомир. Товарът слама продължаваше да тлее и задимява магистралата и към 15.30 часа. Движението в тази посока бе затворено и пренасочено през Перник и Радомир.\r\nКъм 16.25 часа от пътната агенция информираха, че е възстановено движението в посока Кулата. ", "date": "2019.08.26", "title": "ТИР със слама се запали и изгоря на магистралата край Радомир (СНИМКИ)"}
{"url": "https://www.actualno.com/europe/unikalno-monetno-sykrovishte-za-milioni-nameriha-v-anglija-news_805955.html", "text": "      Монетно съкровище от 11 век на стойност 5 милиона паунда е открито във ферма в графство Съмърсет, югозападна Англия, съобщава вестник „Сън“.      2 571 пени, отсечени в периода на управление на последния англосаксонски крал Харолд  II /1022-1066 г./, са открити от семейна двойка с металотърсач.\r\nМонетите, които се оценяват в диапазона от 1 паунд до 5000 паунда, са в отлично състояние.   Според експерти находката е била собственост на заможен човек от онази епоха. „Това е била значителна за времето си сума. Става дума, ако не за крал, то поне за високопоставен чиновник.  Техният собственик е починал, без да успее да си ги прибере“, отбеляза специалистът по нумизматика Найджъл Милс. Той предположи, че съкровището е било закопано между 1066 и 1072 г.\r\nЦената на откритите монети е с 1 милион паунда повече, отколкото е стойността на прочутото  Стафордширско съкровище – украшения от злато и сребро, намерени през 2009 г. от „ловец на съкровища“ с помощта на металотърсач недалеч от старинния град Личфийлд, днес предградие на Бирмингам.\r\nДвойката веднага е информирала полицията за своята находка, както изисква законът. Тя е предала монетите на Британския музей, за да бъдат оценени.     ", "date": "2019.08.26", "title": "Уникално монетно съкровище за милиони намериха в Англия  "}
{"url": "https://www.actualno.com/politics/pravitelstvoto-poe-oshte-200-mln-leva-dylg-zaradi-pokupkata-na-f-16-news_805889.html", "text": "      Правителството пое още 200 милиона лева нов дълг чрез държавни ценни книжа. Така новопоетите задължения от началото на годината досега стават общо 900 милиона и 600 000 лева при ограничение от един милиард по бюджет. Набирането на средства се наложи заради .      Емисията от 20-годишни облигации бе пусната за първи път в средата на юни и преотворена два пъти - през юли и днес, предаде БНР.   При сегашния аукцион е постигната най-ниската среднопретеглена доходност - от 1,42 на сто при 1,6 на сто през юни. Както и в предишните пъти, най-голям интерес към книжата имаше от страна на банките.\r\nРеално набирането на нов дълг тази година започна в средата на юни, а причината - плащането на военните самолети.  Парите отиват във фискалния резерв, чието ниво правителството поддържа доста над заложения в бюджета минимум, тъй като това е един от буферите в държавната хазна.\r\nОсвен 20-годишните книжа, правителството на няколко търга предложи за продан и облигации със срочност 10 години и половина. При тях също се наблюдаваше ниска доходност и голям интерес от банките.   Досега правителството на заради закупуването на изтребителите. За да стане факт сделката, парламентът трябваше да преодолява и президентско вето. Сделката е на стойност 2,2 млрд. лева без ДДС по официални данни.    Министерството на отбраната вече преведе сума в размер на 1.2 милиарда щатски долара по международните договори за доставката от правителството на САЩ на осем самолета F-16 Block 70 и свързаното с тях оборудване и въоръжение. ", "date": "2019.08.26", "title": "Правителството пое още 200 млн. лева дълг заради покупката на F-16"}
{"url": "https://www.actualno.com/europe/pochina-syzdateljat-na-medijnija-obraz-na-jeljaznata-lejdi-news_805821.html", "text": "      На 77-годишна възраст почина Тим Бел, създателят на медийния образ на бившия британски министър-председател Маргарет Тачър.      Бел ръководеше прочутата рекламна агенция Saatchi and Saatchi. Той беше човекът, който стоеше зад медийната стратегия на Желязната лейди по време на нейното управление в периода от 1979 до 1990 г.   Тим Бел имаше доста противоречиви клиенти, сред които са Саудитска Арабия, чилийският диктатор Аугусто Пиночет и беларуският авторитарен президент Александър Лукашенко.\r\nПрез 2014 г. гуруто на ПР беше попитан от \"Файненшъл таймс\" дали някога е отказвал на клиент, тогава той отговори следното: „Казах „не“ на Робърт Мугабе; казах „не“ на Лейбъристката партия; казах \"не\" и на шестима руснаци, които ЕС беше включил в своя списък със санкции. Взимал съм клиенти, на които мога да свърша работа“.  Тим Бел почина в неделя след кратка битка с болестта на Паркинсон. „Тим беше пионер в политическата комуникация, от съществено значение за успеха на Консервативната партия, особено през ерата на Маргарет Тачър; помогнал й е да спечели общо три пъти изборите\", се казва в изявление на неговото семейство.\r\nПо време, когато съветваше Тачър, Бел изработи плаката „Лейбъристът не работи” за изборите през 1979 г., който показваше, че от бюрото за безработица се провлачва дълга опашка.    ", "date": "2019.08.26", "title": "Почина създателят на медийния образ на Желязната лейди "}
{"url": "https://www.actualno.com/crime/tejka-katastrofa-zatvori-glavnija-pyt-pleven-sofija-news_806032.html", "text": "      Тежка катастрофа между два товарни автомобила затвори главния път Плевен - София, съобщиха от областната дирекция на МВР в Плевен.      Инцидентът е станал в участъка между село Телиш и град Луковит, след 19 часа тази вечер.   Ударили са се \"Скания\" и товарен автомобил \"Рено\". От полицията съобщиха, че е пострадал един човек - 56-годишен мъж, водач на \"Рено\"-то. Мъжът е откаран в Плевенската болница.\r\nВременно затворен е главният път Плевен - София и в двете платна. Осигурен е обходен маршрут пред селата Ракита и Радомирци.   ", "date": "2019.08.26", "title": "Тежка катастрофа затвори главния път Плевен - София"}
{"url": "https://www.actualno.com/america/forbs-objavi-koja-e-naj-skypoplatenata-pevica-news_805915.html", "text": "      Американската певица Тейлър Суифт е най-скъпоплатената изпълнителка в света, сочи класацията, съставена от списание „Форбс“.      За последната година тя е спечелила 185 милиона долара. Значителна част от тази сума Тейлър е получила от световното си турне Reputation Stadium Tour. Само в САЩ за нейните концерти са продадени билети на стойност 266 милиона долара.   Освен това, певицата сключи много изгоден договор със звукозаписното студио Republic Records. Очаква се също така да получи съществена част от продажбите от своя нов албум „Lover“.\r\nВтора в класацията, но с далеч „по-скромни“ резултати от победителката, е Бионсе, която е спечелила 81 милиона долара. Трета е барбадоската черна перла Риана с годишни приходи от 62 милиона долара.  В първата десетка на „Форбс“ попадат Кейти Пери с 57,5 милиона долара, Пинк с 57 милиона долара, Ариана Гранде с 48 милиона, Джей Ло с 43 милиона, Лейди Гага с 39,5 милиона. На последните две места са Селин Дион с 37,5 милиона долара и Шакира с 35 милиона долара.\r\nОбщо десетте най-скъпоплатени певици са спечелили 645,5 милиона долара, което е с 28,55 повече, отколкото година през предходната година, когато техният доход е бил 502,5 милиона долара.   „Форбс“ е отчел печалбите на звездите за периода от юни 2018 до юни 2019 г. преди плащането на данъците.     ", "date": "2019.08.26", "title": "„Форбс“ обяви коя е най-скъпоплатената певица "}
{"url": "https://www.actualno.com/europe/izvodite-ot-sreshtite-na-g-7-bez-jadreno-oryjie-za-iran-tyrgovska-sdelka-s-kitaj-v-polezrenieto-news_805945.html", "text": "      Приключи последният ден от ключовата среща на върха на Г-7 в Биариц, Швейцария.      Форматът, стартирал през 1975 г., проведе своята среща между 24 и 26 август във френския курортен град Биариц, любимо място на европейската аристокрация в края на 19 и началото на 20 век. Присъстваха лидерите на Съединените щати, Франция, Великобритания, Япония, Германия, Италия, Канада и Европейския съюз.\r\nГрупата от седемте обсъди търговските отношения между САЩ и ЕС, търговския спор между САЩ и Китай, ситуацията в Иран, Брекзит, възможното завръщане на Русия в Г-7, спорния дигитален данък и редица други теми.   Макрон заяви по време на съвместната пресконференция с Доналд Тръмп, че той и президентът Тръмп са постигнали \"много добро споразумение\", разрешавайки ситуацията по отношение на предложения дигитален данък, който би засегнал американските цифрови компании, опериращи във Франция. По-рано американският президент предложи да се противодейства на този данък, ако бъде наложен, с мита върху френското вино.\r\n„Относно дигиталния данък ние постигнахме сделка, за да преодолеем трудностите, които имахме между нас“, каза френският президент.\r\nНа въпрос на журналист за споразумението и дали това означава, че няма да се налагат наказателни мита върху френски продукти, американският президент отговори, заявявайки, че първата дама Мелания Тръмп „обича френското вино“.     Спорове около Меркосур Председателят на Европейския съвет Доналд Туск заяви, че е трудно да си представи блока, ратифициращ търговския си пакт с Меркосур в Южна Америка, докато Бразилия не успее да ограничи пожарите, опустошили тропическите гори на Амазонка, съобщи АФП.\r\nПред репортери на срещата на Г-7 в Биариц в южна Франция в събота Туск каза: \"Трудно е да си представим хармоничен процес на ратификация от европейските страни, докато бразилското правителство позволява унищожаването на зелените бели дробове на планетата Земя\", каза той.\r\nФренският президент Еманюел Макрон заяви, че Г-7 трябва да проведе спешни преговори за пожарите в Амазонка, като пое водещата роля в оказването на натиск върху крайно десния лидер на Бразилия Жаир Болсонаро.\r\nМакрон и ирландският премиер Лео Варадкар обещаха да блокират нова търговска сделка между ЕС и латиноамериканския търговски блок Меркосур, която включва Аржентина, Бразилия, Парагвай и Уругвай.   Испания, която има тесни връзки с Южна Америка, не подкрепя стъпките за блокиране на мащабната търговия, заяви правителството в Мадрид в събота.\r\nИспания „не споделя позицията за блокиране на сделката“ и „е начело на последните усилия за подписване на споразумението ЕС-Меркосур, което ще отвори огромни възможности за двата регионални блока“, се казва в съобщението от Мадрид. Лидерите на страните от Г-7 обсъдиха на срещата си на върха във френския град Биариц въпроса за връщане към формата на Г-8 с участието на Русия.\r\nПрезидентът на САЩ Доналд Тръмп се съгласи с предложението на френския си колега Еманюел Макрон да покани Русия на срещата на върха на Г-7 през 2020 година в САЩ. Владимир Путин от своя страна заяви, че Русия счита всички контакти със страните от Г-7 за полезни и не изключва възобновяването на формата на Г-8. Германският канцлер Ангела Меркел свърза въпроса за възобновяването на формата Г-8 с напредъка в урегулирането на конфликта в Украйна.\r\nПрезидентът заяви, че ще покани руския президент Владимир Путин, когато САЩ бъде домакин на срещата на Г-7 догодина, въпреки изключването на Москва от клуба заради анексирането на Крим през 2014 г. от Украйна.\r\n\"Със сигурност бих го поканил\", заяви Тръмп, когато срещата на върха на Г-7 в Биариц приключи.\r\n„Дали той може да дойде или не, в психологически план, мисля, че е трудно да стане“, добави Тръмп. \"Той е горд човек.\"\r\nРуският президент Владимир Путин се срещна с Макрон миналия понеделник. В хода на разговора стопанинът на Кремъл нарече полезни всякакви контакти със страните от „Голямата седморка“ и не изключи възобновяването на формата Г-8. Във вторник президентите на САЩ и Франция проведоха телефонен разговор и се разбраха Русия да бъде поканена на срещата на „Голямата седморка“ догодина. Както стана ясно, идеята за това е на Макрон.\r\nПоканите към Русия за участие в срещите на седемте водещи в света страни бяха преустановени след анексирането на Крим и събитията в Украйна през 2014 г. През март 2014 г., в резултат на събитията в Украйна и произтичащата от това криза в отношенията между САЩ и Европа с Русия, западните членове на асоциацията решиха да се върнат във формата „седем“, докато президентът Барак Обама беше на власт във Вашингтон. Британският премиер Борис Джонсън информира лидерите на ЕС по време на срещата на върха на Г-7, че в случай на Брекзит без сделка размерът на обезщетението, което Лондон трябва да плати на Брюксел, ще бъде намалено до 9 милиарда паунда. Когато Джонсън се кандидатира за поста шеф на Консервативната партия на Обединеното кралство, той обеща да откаже да изплати на Европейския съюз 39 милиарда паунда обезщетение за напускане на Съюза, докато не бъде постигнато споразумение, удовлетворяващо Обединеното кралство.\r\nПремиерът възнамерява да намали \"законопроекта за развод\" с 30 милиарда лири като \"наказание\" за позицията на блока срещу Брекзит.\r\nЛондон може да намали размера на обезщетението още повече - до 7 милиарда паунда, тъй като разходите, свързани с преходния период, вече няма да са необходими в случай на твърд Брекзит.\r\nОт своя страна президентът на САЩ Доналд Тръмп в неделя заяви, че с Великобритания може да бъде постигната \"бързо\" търговска сделка.\r\nИзказвайки се заедно с премиера Борис Джонсън в кулоарите на срещата на Г7 в Биариц, Франция, Тръмп обяви „много голяма търговска сделка, по-голяма, отколкото някога сме имали“.\r\nДжонсън подчерта, че британското здравеопазване няма да бъде на масата. \"Има пълно единодушие по въпроса\", каза той.\r\nНа въпрос колко скоро може да приключат преговорите за американско-британското търговско споразумение, Тръмп отговори \"доста бързо. Ние не очакваме проблем\".\r\nДжонсън се опитва да разведе Великобритания с Европейския съюз. Той обеща със или без сделка на 31 октомври Лондон вече да не е част от блока. Поради това двустранната сделка със Съединените щати би била основна част от новата стратегия на Лондон.\r\nВ думите на Джонсън пролича малък дисонанс с политиката, водена от Тръмп, когато британският премиер каза, че Лондон подкрепя търговския мир като цяло. В подкрепа на това си съждение Джонсън добави, че Обединеното кралство е печелило стабилно през последните 200 години от свободната търговия. Китай без избор пред алтернатива за търговска сделка Президентът Доналд Тръмп заяви на съвместната пресконференция със своя френски колега Еманюел Макрон, че Пекин няма „друг избор“, освен да се поддаде на натиска на САЩ в тяхната търговска война, тъй като Вашингтон се стреми да принуди Китай към дълбоки реформи в икономиката му.\r\n\"Не съм сигурен, че имат избор\", каза той след по-ранни знаци, че може да настъпи размразяване в силния, продължил вече година спор, в който са наложени мита за стоки на стойност милиарди долари от двете страни.\r\n\"Не казвам това като заплаха. Не мисля, че те имат избор\", каза Тръмп.\r\nВъпреки по-меките си коментари в неделя, Тръмп подчерта обосновката на стратегията си с висок риск с Китай, като заяви, че \"те крадат и изнасят - кражба на интелектуална собственост – някъде около 300 до 500 милиарда долара годишно\".\r\n\"Ние имаме обща загуба от почти трилион долара годишно\", каза той. \"В много отношения това е извънредна ситуация.\" Световните лидери на срещата на върха на Г7 се съгласиха да помогнат на страните, засегнати от огромните пожари, които опустошават тропическите гори в Амазония \"възможно най-бързо\", заяви в неделя френският президент Еманюел Макрон.\r\n\"Всички се съгласихме да помогнем на онези страни, които са били засегнати от пожарите, възможно най-бързо\", каза той пред журналисти на срещата на върха. Макрон-Тръмп: Иран не трябва да притежава ядрено оръжие Официална иранска делегация, водена от външния министър Мохамад Джавад Зариф, изненадващо кацна на срещата на върха в Биариц. От това като че ли беше най-стъписан Доналд Тръмп.\r\nФренският президент Еманюел Макрон, който проведе разговори с иранския външен министър Джавад Зариф в навечерието на срещата на върха на Г7, полага усилия за намаляване на напрежението около ядрената програма на Техеран.\r\nВ същото време офисът на френския президент Еманюел Макрон заяви, че всички партньори от Г-7 са били информирани за предстоящото посещение на Зариф в Биариц „възможно най-скоро“, но отбеляза, че то е организирано в кратък срок.\r\nГерманският канцлер Ангела Меркел заяви в, че групата на Г-7 е направила \"голяма крачка напред\" в преговорите с Иран на срещата на върха в Югозападна Франция.\r\n\"Това е голяма стъпка напред. Сега има атмосфера, в която разговорите са добре дошли\", каза тя в последния ден от срещата на върха в Биариц и добави, че разговорите ден по-рано са се състояли \"в координация със САЩ, която е съществена\".\r\nСпутник съобщи, че Макрон и Тръмп са се съгласили по време на срещата на върха на Г-7, че Иран не трябва да притежава ядрено оръжие и трябва да изпълнява международните задължения в тази област.\r\nМакрон каза още, че са създадени условия за срещата на Рухани и Тръмп, за да се обсъди евентуално ново споразумение, което ще намали напрежението между двете страни, информира АФП. Френският президент заяви, че подобна среща може да бъде уговорена през следващите седмици и че той е разговарял за тази възможност с Рухани по телефона, като му казал, че вярва, че може да се постигне споразумение между САЩ и Иран.\r\nПрезидентът на САЩ Доналд Тръмп заяви на съвместната пресконференция с Еманюел Макрон, че е бил готов да се срещне с иранския си колега Хасан Рухани, ако обстоятелствата са били \"правилни\".\r\n\"Ако обстоятелствата бяха правилни, със сигурност бих се съгласил на това\", каза той на срещата на върха на Г-7 във Франция, където президентът Еманюел Макрон се опита да разсее напрежението между Техеран и Вашингтон, като домакин на външния министър на Иран за преговори.\r\nПрезидентът заяви, че смята, че е реалистично да се срещне с иранския си колега Хасан Рухани в рамките на седмици, след поредицата от дипломатически инициативи на Франция.\r\n\"Мисля, че (Рухани) ще иска среща. Мисля, че Иран ще иска да се изправи пред тази ситуация\", добави Тръмп. Тръмп и Абе в договорка за голяма търговска сделка Президентът на САЩ Доналд Тръмп и японският премиер Шиндзо Абе обявиха принципно споразумение за голяма двустранна търговска сделка.\r\n\"Това е много голяма транзакция\", заяви Тръмп след разговори с Абе в кулоарите на срещата на Г7 във френския курортен град Биариц.\r\n\"Милиарди и милиарди долари\", каза той.\r\n\"Това включва земеделие, включва електронна търговия. Тя включва много неща. По принцип се съгласихме.\"   Абе потвърди, че двете страни \"успешно постигнаха консенсус\" след \"интензивни\" преговори.\r\nИ двамата лидери заявиха, че се надяват на официално подписване по време на Общото събрание на ООН в Ню Йорк следващия месец.\r\nВъпреки това, Абе предупреди: \"Все още имаме някои останали работи, които трябва да свършим ... главно финализиране на формулировката.\"\r\nСпоразумението ще бъде особено от полза за фермерите в САЩ - политически важна група за Тръмп в неговия стремеж за преизбиране през 2020 г.\r\nТръмп също каза, че митата \"остават същите\", но няма да се повишат. Макрон: Г-7 ни сближи; Тръмп: Макрон е свършил фантастична работа    Френският президент Еманюел Макрон приветства \"сближаването\" на срещата на върха на лидерите на Г-7 по редица ключови международни въпроси след тридневни разговори, доминирани от иранската ядрена криза, търговията и пожарите в Амазонка.\r\n\"Успяхме да намерим реални точки на сближаване, безпрецедентни, много позитивни, които ще ни позволят да продължим напред по много полезен начин\", каза Макрон на пресконференцията с президента на САЩ Доналд Тръмп.\r\nМакрон призна, че е имало \"нервност\" преди срещата на върха на фона на напрежението между САЩ и Европа по редица въпроси.\r\nТръмп от своя страна заяви, че Макрон е свършил \"фантастична работа\" по Г-7, като каза, че това е била \"много обединяваща\" среща.\r\n\"Това бяха много специални, много обединяващи два дни и половина и искам да ви благодаря\", каза Тръмп на своя домакин.\r\nМакрон и Тръмп, които понякога бяха в бурни отношения през последните две години, приключиха пресконференцията с ръкостискане и прегръдка.    Протести срещу Г-7 Срещата на върха на седемте най-развити индустриални държави във френския морски курорт Биариц се осъществи при засилени мерки за сигурност. Въпреки огражденията и ограничения достъп, в региона имаше протести срещу Г-7, в които взеха участие около 9 000 души, съобщи \"Шпигел\".\r\nВ Урун, на 20 км от Биариц, в петък вечерта четирима полицаи бяха ранени от пиратки, а 17 демонстранти бяха арестувани за нарушаване на забраната за митинги. Сред протестиращите също имаше ранени.\r\nВ региона около Биариц от средата на седмицата се провеждаше „антисреща на върха”, организирана от широка мрежа неправителствени структури и противници на глобализацията.\r\nЕдин от организаторите на протестите заяви, че за срещата на върха на Г-7 съзнателно е избрано отдалечено от големите градове място. Според него, правителствата на държавите от Г-7 са отговорни за последиците от „неолибералната загуба на правила”, за все по-нарастващата разлика между бедни и богати, за приватизацията на обществени услуги и за финансовата криза. „Заключителните декларации на ръководителите на тези държави са словесни упражнения, от които не произтича нищо. Целта на подобни „антисрещи на върха” е да се излезе с алтернативни предложения за развитието на обществото“, каза той.\r\nЗа осигуряването спокойствието на срещата на Г-7 бяха мобилизирани 13 000 души от силите за сигурност. ", "date": "2019.08.26", "title": "Изводите от срещите на Г-7: Без ядрено оръжие за Иран, търговска сделка с Китай в полезрението"}
{"url": "https://www.actualno.com/tennis/rafa-nadal-stjaga-svatba-za-milioni-news_805458.html", "text": "      По-рано тази година испанските медии съобщиха, че през есента Рафаел Надал и годеницата му Мариа Франсиска Перейо ще сключат брак. Очаква се това да се случи на север от родния град на тенисистка Майорка на 19 октомври, пише . Събитието ще се проведе в \"Ла Форталеза\", което е в залива на Пойенка, а мястото се оценява на 140 милиона франка.      Двамата вклюбени, които са заедно от 2005 година, се очаква да си кажат \"да\" пред около 500 свои приятели. Очаквано на събитието ще има огромен брой суперзезди, познати по целия свят. Сватбата на Рафа и Сиска няма как да мине без големия му съперник през годините, но също и толкова голям приятел Роджър Федерер и неговото семейство.\r\nТам ще бъде още суперзвездата на модерния футбол Кристиано Роналдо, както и испанската легенда в баскетбола Пау Гасол. Събитието ще бъде уважено още от певеца Енрике Иглесиас, а също и от бившия крал на Испания Хуан Карлос Първи. Няма как подобно събитие да премине без бившия и настоящия треньор на Рафа - Тони Надал и Карлос Моя. Испанските тенисисти Фелисиано Лопес и Фернандо Вердаско също ще уважат двамата влюбени. ", "date": "2019.08.26", "title": "Рафа Надал стяга сватба за милиони"}
{"url": "https://www.actualno.com/society/novinite-naj-vajnoto-za-denja-26-avgust-news_805554.html", "text": "              Пожарите в дъждовните гори на Амазония са почти два пъти повече в сравнение с миналата година, но от историческа гледна точка това не е най-страшното бедствие, заплашващо дъждовните гори. До 24 август са регистрирани 41 858 пожара. Статистически това е най-високият брой от 2010 г. насам в Бразилската Амазонка. Тогава в края на август са регистрирани 58 476. Най-страшно е било положението през 2000-та година, когато процентът на унищожаване и обезлесяване на горите е бил много по-висок.   Правителството пое още 200 милиона лева нов дълг чрез държавни ценни книжа. Така новопоетите задължения от началото на годината досега стават общо 900 милиона и 600 000 лева при ограничение от един милиард по бюджет. Набирането на средства се наложи заради покупката на изтребителите Ф-16. Емисията от 20-годишни облигации бе пусната за първи път в средата на юни и преотворена два пъти - през юли и днес \"Много ми е кеф така - първо минаваме по нивите, после минаваме на чакъл и след това на асфалт. Затова много се дразнят другите институции, няма какво да покажат. Взели сме решение, инвестирали сме, построили сме и сме го дали на хората.\" Така, докато търси видимите разлики от предишното си посещение на строежа по АМ \"Европа\" и точно от къде са били преместени теменужките по трасето, премиерът Бойко Борисов намекна за критиките на президента Румен Радев, отправени от връх Шипка. Според премиера строителните и инвестиционните успехи дразнят президента.     Над 1000 учители се търсят в момента в цялата страна. Близо 600 са свободните работни места за педагози в София, 300 в Пловдив, 110 във Варна и 120 в Бургас. Това заяви Ваня Кастрева, началник на Регионалното управление на образованието. Русия съобщи, че радиоактивни изотопи са освободени при неотдавнашна авария на тестова площадка за арктически ракети. Това предизвика обществена тревога, тъй като властите държаха подробностите в тайна, пише АФП. Взривът на 8 август уби петима учени и предизвика скок в нивата на радиация, но в продължение на няколко дни Русия не призна, че са замесени ядрени материали.    Приключи последният ден от ключовата среща на върха на Г-7 в Биариц, Швейцария. Форматът, стартирал през 1975 г., проведе своята среща между 24 и 26 август във френския курортен град Биариц, любимо място на европейската аристокрация в края на 19 и началото на 20 век. Присъстваха лидерите на Съединените щати, Франция, Великобритания, Япония, Германия, Италия, Канада и Европейския съюз. Висшите учебни заведения (ВУЗ) в България са се превърнали в истински рекламни и маркетинг агенции, които търсят начин да \"зарибят\" студенти, твърди в своя публикация в. \"Сега\". Според проверка на медията, вече се стига до такова положение, че някои университети дават шанс на кандидат-студенти да си попълват тестове за влизане вкъщи. Нито един изпитан автобус за закрепване на обезопасителни колани няма в България до ден-днешен, макар че гратисният срок изтече и всички стари автобуси трябва да бъдат с колани. За това алармира инж. Евгени Мицов от акредитираната лаборатория за изпитване на пътни превозни средства „ТЕХНОТЕСТ“ АД. За коланите имаше 9-месечен отлагателен срок, който изтече на 28 юни 2019 г., предаде репортер на . Днес влиза в сила вторият пакет от американски санкции срещу Русия във връзка със случая \"Скрипал\", съобщи РИА Новости. Вторият пакет от санкции по Закона за контрол на химическите и биологичните оръжия на САЩ заради случая \"Скрипал\" влезе в сила, тъй като според Вашингтон Москва е предоставила законови гаранции за неизползването на химическо и биологично оръжие. Първият пакет влезе в сила на 27 август 2018 година. ", "date": "2019.08.26", "title": "Новините: Най-важното за деня, 26 август"}
{"url": "https://www.actualno.com/balkani/akcija-za-spasjavane-na-migranti-v-egejsko-more-news_805467.html", "text": "      Гръцката брегова охрана започна издирване на лодка с бежанци и мигранти в Егейско море, източно от остров Андикитера, разположен между Пелопонес и Крит, съобщи гръцката информационна агенция АНА-МПА, предаде БГНЕС.      Според европейския телефон за спешни случаи 112, е било съобщено, че лодката е в затруднено положение и на нея има около 80 души. Веднага след обаждането е стартирана акция, в която се очаква да се включи и Фронтекс, предаде МИА.    ", "date": "2019.08.26", "title": "Акция за спасяване на мигранти в Егейско море "}
{"url": "https://www.actualno.com/burgas/riosv-burgas-obezvredi-negodni-za-upotreba-pesticidi-news_805446.html", "text": "      Екоинспектори от Регионалната инспекция по околната среда и водите в Бургас провериха склад, в който се съхраняват пестициди.      В него е имало препарати за растителна защита и други негодни за употреба вещества. Складът се намира в град Средец. Специалистите за иззели пестицидите и другите препарати, които са се съхранявали на мястото. Това е възможно благодарение на проекта „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“. Складът, използван за съхранение на негодните вече препарати, е саниран и почистен. 47 999,80 килограма е количеството на иззетите и извозени от мястото вещества. Направен е анализ, взети са проби и пестицидите са преопаковани. Препаратите са натоварени на три камиона и са отпътували за „Валорек“ – Швейцария, където ще бъдат обезвредени. Проектът, който помага за обезвреждането на химикалите е по българо-швейцарската програма за сътрудничество. Нейната цел е да осигури обезвреждането по екологогичен начин на 4 388 тона негодни за употреба пестициди и други препарати в 216 склада за съхранение на територията на цялата страна.   ", "date": "2019.08.26", "title": "РИОСВ Бургас обезвреди негодни за употреба пестициди"}
{"url": "https://www.actualno.com/society/voenni-obezvrejdat-snarjadi-vyv-vidin-tyrgovishte-i-ruse-news_805455.html", "text": "      Три снаряда са открили и унищожили специализираните екипи на военните в три града - Враца, Шумен и Русе, съобщава БГНЕС.      Враца: Боеприпас е открит при изкопни дейности до банка \"ДСК\" в града. Сигналът е подаден в 14:20. Специализиран екип от 10-ти механизиран батальон - Враца от състава на Сухопътните войски е поел случая. Открили силно корозирал 152 мм снаряд. Транспортирането и унищожаването на открития боеприпас ще се извърши при всички необходими мерки за сигурност. Операцията е под ръководството на старши лейтенант Петър Петров.   Шумен: Военнослужещи от 29-ти механизиран батальон – Шумен от състава на Единния център за начална подготовка са унищожили артилерийски снаряд, открит при почистване на обработваема нива в землището на с. Разбойна, област Търговище. Ръководител на специализирания екип е капитан Цветан Владимиров.\r\nРусе: Три боеприпаса ще бъдат унищожени утре в открити райони на „Дунавски флот“ АД. Ще ги извършат военнослужещите от  военнослужещите от Националния военен университет „В. Левски“. Боеприпасите са били открити в района на гр. Русе. При първоначалния оглед е установено, че това са  силно корозирали 120 мм снаряди. Ръководител на екипа е подполковник Йордан Терзиев.   ", "date": "2019.08.26", "title": "Военни обезвреждат снаряди във Видин, Търговище и Русе "}
{"url": "https://www.actualno.com/sciencelogy/a1-startira-nov-mobilen-plan-a1-kids-news_805457.html", "text": "             А1 стартира нов мобилен план, създаден специално за родители и техните деца – . Планът се предлага ексклузивно при закупуване на детските интерактивни часовници , , и . Тарифният план се предлага за нови и съществуващи клиенти със срок от 24 месеца на цена 12,99 лв. на месец.\r\nНовият мобилен план А1 Kids е разработен, за да помогне на родителите да провеждат разговори с децата си, когато не са заедно, на по-ниска цена и с по-добри условия в мрежата на A1. A1 Kids включва неограничени минути към мобилни номера от мрежата на А1, неограничени мегабайти за видеоразговори през мобилен интернет (извън включените мегабайти в плана), 50 национални минути за разговори в България и роуминг в ЕС/ЕИЗ, 50 мегабайта мобилен интернет на максимална скорост за България и ЕС, както и неограничен мобилен интернет след изразходване на включените в плана мегабайти.   Клиентите на А1 имат на разположение няколко опции за сключване на договор за мобилния план А1 Kids: да заявят тарифния план като нова услуга, да променят своя настоящ план или да запазят номера си ако ползват предплатена услуга в А1 като сключат абонамент.  Аксесоарите от серията MyKi са удобни цветни часовници, които освен функцията да показват точен час, притежават и интерактивни функции на смартфон. Те дават възможност на родителите да виждат точната локация на своите деца с вградения GPS режим, да осъществяват мобилни разговори и видеоразговори с часовниците MyKi Junior и MyKi Junior Special Edition, да провеждат чат със своето дете и други.       ", "date": "2019.08.26", "title": "А1 стартира нов мобилен план А1 Kids"}
{"url": "https://www.actualno.com/asia/iran-tyrsi-spasenie-ot-amerikanskite-sankcii-v-aziatski-syuznici-news_805430.html", "text": "      Иранският външен министър Мохамад Джавад Зариф започна азиатската си обиколка в Пекин, като част от 25-годишния план за укрепване на връзките на Иран с най-големия му азиатски търговски партньор. Това се случва на фона на ужилването от американските санкции, пише АФП.      Азиатската обиколка на Зариф - която включва също и междинни кацания в Япония и Малайзия - последва изненадващото му посещение на срещата на върха на Г-7 във Франция през уикенда.   На срещата на върха в Биариц се наблюдаваше драматично изместване на фокуса, откакто Зариф пристигна по покана на френския президент Еманюел Макрон, за да обсъди дипломатическата безизходица по спорната ядрена програма на Техеран.\r\nВисшият дипломат на Иран не се срещна с президента на САЩ Доналд Тръмп, заявиха френски дипломати, но присъствието на двамата мъже на едно и също място поне предизвика надежди за промяна.  Зариф беше ключов архитект на ядрената сделка  от 2015 г., постигната между Иран, САЩ, европейските сили, Русия и Китай.\r\nВ Пекин Зариф се срещна с китайския външен министър Ван И и каза, че двойката е обсъдила 25-годишна пътна карта за засилване на икономическото сътрудничество между двете страни.\r\nКитай продължава да изкупува ирански суровини, въпреки санкциите.       \"Ние отхвърляме действия на намеса на други лица в делата на прогресивни страни като Иран и Китай\", каза китайският външен министър пред репортери след срещата със Зариф.\r\n\"Стоим заедно в справянето с тези намеси и ги отхвърляме като основна заплаха за международния мир и сигурност и приятелските отношения между държавите.\"\r\nПолитиката на Тръмп за прилагане на \"максимален натиск\" върху Техеран чрез осакатяващи санкции беше критикувана от европейските сили и Китай и се разглежда като повишаваща риска от конфликт в Близкия изток.\r\nПрез юли правителството на САЩ наложи тежки санкции с цел да възпрепятства пътуванията на Зариф и на практика ги забрани от Съединените щати.\r\nЗариф туитва, че се отправя към Япония и Малайзия в следващия етап от азиатската си обиколка, без да предоставя подробности.    ", "date": "2019.08.26", "title": "Иран търси спасение от американските санкции в азиатски съюзници "}
{"url": "https://www.actualno.com/balkani/aferata-reket-se-prevyrna-v-rialiti-shou-a-mediite-v-makedonija-sa-golemijat-brat-news_805220.html", "text": "      \"Съдебната система вероятно осъзнава, че може да има последния шанс да си върне доверието на гражданите с независимо, цялостно и бързо разследване на случая \"Ракет\", но и на всички останали случаи на Специалната прокуратута. Съдебната власт трябва да намери сили да се противопостави на натиска, без значение откъде идва той, и за това има пълна подкрепа от наша страна\", заяви посланикът на ЕС в Северна Македония Самюел Жбогар.      По време на свое изказване на форум в Стопанската камара, Жбогар заяви, че случаят \"Рекет“ се е превърнал в риалити шоу, а фалшивите новини и разпитите са се превърнали в modus operandi (начин на действие – бел. прев.) в страната, съобщава БГНЕС.   Посланикът подчерта също, че острата реторика на политиците, използвана помежду им, но и по отношение на съдебната система, не само разрушава доверието на гражданите, но и пречи на обществото в отчаяната му нужда от помирение.\r\n\"Съдебният процес, на който сме свидетели в наши дни, беше трансформиран от политиката и от някои местни и чуждестранни медии в риалити шоу. Те се опитаха да поемат ролята на съдебната система, да играят ролята на \"големият брат\", ръководейки играчите вътре в къщата, която е съдебната система. Фалшивите новини и разпитите са станали начин на действие в страната. Всеки се превърна в престъпник, което означава, че престъпниците са станали анонимни, всички са еднакви, всички са едни и същи\", каза Жбогар, говорейки за формулата за влиянието на върховенството на закона върху бизнеса.  Само ако покаже, че може да се справи с всички случаи на престъпления и корупция, съдебната система, каза той, може да възстанови доверието на гражданите в нея и в политиката.\r\nТой още веднъж подчерта, че Европейският съюз се основава на спазването на правилата и законите и че всеки елемент от триъгълника \"граждани - държава - съдебна система\" трябва да знае и да изпълнява правилно своята роля. В тази връзка, обърна внимание той, доверието е в центъра.   По-рано днес от напомниха на правителството, че очакват бърз и справедлив процес по случая, както и че правовата държава е едно от условията за приемане на Македония в ЕС. Още подробности може да намерите      ", "date": "2019.08.26", "title": "Аферата \"Рекет\" се превърна в риалити шоу, а медиите в Македония са \"големият брат\" "}
{"url": "https://www.actualno.com/balkani/severna-makedonija-i-syrbija-otkriha-obsht-granichen-punkt-news_805355.html", "text": "      Премиерите на Северна Македония и на Сърбия Зоран Заев и Ана Бърнабич откриха днес общ граничен контролно-пропускателен пункт Табановце – Прешево, съобщава МИА, цитирана от БГНЕС.      Това ще улесни транзита на пътници и стоки между двете държави. Намалява се двойно времето, необходимо за извършване проверката на документи, което ще облекчи работата на бизнеса, ще увеличи туристопотока и ще засили регионалното сътрудничество. Това подчертаха Зоран Заев и Ана Бърнабич при откриването на първия съвместен граничен пункт, така наречения „One stop shop”.   С реализацията на този проект са изпълнени ангажименти, свързани с европейската интеграция на Македония и Сърбия на регионално ниво. Съвместният граничен и митнически контрол е резултат от приятелството и добросъседството между двете страни, подчерта Зоран Заев.\r\nПрез граничния контролно-пропускателен пункт Табановце – Прешево през 2018 година са преминали около 200 000 камиона, което представлява ¼ от общия брой на товарни автомобили. Очаква се през тази година броят им да се увеличи с 30% и да достигне 260 000.  Съкращаването на времето за преминаване на граничен контрол ще увеличи броят на туристите между Сърбия и Македония. Ще се намали и времетраенето за обработка на митнически документи, а контролът ще се осъществява на едно място от митническите служби. Предвижда се взаимно признаване на сертификатите на граничните агенции, което ще намали възможностите за митнически измами.\r\nОтварянето на общ граничен пункт постави началото на официалното посещение на сръбския министър-председател Ана Бърнабич в Македония, по време на което ще бъдат подписани редица договори за сътрудничество между Белград и Скопие.    ", "date": "2019.08.26", "title": "Северна Македония и Сърбия откриха общ граничен пункт"}
{"url": "https://www.actualno.com/balkani/gyrcija-premahva-izcjalo-kapitalovija-kontrol-news_805787.html", "text": "      Гърция премахва изцяло контрола върху капитала, заяви премиерът Кириакос Мицотакис, като ход на сигнала за продължаващото завръщане на икономиката към стабилност след срива на три международни спасителни мерки от 2010 г., предаде \"Ройтерс\".      \"От днес контролът върху капитала е отминало време\", заяви Мицотакис пред депутатите в парламента.   Атина наложи контрола на капитала през юни 2015 г., когато Гърция беше въвлечена в спор с кредиторите за това как да удържи икономиката, затрупана от дългове.\r\nПо това време Европейската централна банка реши да изтегли щепсела за спешно финансиране на гръцките кредитори, като принуди три седмично спиране на банките и 60 евро на ден ограничение за теглене на банкомат.  Оттогава ограниченията постепенно се облекчават. Ограничението за теглене на пари в брой беше напълно отменено през октомври 2018 г. Но ограниченията за парични преводи в чужбина останаха.\r\nВъзстановяването на свободното движение на капитали ще спомогне за засилване на доверието, привличане на инвестиции и ще отвори пътя за по-нататъшно повишаване на кредитните рейтинги на гръцката икономика, според Мицотакис.   Новото консервативно правителство на Мицотакис, избрано миналия месец, има желание да премине бързо, за да увери пазарите, че възнамерява да приеме благоприятни за бизнеса политики за привличане на инвестиции, ключови за стимулиране на икономическото възстановяване на Гърция.    Министърът на финансите Христос Стайкорас заяви пред депутатите, че ще представи законодателство за пълно премахване на ограниченията, които да са в сила от 1 септември.\r\n\"Днес се премахва дестабилизиращ фактор, нестабилен фактор за банковата система\", заяви той.\r\nГърция излезе от третото и последно спасяване през август миналата година и възстановява достъпа си до международните пазари на облигации. Депозитите от частния сектор също бавно се връщат към банковата си система ", "date": "2019.08.26", "title": "Гърция премахва изцяло капиталовия контрол"}
{"url": "https://www.actualno.com/crime/zatvoriha-am-struma-zaradi-zapalil-se-kamion-news_805254.html", "text": "      Движението по магистрала „Струма” при 36-ия километър е временно ограничено заради камион, който се запали, съобщават от АПИ.      Трафикът в посока Кулата се осъществява по обходен маршрут от пътен възел „Драгичево“ през Перник – Радомир - Червена могила – Друган и включване отново в АМ „Струма“ при пътен възел „Долна Диканя“.   Шофьорите трябва да карат с повишено внимание и съобразена скорост. ", "date": "2019.08.26", "title": "Затвориха АМ „Струма” заради запалил се камион"}
{"url": "https://www.actualno.com/europe/merkel-napravihme-goljama-krachka-napred-v-pregovorite-s-iran-news_805309.html", "text": "      Германският канцлер Ангела Меркел заяви в, че групата на Г-7 е направила \"голяма крачка напред\" в преговорите с Иран на срещата на върха в Югозападна Франция.      \"Това е голяма стъпка напред. Сега има атмосфера, в която разговорите са добре дошли\", каза тя в последния ден от срещата на върха в Биариц и добави, че разговорите ден по-рано са се състояли \"в координация със САЩ, която е съществена\".   Министър Зариф пристигна в Биариц, Франция, на срещата на върха на Г-7 за изненада на Тръмп.\r\n\"Зариф дойде в Париж с ирански предложения, които очевидно трябва да бъдат прецизирани. Вчера имаше съществена дискусия между лидерите на Г-7 и е важно сега да дадем на Зариф актуална информация, за да продължим да затваряме празнината  относно условията, при които бихме могли да премахнем напрежението и да създадем пространство за преговори \", заяви анонимен служител на френската дипломация пред Ройтерс.   ", "date": "2019.08.26", "title": "Меркел: Направихме голяма крачка напред в преговорите с Иран "}
{"url": "https://www.actualno.com/europe/ispanski-pilot-zagina-pri-katastrofa-na-voenen-samoletsnimki-news_805287.html", "text": "      Военен самолет се е разбил в морето край Югоизточна Испания. Новината потвърди министерството на отбраната в страната.      Пилотът на бойната машина е загинал, заяви източник в Министерството, цитиран от телевизия Ла Секстра. Преди това се съобщава, че пилотът - инструктор по полети, е катапултирал преди катастрофата.     Той е изпълнявал тренировъчен полет близо до авиобаза до град Сан Хавиер. Инцидентът е станал около 9:40 ч. местно време, информира Спутник.  Веднага след като местните спешни служби са получили информация за катастрофата, те мобилизирали лодки за спасителна операция. ", "date": "2019.08.26", "title": "Испански пилот загина при катастрофа на военен самолет(СНИМКИ)"}
{"url": "https://www.actualno.com/curious/dneven-horoskop-za-27-avgust-news_805406.html", "text": "             Днес може да попаднете в разнообразна компания. Ще ви е трудно да се харесате на всички, а и ако се опитате само ще се изтощите. Бъдете естествени. Днес не се измъчвайте за неща, които не зависят от вас. Имате много други неща, на които може да посветите вниманието си.   Днес не се радвайте предварително на ваша победа. Колкото и окончателни да изглеждат нещата остават още нерешени въпроси.     Днес ще получите сериозна компенсация за ваши усилия, които са останали неоценени. Ако получите извинение или благодарност - отговорете със същото. Днес ще се наложи да носите няколко дини под една мишница. С много настроение и спокойствие ще докажете, че това е възможно. Днес ви очаква много весел ден, в който да се забавлявате. Не мислете за другите. Този ден е само за вас.   Днес може да имате странна представа за нещата. Не взимайте крайно решение. Изчакайте идеята ви да се избистри.    Днес може да получите интересна новина от далече, но която да ви касае пряко. Помислете добре, преди да разгласите информацията. Днес ще имате шанса да сключите изгодна сделка. Много вероятно това да затвърди стабилна основа за ваш бъдещ бизнес.    Днес ви очаква покана, отправена в последния момент. Не бързайте да се сърдите, важен е жестът към вас. Днес може да се окаже, че сте забравили нещо важно от предните дни. Не се паникьосвайте. Ще имате достатъчно време, за да успеете с всичко. Това е ден, в който ще може да се гордеете със себе си. Започва един нов период за вас, в който ще трябва да се разделите с някои неща, но и ще спечелите други. ", "date": "2019.08.26", "title": "Дневен хороскоп за 27 август"}
{"url": "https://www.actualno.com/ruse/nachaloto-na-bylgarskata-aviacija-e-postaveno-ot-rusenec-predi-107-godini-news_805078.html", "text": "      На 26 август 1912 г. е сформирано аеропланно отделение в нашата армия, съставено от  единствен самолет „Блерио“, с който поручик Симеон Петров извършва първия полет. Така се поставят основите на българските ВВС.      Близо три месеца по – късно, по време на Балканската война, поручик Петров става първия пилот, извършил нощна бомбардировка, а на 14 март 1913 г. пръв в света лети над противникова столица – Цариград. Така поставя началото на стратегическите действия на авиацията.\r\nСимеон Петров е роден на 1 септември 1888 г. в Русе. Служи в IV артилерийски полк в София. След конкурс е изпратен в школата на Луи Блерио за обучение на пилоти. По време на обучението си Петров предлага и придружен от Луи Блерио осъществява първия нощен полет в историята на Франция. Той е първият авиатор в световната история, който приземява самолет със спрял двигател. По този повод френските пощи издават картичка с лика му. Впоследствие Петров заедно с Топракчиев разработват методика за приземяване на самолети със спрял двигател, която е приета в програмата за обучение на пилоти в школата на Блерио.\r\nСимеон Петров конструира авиационните бомби тип „Чаталджа”, изключително успешна конструкция. Впоследствие чертежите са предадени на Германия и така бомбата е използвана от Централните сили до края на Първата световна война. През войната Симеон Петров е началник на II-ро аеропланно отделение.  След войната Петров се занимава с внос на спортни стоки и най-вече велосипеди. Водач е на българския колоездачен отбор на Олимпийските игри в Берлин през 1936 г. През 1938 г. създава дружеството „СИМОНАВИЯ“ (от СИМеОН АВИАтора), което внася грамофонни плочи от Франция, а по-късно организира производството им в България. Марката на плочите е „Орфей“. Дружеството записва повече от 5000 плочи, които са основа на репертоара на Радио София. През 1947 г. дружеството „СИМОНАВИЯ“ е национализирано и е преименувано на „Балкантон“. Самият Петров става работник-бобиньор в софийския Силнотоков завод.\r\nУмира, забравен от всички, през 1950 г. в София. ", "date": "2019.08.26", "title": "Началото на българската авиация е поставено от русенец преди 107 години "}
{"url": "https://www.actualno.com/balkani/hashim-tachi-podpisa-ukaz-za-razpuskane-na-parlamenta-news_805288.html", "text": "       Президентът на Косово Хашим Тачи подписа указ за , но все още не е съобщил кога ще се проведат предсрочните избори в сраната.      Държавният глава публикува на страницата си във Фейсбук факсимиле на указа с коментар, че предстоящите избори ще бъдат допълнителен тест за нивото на демокрацията в Косово. В поста се изразява убеждението, че институциите, политическите субекти и гражданите ще го издържат успешно.    Хашим Тачи увери, че ще обяви датата на много скоро, след като проведе консултации с политическите партии.  След оставката на министър-председателя Рамуш Харадинай на 19 юли, депутатите гласуваха миналата седмица с мнозинство от 2/3 саморазпускането на парламента.\r\nСъгласно действащото законодателство , в срок от 30 до 45 дни след разпускането на парламента трябва да се проведат избори. Най-често споменаваната дата за това е 6 октомври.    ", "date": "2019.08.26", "title": "Хашим Тачи подписа указ за разпускане на парламента"}
{"url": "https://www.actualno.com/society/stari-avtobusi-bez-kolani-prodyljavat-da-sa-v-dvijenie-alarmirat-eksperti-news_805111.html", "text": "      Нито един изпитан автобус за закрепване на обезопасителни колани няма в България до ден-днешен, макар че гратисният срок изтече и всички стари автобуси трябва да бъдат с колани. За това алармира инж. Евгени Мицов от акредитираната лаборатория за изпитване на пътни превозни средства „ТЕХНОТЕСТ“ АД. За коланите имаше 9-месечен отлагателен срок, който изтече на 28 юни 2019 г., предаде репортер на .      Вече има издадени актове от ДАИ на собственици на транспортни фирми и автобуси, които експлоатират автобуси без колани, съобщи инж. Русим Русимов от „Технотест“. Според МВР това са автобуси за случайни превози, туризъм, превоз на деца, отбеляза той и съобщи, че проблемът е най-вече при по-ниската категория автобуси „М2“, която е до 22 места, тъй като в нея влизат стари автобуси, маршрутки с над 8 места, със седалки без колани или закрепени с болтове. За тях би трябвало да се направи анализ и да бъдат спирани или насочвани за доокомплектоване. Те също влияят на , не само големите, отбеляза той и подчерта, че по-ниската група е много по-опасна.\r\n„Поставянето на коланите е задължение на собственика. Той може да наеме външен изпълнител, може и сам да ги постави. Самото поставяне не изисква особени технически умения. Обикновено конструкцията на старите автобуси позволява допълнително да се закрепят двете точки на двуточковия колан. Ако няма възможност, може да се монтира допълнителна приставка. Целта на изпитването е да се опъне коланът и да се види това закрепване дали отговаря на изискванията - ако издържи, се счита, че е направено както трябва. Седалката също се изпитва също. Трябва да има аналогично закрепване на всички седалки и тогава се издава протокол по Наредба 3, където са изискванията за обезопасителните колани. Повечето автобуси имат такива колани, изключение правят старите автобуси“, поясни инж. Лъчезар Денков от „ТЕХНОТЕСТ“ .   Експертите са категорични, че освен монтирането на колани, много важно е да се предприемат мерки пътниците да започнат да ги използват.  Водачът трябва да упражнява контрол коланите да бъдат поставяни, убеден е Денков.  Русимов съобщи, че се наблюдава засилен интерес към промяна на категорията на превозното средство, например с намаляване на броя на седалките се преминава от „М2“ в „М1“, което осигурява по-висок комфорт на пътниците.\r\nИма много фирми, които трудно намират водачи на автобуси и променят категорията на превозните средства от автобуси в леки автомобили, влияние оказват и тахографите, каското, докато при леките автомобили нещата са по-лесни, посочи още Рисимов. \r\nКатегорично против десните волани се обявиха от \"ТЕХНОТЕСТ\" и съобщиха, че не работят с такива автомобили. Фирмата е давала предложения да бъдат забранени, тъй като са опасни за България и изразиха недоумение защо все още са разрешени. Основният риск от автомобилите с десен волан е при изпреварване - водачът трябва да види, че в насрещното платно няма автомобил, но заради десния волан трябва почти целият автомобил да бъде изнесен в насрещното движение, а това е много сериозна предпоставка за катастрофа, посочи инж. Денков и уточни, че в Полша и Литва такива автомобили са забранени.    Представителите на \"ТЕХНОТЕСТ\" и \"ТИАТ\" изразиха удовлетворение, че законопроекта за пътническите превозни средства е свален от обществено обсъждане, което смятат, че е резултат от сигнала им срещу текстове в проекта.   По оценка на експертите от \"ТЕХНОТЕСТ\", проектът за нов закон за е необмислен, в него има текстове, например за регистрацията на превозни средства, които са на ръба на абсурда,  включени са няколко наредби, регламенти, директиви за регистрация, сервизна дейност, акредитиране на изпитвателните лаборатории, технически прегледи, които трябва да бъдат преработени основно. Така наречените „паспорти на транспортни средства в България никога не е правена в България, а тази дейност е  доста специализирана и изисква много информация и умения. Може да се окаже да си купите автомобил и да не можете да го регистрирате -  тръгвате по мъките да събирате информация от момента, в който автомобилът е бил произведен до момента, в който искате да го регистрирате, което ще е изключително трудно“, коментира той. Ако с проекта на нов Закон за пътническите превозни средства бъдат легализирани чуждестранните фирми за технически изпитвания и изкарат от пазара българските, това ще се отрази на крайния потребител с цените, алармираха още представителите на акредитираните изпитвателни лаборатории и нотифицирани технически служби за България „ТЕХНОТЕСТ“ АД и „ТИАТ“ АД. Макар, че спорният законопроект е изтеглен и свален от административните уебсайтове, в което от „ТЕХНОТЕСТ“ и „ТИАТ“ виждат знак, че законопроектът е спрян, те се опасяват от нелоялна конкуренция на чуждестранни фирми по технически изпитвания.\r\nВ България оперират още няколко технически служби, които са с по-специален статут, не минават проверки в Българска служба за акредитация, посочи инж. Лъчезар Денков от „Технотест“. Той уточни, че на българския пазар оперират общо 7 фирми като 3 са немски технически служби, признати и за България. „Тревожи ни, че сме поставени в по-неравностойно предложение, отколкото другите технически служби“, сподели той. „При тях се прима оценъчният доклад да е от техния орган по акредитация или от органа за одобряване на типа, докато при нас задължително се въвежда изискването за оценъчен доклад от компетентния орган на България – Изпълнителна агенция „Автомобилна администрация“ и също фирмата да има акредитация от Българска служба за акредитация, поясни инж. Денков, което според него е двойно преминаване през процедурата. По думите му в законопроекта прозират лобистките интереси – в раздел 3 от проекта, касаещ оценка, оправомощаване, нотификация и надзор на техническите служби. Процедурата предвижда компетентния орган ИА „Автомобилна администрация“ да нотифицира техническите служби и всяка година да се  акредитират от БСА.    ", "date": "2019.08.26", "title": "Стари автобуси без колани продължават да са в движение, алармират експерти"}
{"url": "https://www.actualno.com/asia/putin-i-erdogan-obsydiha-goreshtata-tochka-sirija-rusija-tvyrdo-podkrepja-operacijata-v-idlib-news_805266.html", "text": "      Руският президент Владимир Путин разговаря днес с турския си колега Реджеп Тайип Ердоган, като отбеляза, че разбира загрижеността за случващото се в Сирия, но също така е загрижен за новите атаки на бойци от Идлиб, предаде МИА.      Според Кремъл, Ердоган е казал на Путин, че нападенията на сирийската армия, която има руска подкрепа в северозападна Сирия, са причинили хуманитарна криза и заплаха за националната сигурност на Турция.   „Путин многократно е казвал, че разбира опасенията на турския си колега.\r\nНо в същото време президентът остава на мнение, че са нужни  действия срещу терористичните елементи от Идлиб, които трябва да бъдат унищожени“, заяви говорителят на Кремъл Дмитрий Песков.   ", "date": "2019.08.26", "title": "Путин и Ердоган обсъдиха \"горещата точка\" Сирия, Русия твърдо подкрепя операцията в Идлиб"}
{"url": "https://www.actualno.com/bgfootball/kiril-despodov-pred-dilema-za-bydeshteto-si-news_805424.html", "text": "      Българският национал Кирил Десподов е изправен пред сериозна дилема къде да продължи кариерата си.      Шампионът на Сърбия Цървена звезда прави всичко възможно, за да вземе под наем българина.   Футболист №1 на България за 2018 година ще бъде привлечен след плейофния реванш за Шампионската лига с Йънг Бойс. Първият мач в Швейцария завърши 2:2, а вторият двубой в Белград е утре вечер от 22 часа наше време.\r\nОт Цървена звезда вече са влезли в контакт с италианския Каляри и преговарят за привличането на българското острие. Развитие по темата ще има най-късно до края на седмицата.  Цървена звезда има голям шанс да влезе за втори пореден път в груповата фаза на Шампионската лига, след като прескочи бариерата миналия сезон.\r\nИталианско издание обаче твърди, че Десподов вече е взел друго решение за бъдещето си. . ", "date": "2019.08.26", "title": "Кирил Десподов пред дилема за бъдещето си"}
{"url": "https://www.actualno.com/europe/zabravete-politikata-vsichki-obsyjdat-celuvkite-na-g-7video-news_805450.html", "text": "      Срещата на Г-7 във Франция завършва. И може би именно защото е във Франция не мина без ...  целувки. Толкова обсъждани, че заплашват да засенчат решенията на лидерите по важни въпроси като например пожарите в дъждовните гори на Амазония.           На кадрите се вижда как лидерите се подреждат за снимка със съпругите си и преди нея домакинята - Бриджит Макрон целува неловко американският президент Доналд Тръмп.  Преди няколко месеца Тръмп се изказа изключително грубо за съпругата на френския президент, която е с 28 години по-възрастна.\r\nВ същото време, кадрите продължават със следващата целувка - на Мелания Тръмп с Джъстин Трюдо.    ", "date": "2019.08.26", "title": "Забравете политиката, всички обсъждат целувките на Г-7(ВИДЕО)"}
{"url": "https://www.actualno.com/showbusiness/donald-sydyrland-sys-specialna-nagrada-na-kinofestivala-v-san-sebastian-news_805332.html", "text": "      Канадският актьор Доналд Съдърланд, известен с редица разнообразни филми като \"M*A*S*H\" и поредицата \"Игрите на глада\", ще получи награда за цялостно творчество на испанския филмов фестивал в Сан Себастиан, съобщиха организаторите за АFP.      На 26 септември 84-годишният актьор ще получи наградата „Доностия“, с която ще бъдат отбелязани „повече от петдесет години отлични превъплъщения“.   „Съдърланд е доказал големия си талант, въплъщавайки десетки герои, без значение от жанра: от драма до военни филми, трилъри, филми на ужасите и научна фантастика“, се казва в изявление на филмовия фестивал.\r\nПрез 2017 г. той бе отличен с Почетна награда на Академията за актьорската си кариера.  Един от ранните му хитове е ролята му на армейски хирург в черната комедия на Робърт Алтман от 1970 г. \"M*A*S*H\", посветена на войната в Корея. Повече от четири десетилетия по-късно той е по-известен на по-младите зрители като тираничния президент Сноу в блокбастъра \"Игрите на глада\". През годините е участвал в редица аплодирани филми, сред които смразяващият психотрилър на Никълас Роуг \"Don't Look Now\" (1973 г.) и биографичния „JFK“ на Оливър Стоун (1991 г.). През 70-те години той участва във филмите на водещите италиански режисьори Бернардо Бертолучи (\"1900\") и Федерико Фелини (\"Казанова\").\r\nСъдърланд ще получи наградата преди прожекцията на най-новия си филм \"The Burnt Orange Heresy\", в който участва и Мик Джагър.   Предстоящите му проекти включват телевизионен сериал \"The Undoing\" с Никол Кидман.     ", "date": "2019.08.26", "title": "Доналд Съдърланд със специална награда на кинофестивала в Сан Себастиан "}
{"url": "https://www.actualno.com/burgas/operativna-programa-promenja-oblika-na-burgas-news_804798.html", "text": "      Оперативна програма \"Региони в растеж\" помогна на бургаска фамилия да се погрижи за фасадата на стара сграда. Тя се намира в централна градска част, на пешеходния булевард „Алеко Богориди“. Бургазлии и туристи вече могат да се радват на красивата гледка.      Знаковата сграда е обновена по инициатива на нейните собственици.   Процесът по освежаване продължава с две стари къщи с архитектурна стойност, които се намират на булевард „Алеко Богориди“, номера четири и шест. Фасадата на къщата, която е на ъгъла на улиците \"Антим I\" и „Алеко Богориди“, също ще получи нов вид, благодарение на общинската програма \"Нов живот за старите фасади\".\r\nЗа да се ускори процесът, от община Бургас са съгласни да помогнат на собствениците на къщите с проектирането, документацията и комуникацията с министерствата, отговорни за програмите. В повечето от случаи се касае за архитектурни паметници и това създава допълнителни затруднения.   ", "date": "2019.08.26", "title": "Оперативна програма променя облика на Бургас"}
{"url": "https://www.actualno.com/education/sofijskijat-universitet-objavi-dopylnitelen-priem-news_805144.html", "text": "      4578 новоприети студенти са се записали след приключване на трите класирания в кандидатстудентската кампания за учебната 2019/2020 година на Софийския университет „Св. Климент Охридски“. 23 от тях са лауреати от национални и международни състезания и олимпиади, съобщиха от \"Алма Матер\".      7148 са кандидатите, подали документи за прием в най-старото висше училище. Изцяло запълнени са местата, субсидирани от държавата, за специалностите: „Психология“, „Английска филология“, „Китаистика“, „Японистика“, „Южна, Източна и Югоизточна Азия“, „Компютърни науки“, „Софтуерно инженерство“, „Информационни системи“, „Туризъм“, „Право“ (редовна форма), „Международни отношения“, „Комуникационен мениджмънт“, „Музикални медийни технологии и тонрежисура“, „Графичен дизайн“, „Физическо възпитание и спорт“, „Икономика и финанси“, „Стопанско управление“, „Счетоводство, финанси и дигитални приложения“ (на английски език), „Журналистика“, „Връзки с обществеността“, „Книгоиздаване“.\r\nЗа всички незаети места в редовна и в задочна форма, субсидирани от държавата, и за незаетите места за обучение срещу заплащане, Софийският университет обявява допълнителен прием при следния график:   От 9 до 13 септември 2019 г. е срокът за подаване на документи за участие в допълнителния прием.  На 14 септември 2019 г. ще се проведат допълнителни изпити по физика и по теология.\r\nКласирането ще бъде обявено на 17 септември 2019 г., а записването на новоприетите студенти ще бъде на 18, 19 и 20 септември 2019 г.\r\n1280 са към момента незаетите места в университета.     ", "date": "2019.08.26", "title": "Софийският университет обяви допълнителен прием"}
{"url": "https://www.actualno.com/ruse/pomoshti-za-dezinfekcija-shte-poluchat-780-stopanstva-v-rusenska-oblast-news_805415.html", "text": "      Днес, в Русе се проведе заседание на областната епизоотична комисия. Директорът на ОДБХ  д-р Георги Дяков коментира актуалната обстановка в региона в борбата с .      Общо 780 стопани на домашни прасета в област Русе са подали заявление за еднократна помощ. Те ще получат по 300 лева помощи за дезинфекция на дворовете, след като стопаните са унищожили прасетата си. Д-р Георги Дяков информира, че близо 70% от стопаните в Русенска област са се вслушали в препоръките на властите и доброволно са умъртвили животните, отглеждани в дворовете им. До момента в региона са умъртвени по хуманен начин около 72 000 прасета .\r\nВ свинефермата в Голямо Враново са унищожени 12 000 прасета , но има и такива, които нямат признаци на заболяването африканска чума вече 20 дни. Управителят д-р Миленка Димитрова е изпратила писмо до Министерството на земеделието с молба да бъде спряно изпълнението на заповедта за принудително умъртвяване. Все още отговор  не е получен. Единственият начин заболяването да бъде премахнато и да се създаде благоприятна среда за отглеждане след време отново на свине е всички животни в комплекса сега да бъдат умъртвени по хуманен начин.\r\nД-р Дяков обясни, че броят на огнищата с африканска чума по дивите свине в региона расте . Регистрирани са девет зони. Резултатът от почти всяка проба от открито мъртво диво прасе е положителен за опасния вирус.   ", "date": "2019.08.26", "title": "Помощи за дезинфекция ще получат 780 стопанства в Русенска област"}
{"url": "https://www.actualno.com/politics/petko-dojkov-veche-e-zamestnik-ministyr-na-vynshnite-raboti-news_805021.html", "text": "      По предложение на вицепремиера Екатерина Захариева министър-председателят Бойко Борисов назначи Петко Дойков за заместник-министър на външните работи, съобщиха от външно министерство.      Петко Дойков е дипломат от кариерата и има ранг „посланик“.   В централното управление на МВнР е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет.\r\nМежду 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания, а между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви.  От 1 март 2019 г. е генерален директор по двустранните въпроси в МВнР. Владее английски, френски, арабски и руски език, обобщава БГНЕС. ", "date": "2019.08.26", "title": "Петко Дойков вече е заместник-министър на външните работи "}
{"url": "https://www.actualno.com/balkani/turski-iztrebiteli-otnovo-navljazoha-v-gryckoto-vyzdushno-prostranstvo-news_805423.html", "text": "      Турски изтребители са нарушили гръцкото въздушно пространство, като са прелетели над Егейско море, пише електронното издание на гръцкия вестник Kathimernini, цитирано от агенция \"Фокус\".      Двойка изтребители F-16 са навлезли в гръцкото въздушно пространство, без да предупредят атинските власти, и са преминали над два острова в Eгейско море, като са летели на височина от около 7 километра.   Минути по-късно още два самолета F-4 са навлезли в небето над Гърция, като са прелетели над същите острови на височина малко повече от 3 километра.\r\nВсички турски самолети са били прогонени от гръцките военновъздушни сили според международните правила.   ", "date": "2019.08.26", "title": "Турски изтребители отново навлязоха в гръцкото въздушно пространство"}
{"url": "https://www.actualno.com/curious/10-dumi-koito-nosjat-kysmet-i-lubov-kogato-se-izgovarjat-pred-ogledaloto-news_804746.html", "text": "             От древни времена хората приписват на огледалото и на отразяването в него, необясними свойства.\r\nМного от древните легенди са свързани с огледалото. То се появява и в много популярни вярвания. В крайна сметка тази енергично силна тема е в дома на всеки и взаимодейства с човека всеки ден.\r\nИма думи, които в никакъв случай не могат да се кажат пред огледалото. В края на краищата думите и фразите, които изричате, когато погледнете отражението си, трябва да носят поитивност и вяра в най-доброто. Всички примери за думи, които експертите от сайта събират в тази статия, са някакви основи, които правят щастие. Вярвайки в това, ще бъдете изненадани колко много ще се промени живота ви.   Разбира се, най-важното правило е, че никога не трябва да се увличате в размисъл и да не използвате думи, които носят отрицателен заряд пред огледалото. Дори да не се чувствате комфортно в нещо от себе си или в живота си, забравете за него, погледнете отражението си и произнесете уверени и силни фрази, в които задължително трябва да имате такива думи:                Как можете да използвате тези думи, гледайки отражението си в огледалото? Думите трябва да се изговорят и да се оглеждате сами. Тези утвърждения са вид творческа визуализация, с помощта на която можете да съживите всичко, което искате. Всеки мечтае да бъде красив и щастлив. Но често, гледайки се в огледалото, неволно започвате да виждате недостатъците – дори тези, които не са от значение за другите. За да се обичате, не непременно експериментирайте с външния си вид – достатъчно е да вземете естествената си красота. Опитайте се да кажете:\r\n„Аз съм най-красивата“ или „Аз съм красива и великолепна“.\r\nПовярвайте ми, дори и такива кратки фрази, казал силно и уверено, ще може да се материализира. И след известно време наистина ще се почувствате прекрасно. И дребни недостатъци на външен вид ще бъдат вашата отличителна черта, придавайки ви чар. Силно здраве е необходимо за всеки човек. И желанието да бъдеш здрав е особено за всеки. Повторете пред огледалото:\r\n„Чувствам се чудесно.“\r\nСкоро ще забележите, че незначителните заболявания са престанали да ви притесняват, а посещенията при лекаря ще станат рядкост. Разбира се, самата концепция за „щастие“ за всеки човек е индивидуална. За някой, щастието е любов, за някого – богатство и за някого – доволство. Застанете пред огледалото и избройте всичко, от което се нуждаете за щастие. И най-важното – знайте: колкото силно желаете, толкова по-близо сте до изпълнението му. Разбира се, любовта е незаменим елемент на щастието, независимо дали е любов към роднини, приятели или любов към избрания от вас. Някой страда от несподелена любов, други са в търсене на точния човек. Ако погледнете отражението си, кажете:\r\n„Искам да обичам и да бъда обичана“.\r\nУверете се, че след известно време ще намерите вашата взаимна любов.    Както и да звучи, много хора в живота нямат достатъчно радост. Лошото настроение, апатия, провал на работата и в личния живот убиват настроението и с него – радост.\r\n„Аз се радвам във всеки един момент в живота си.“\r\nС течение на времето ще спрете да се мъчите в постоянна борба с настроението и радостните моменти в живота ще станат много повече.    Ако смятате, че нямате достатъчно познания за вашите колеги и приятели или ако някога не сте могли да подкрепите разговора, не се слагайте в списъка на глупавите хора. Кажете си:\r\n„Умствените ми способности са по-добри от тези на другите.“\r\nВсеки ден се убеждавайте в това, но не забравяйте да се развиете. Желанието да живееш богато, а не да се отказваш от нищо в името на нищо, вече не е срамно за никого. Понякога хората са склонни да искат това, което не могат да си позволят. В този момент си мислят за материалното си положение и за неговото усъвършенстване. За това, пред огледалото повторете:   „Искам да спечеля много пари“ или друг вариант: „Искам да спечеля добри пари“.\r\nПовтаряйки тази мисъл, усилията ви ще ви помогнат да постигнете материална стабилност. Вероятно много малко от нас на сутринта си казват думите „Обичам живота си и всичко ми пасва“. Но ако казвате тази проста фраза всеки ден пред огледалото, скоро ще почувствате любов и друго отношение към живота си.    Много често човек се чувства безсилен във връзка с външни проблеми и вътрешни преживявания. Кажете си:\r\n- Не се страхувам от нищо.\r\nЩе почувствате напрежение и ще можете да преодолеете страховете си. А враговете ще могат да се отвърнат от теб.    Набелязаните цели трябва да бъдат постигнати. Но понякога няма специална представа как да го направите. Не се разстройвайте и се отказвайте. Кажете пред огледалото:\r\n„Ще постигна всичките си цели. Не се страхувам от никакви препятствия. „\r\nКонцентрирайте се върху поставените цели и те скоро ще се сбъднат.\r\nОгледалата имат специални енергийни свойства. 10 думи, които бяха обсъдени в тази статия, са само подкрепа. Не забравяйте, че когато стоите пред огледалото, вие не говорите с него, а със себе си. Така че не се страхувайте и „измамете“ себе си. Бъдете уверени в думите си и говорете искрено.\r\n \r\nИзточник: За жената ", "date": "2019.08.26", "title": "10 думи, които носят късмет и любов, когато се изговарят пред огледалото  "}
{"url": "https://www.actualno.com/crime/momchence-se-udavi-v-stara-varnica-v-gorna-orjahovica-news_805137.html", "text": "      8-годишно момче се е удавило в съоръжение, което преди време се използвало за гасене на вар. Инцидентът станал в кв.\"Калтинец\" в Горна Оряховица.      В неделя около обяд група хлапета се къпели във старата варница. Децата я използвали в горещините за разхлаждане, защото съоръжението, с размери 3 на 4 метра, е пълно с вода.   Едно от децата обаче се гмурнало и не изплувало, съобщава \"24 часа\".\r\nОчевидци подали сигнал на спешния тел.112. На мястото пристигнали полиция, пожарна и линейка, но не успели да спасят момчето. Наложило се огнеборците да източат импровизирания басейн, за да извадят тялото.  Търсят се и собствениците на съоръжението. ", "date": "2019.08.26", "title": "Момченце се удави в стара варница в Горна Оряховица"}
{"url": "https://www.actualno.com/travel/ejlate-v-izrael-news_796681.html", "text": "              Да летя за пръв път в живота ми беше предизвикателство. Оттогава насам се опитвах неведнъж да навия мама да летим нанякъде. Това щеше да е първият полет за нея и предвид възрастта, дългогодишния ѝ страх от височини и някои здравословни детайли – треперех да не я повредя, стремейки се да направя живота ѝ по-интересен. За моя приятна изненада – напразно. Почти без следа от притеснение, тя бе значително по-смела от мен и скоро гледаше любопитно през илюминатора. А преди да излетим подобна идея я ужасяваше.\r\nПриключението започна още на летището в Тел Авив, където установих, че телефонът ми не е в мен. На него имах важна информация, без която пътуването и най-вече джобовете ни, щяха да пострадат сериозно. За радост – служителят от „изгубени вещи” каза, че ще направи всичко възможно и скоро ме информира, че джаджата е намерена. Така заради елементарната ми издънка още на старта бяхме с един час назад. Това можеше да се превърне в проблем, тъй като основната цел за първия ден бе Храмовият хълм, който поради особеното си работно време и начина, по който бях изготвил плана за пътуването, можехме да посетим само в деня на кацането, между 12:30 и 13:30 ч. на обяд. За щастие имахме късмет с междуградския автобус и скоро бяхме в Йерусалим.   За да се доберем до Купола на Скалата, се наложи да минем през две проверки на багажа и да отговаряме на разни въпроси. В него, както и в Ал-Акса, не можахме да влезем, тъй като не сме мюсюлмани и не можем да цитираме Корана. Първият е един от най-старите образци на ислямската архитектура и впечатлява с осмоъгълната си форма, сложна декорация и позлатено, макар през средата на 20-ти век, кубе.     Планът предвиждаше след Храмовия хълм да се насочим към дома на Айра, домакинът ни. Това щеше да е първото подобно гостуване за мама. Скритият замисъл на пътуването бе да ѝ покажа какво правя, когато съм сам, как няма нищо кой знае колко страшно и как е ок да отседнеш при някого, когото никога досега не си срещал. Как причината да ни е страх е тъкмо тази, че нещо ни е непознато. От тази гледна точка мисля, че случихме на перфектен домакин, който, освен че направи доста, за да ни накара да се чувстваме вкъщи, подходи с доверие, което би изненадало приятно едни и накарало други да го мислят за луд: човекът просто ни беше оставил ключовете за дома си без никога да ни е виждал. Дори още не се бяхме запознали на живо. След кратка следобедна почивка се върнахме в стария град, за да направим тура на западната стена (онова, което е останало от Втория храм). Една осма от нея е т.нар. Стена на плача, на която юдеите се молят, а останалите седем осми се намират под земята – заринати от мамелюците преди седемстотин години. Та тъкмо тях разгледахме и научихме за историята им – за отпечатъка, който римляни, византийци, араби и турци са оставили; за начина, по който огромни каменни блокове са били транспортирани; за резервоарите за вода и т.н.     С мама се отправихме на първата ѝ разходка из пустиня. Вярно, каменна пустиня, нямаше пясъчни дюни – като в представите на мнозина - но все пак - напълно нов за нея пейзаж. Скоро навлязохме и в каньона Еин Авдат, през който течеше кльощава рекичка.  Намирахме се в едно от най-подходящите места за внезапно наводнение в страната. Все пак бях проверил прогнозата за времето и всичко изглеждаше като да е наред. Разбира се, на мама този потенциален развой на събитията ѝ бе съвсем бегло и между другото споменат, без да му се придава излишна тежест.\r\nНе ни отне кой знае колко време да прекосим каньона и да стигнем до обратния му край. Оттам насетне предстоеше стръмно изкачване, завършващо с две отвесни метални стълби. Тъкмо стояхме в подножието им, когато отдолу се зададоха мъж на средна възраст и младо момче. Първият се провикна нещо на иврит, а аз казах, че не разбирам. Тогава младежът, който говореше някакъв английски, преведе: „Ако тя успее да се качи до горе, аз ще се върна в армията”. Аз само се изсмях и отвърнах: „Подготвяй се за армията, тогава”. След това те поеха обратно – в посоката, от която с мама бяхме дошли.\r\nЗа пореден път тя преодоля страха си от високо и скоро гледахме каньона изотгоре. Дъждът, който запръска, беше слаб, но духаше неприятен вятър и нямах желание да стоим под него твърде дълго.  От недалеч намиращия се паркинг поехме към главния път. Когато излязохме на него, от спирката на автобуса ни деляха към три километра и реших да пробвам да стопирам. Вдигнах палец и втората кола, която мина покрай нас, спря. Беше бял пикап. Когато се доближихме и вратата на шофьора се отвори, видях познато лице: мъжът, който не вярваше, че мама ще се справи с металните стълби!\r\nТой и аржентинският му племенник бяха тръгнали за Мицпе Рамон – малко градче на ръба на кратера Рамон, което бе следваща спирка и за нас.\r\nНе след дълго бяхме в Ейлат – най-южният град в Израел. На следващия ден ни чакаше нещо ново и за двама ни. Още преди да заминем с мама, която не може да плува, и която, по нейни думи, не беше влизала във вода от над двайсет години, беше доста резервирана спрямо идеята ми да плуваме с шнорхели в Червено море. Позволих си да я ръчкам това да се случи с аргументите, че не знае какво изпуска, че ще види един напълно нов свят, че няма нищо страшно, че ще има спасителна жилетка и т.н. От хиляда кладенеца вода ѝ извадих. С немалка доза неохота пристъпи към осъществяването и на тази част от пъкления ми план.\r\nСамият аз изпитвах притеснения и вътрешно далеч не бях толкова категоричен, че идеята е добра – най-вече защото не исках да ѝ причинявам стрес, който не би била способна да понесе. Виждах как кратката лекция на инструктора я обърква и обезсърчава вместо да внася спокойствие. Налице бяха и други фактори, които ѝ създаваха допълнително напрежение. Капакът на всичко бяха плавниците, които се очакваше от нея да носи. Аз, с моя смешен опит в плуването, усетих, че идеята не беше добра, но инструкторът настояваше. Рекох си: „Е добре де, човекът знае по-добре от мен, няма да му споря”.   Оказах се прав – мама, която без друго не се справя във водата, сега беше абсолютно некоординирана. Плавниците спъваха движенията ѝ и ги правеха неуправляеми. Същото бях изпитал и аз, когато за пръв път сложих такива преди доста години. Усетих, че нещата отиват на провал и тъкмо, когато бях готов да кажа - „Оставам на плиткото с нея, вървете” (с инструктора имаше двама чехи) – тя ме увери, че няма проблем да я оставя сама край брега и че ще гледа колкото може през маската. Напомних ѝ, че е със спасителна жилетка и няма как да потъне и, с едно на ум, поех навътре.\r\nЧувствах се като Дарт Вейдър в някой от епизодите на Nat Geo Wild. Дишането ми през тръбата звучеше досущ като неговото и единственото, което го прекъсваше беше някое друго „Уау”, което всевъзможните по цвят и форма риби и корали изтръгваха от мен. Гмурках се до около три метра – имах желание, но не и възможност за повече (костюмът, шнорхелът, очилата ме издигаха нагоре; нямах тежести каквито имаше инструкторът и техниката ми е доста куца). На едно място под купчината корали имаше нещо като тунел, затулен с метална решетка. Направих въпросителен знак на инструктора, означаващ „Мога ли да мина отдолу?”. Не можех, разбира се. Ама аз да си питам.  След около половин час се върнахме на плиткото, където мама, уловила се у едно въже, събираше камъчета. Оказа се, че не ѝ е било скучно, че също е видяла немалко риби и че не съжалява. За мен най-важното бе, че, въпреки прибързания ми и прекален ентусиазъм, даде всичко от себе си, за да ми угоди, и не се отказа още на брега, а се опита да влезе навътре. Към един на обяд хванахме последния за деня автобус за Йерусалим (предстоеше шабат и в следващото денонощие публичният транспорт в страната нямаше да работи). Пътят ни на север следваше долината Араба. Гледката на изток – към Йордания – бе доста любопитна поради специфична игра на светлината, караща  песъчливите и светли на цвят скали на Негев да контрастират на тъмните и с надвиснали над тях облаци планини отвъд границата. ***       ", "date": "2019.08.26", "title": "Е(й)лате* в Израел"}
{"url": "https://www.actualno.com/europe/strelba-v-malmio-news_805148.html", "text": "      Трима души са хоспитализирани, след като неизвестни открили стрелба по улиците на Малмьо, предаде телевизионният канал SVT Nyheter.      Според полицията, вероятно поне един човек е ранен вследствие на стрелбата. Продължава разпитът на свидетели, предаде БГНЕС.   Очевидец разказва за лежащи на земята жена и малко дете. Други свидетели твърдят, че жената и детето са откарани с автомобил на Спешна помощ.\r\nКвартал Риберсборг близо до градския плаж е отцепен, а на мястото работят криминалисти.   ", "date": "2019.08.26", "title": "Стрелба в Малмьо "}
{"url": "https://www.actualno.com/europe/97-zadyrjani-na-karibskija-karnaval-v-london-news_805043.html", "text": "      Лондонската полиция задържа 97 души по време на традиционния за Нотинг хил карибски карнавал. Покрай разгорещените страсти тази неделя са били ранени 11 полицейски служители.      От сводката на Скотланд ярд става ясно каква е била атмосферата: 12 са арестувани за нападение над полицейски служители, 10 – за нарушаване на обществения ред, 9 – за носене на оръжие, 3 – за кражба, 41 – за престъпления, свързани с наркотици и 3 – за сексуално насилие.   Карнавалът в Нотинг хил датира от 1966 година и се провежда ежегодно в края на август. Основни негови участници са имигранти от държавите от Карибския басейн, които започват да се заселват в Лондон през 50-те години на миналия век.\r\nКарнавалът е смятан за втория по големина в света след този в Рио де Жанейро.  Очакваните приходи в бюджета на Лондон за времето на карнавала възлизат на 122 милиона долара.\r\nПрез последните години фестивалът се асоциира не само с празника, но и с повишаване броя на престъпленията. Полицията фиксира десетки нарушения на реда, свързани с наркотици, насилие, нападение с хладно оръжие. От гостите на фестивала биват изземвани огнестрелни оръжия, ножове, палки и спрейове с газ.   Местните жители и собствениците на недвижими имоти запечатват прозорците на домовете и магазините си с плоскости от шперплат, а други ограждат домовете си с временни огради, за да се спасят от вандалски прояви по време на карнавала.     ", "date": "2019.08.26", "title": "97 задържани на карибския карнавал в Лондон "}
{"url": "https://www.actualno.com/europe/nad-21-ot-grajdanite-na-hyrvatija-nikoga-ne-sa-polzvali-internet-news_804911.html", "text": "      Повече от 21% от гражданите на Хърватия никога не са ползвали интернет, което е притеснително, според секторния анализ на Икономическия институт в Загреб, съобщава МИА, цитирана от БГНЕС.      Степента на изостаналост на Хърватия спрямо другите държави от ЕС по отношение ползването на интернет е отчетена от Индекса за дигитална икономика и общество на Европейската комисия.   Последният доклад за Хърватия в Брюксел предупреждава, че 21 % от населението на страната никога не е ползвало интернет в рамките на миналата година. Тези данни поставят страната на едно от последните места, 25-то, в класацията на Европейския съюз.\r\nТози резултат е двойно повече от средното за ЕС. Според проведените проучвания, 11% от гражданите или всеки девети жител на Европейския съюз никога не е ползвал интернет.  Ползването на социалните мрежи за делови контакти в Хърватия също е под средното за държавите от ЕС, а интернет-търговията се смята за едва прохождаща в сравнение с останалите европейски държави. ", "date": "2019.08.26", "title": "Над 21% от гражданите на Хърватия никога не са ползвали интернет"}
{"url": "https://www.actualno.com/velikotarnovo/predstojat-praznici-v-kilifarevo-i-balvan-velikotyrnovsko-programa-news_805356.html", "text": "      В седмицата от 26 август до 1 септември 2019 година гражданите и гостите на Велико Търново, Килифарево и Балван ще се радват на културни и спортни мероприятия, популяризирани от общината.  Предстои и .      Завършат две летни събития – , който стартира от 22 юни на сцената „Арт лято“ и ще продължи до 31 август, и августовската на Младежки дом – Килифарево. До 4 октомври продължава на крепостта Царевец, като  . До 15 септември ще можете да се насладите на филмите от „ в Летния театър. Общината съобщи още, че е взела мерки срещу комарите.\r\nЕто и  :   20,15 ч. „Лятно кино под звездите“: „Бохемска рапсодия“\r\nМясто: Летен театър, парк „Марно поле“      20,15 ч. „Лятно кино под звездите“: „Angry Birds – Филмът 2“\r\nМясто: Летен театър, парк „Марно поле“ 19,00 ч. Безплатни тренировки на стадиона   Място: Стадион „Ивайло“ 20,15 ч.  „Лятно кино под звездите“: „Имало едно време.. в Холивуд“\r\nМясто: Летен театър, парк „Марно поле“ 19,00 ч. Представление на Детско театрално студио - Килифарево\r\nМясто: Килифарево, читалище „Напредък“\r\n20,00 ч. „Баядерка“ – оперета на Имре Калман, представена от МДТ „Константин Кисимов“. Спектакъл под патронажа на кмета Даниел Панов\r\nМясто: Крепост Царевец 20,15 ч.  „Лятно кино под звездите“: „Възвишение“\r\nМясто: Летен театър, парк „Марно поле“ 19,00 ч. Хоротека „Фолклорна плетеница“\r\nМясто: Килифарево, централен площад\r\n20,15 ч. „Лятно кино под звездите“: „Angel Has Fallen – Код Ангелът“\r\nМясто: Летен театър, парк „Марно поле“\r\n21,00 ч. Летен оперен фестивал „Сцена на вековете“: Симфоничен концерт по повод 120 години от рождението на Панчо Владигеров, представен от Държавна опера – Русе. Диригент: Йордан Камджалов\r\nМясто: Крепост Царевец\r\n23,30 ч. Място: Площад „Цар Асен I” 9,00 ч. Ден на музеите\r\nМясто: Исторически музей - Килифарево\r\n9,30 ч. Спортен празник и футболен турнир\r\nМясто: Стадион „Арена Килифарево“\r\n9,30 ч. Празник на баницата\r\nМясто: Балван, в читалище „Нива“\r\n10,00 ч. Национален конкурс за хумористични разкази „Усукано по килифарски“\r\nМясто: Килифарево, пред читалището\r\n11,00 ч. Закриване на Международен фестивал „Лято, кукли и приятели“ – постановка  „Принцесата и граховото зърно“\r\nМясто: Сцена „Арт лято“ 20,00 ч. Водосвет и празничен концерт за празника на Килифарево\r\nМясто: Килифарево, централен площад 20,15 ч. „Лятно кино под звездите“: „Бързи и яростни: Хобс и Шоу“\r\nМясто: Летен театър, парк „Марно поле“\r\n21,00 ч. Проект „Арт лято“ представя: Концерт на Overground Brass Band\r\nМясто: Сцена „Арт лято“ 20,15 ч. „Лятно кино под звездите“: „Angry Birds – Филмът 2“\r\nМясто: Летен театър, парк „Марно поле“ ", "date": "2019.08.26", "title": "Предстоят празници в Килифарево и Балван, Великотърновско (ПРОГРАМА)"}
{"url": "https://www.actualno.com/asia/redjep-erdogan-skoro-vkarvame-armijata-v-sirija-news_805156.html", "text": "      Никакви икономически и политически предимства няма да принудят Турция да се откаже да отстоява истината. Анкара ще продължи да брани истината и да подкрепя унижените и оскърбените. Това заяви турският президент Реджеп Тайип Ердоган на тържествата по случай 948-годишнина от историческата победа над византийските войски, която откри пътя за завладяването на Анатолия от турците и превръщането ѝ в Анадол.      Ердоган се надява, че Турция ще победи в борбата за надмощие в региона, включително в Ирак, Сирия и Източното Средиземноморие, предаде Анадолската агенция, цитирана от БГНЕС.   „Нищо няма да принуди Турция да преразгледа замисъла по създаването на зона за сигурност в Сирия. Анкара е готова да реализира собствените си планове в отговор на опитите да се забави осъществяването на споразумението на изток от Ефрат“, заяви турският президент.\r\n„Очакваме, че в най-скоро време в Сирия на изток от Ефрат ще влязат турските сухопътни войски. Смятам, че повече никой няма да се опита да постави на изпитание решителността на Турция да ликвидира терористичната заплаха на турско-сирийската граница“, подчерта Ердоган.     ", "date": "2019.08.26", "title": "Реджеп Ердоган: Скоро вкарваме армията в Сирия"}
{"url": "https://www.actualno.com/europe/7-godini-zatvor-za-prichinena-smyrt-ot-kuche-predvijdat-v-rusija-news_804859.html", "text": "      В Русия предлагат да се въведе наказателна отговорност за нападение от опасни чиито стопани не ги извеждат по правилата.      До момента не се предвижда наказание за разхождането на опасни кучета без повод и намордник, а така също и за съобщи РИА Новости.   Предвижда се, ако куче от опасна порода нападне човек, като му причини лека вреда, стопанинът да бъде глобен до 200 хил. рубли, както и затвор до 6 месеца. \r\nЗа средна телесна повреда, причинена от опасно куче се предвижда глоба от 400 хил. рубли и затвор до една година, а за тежка - затвор до три години. За причинена смърт законодателите предвиждат лишаване от свобода до 5 години, а за причинена смърт на двама или повече души - 7 години затвор.   ", "date": "2019.08.26", "title": "7 години затвор за причинена смърт от куче предвиждат в Русия"}
{"url": "https://www.actualno.com/starazagora/posreshtat-chudotvorni-ikoni-na-sveta-bogorodica-v-starozagorsko-news_804815.html", "text": "      Старозагорци посрещат на две чудотворни икони - от украинския град Ананиев.      Посрещането им ще бъде на кръстовището на ул. „Княз Александър Батенберг“ и бул. „Цар Симеон Велики“ до парк „Тракия“ в 17:00 часа. След това литийното шествие ще се отправи към катедралния храм „Св. Николай Мирликийски Чудотворец“, където от 18:00 часа ще има вечерно богослужение, предаде кореспондентът на .   На следващия ден, 31 август, когато Православната църква отбелязва паметта на Св. свещеномъченик Киприан, епископ Картагенски, а Негово Високопреосвещенство Старозагорският митрополит Киприан отбелязва своя имен ден, в 9 часа ще бъде отслужена Божествена света литургия в храма, по време на която миряните ще могат да се помолят пред светините. \r\nКортежът с чудотворните икони на Пресвета Богородица „Скоропослушница“ и Пресвета Богородица „Касперовска“ ще се оправи към Митрополитския храм „Св. Димитър“ на 2 септември в 16:30 часа, а в следващите дни и към храм „Св. Троица“ и храм „Въведение Богородично“ в Стара Загора.  От 8 септември кортежът ще продължи пътя си за храмове в Казанлък, Павел баня, Чирпан, Нова Загора, Гълъбово, Харманли и Свиленград.             ", "date": "2019.08.26", "title": "Посрещат чудотворни икони на Света Богородица в Старозагорско"}
{"url": "https://www.actualno.com/starazagora/10-godishnata-bojidara-se-vdyhnovjava-ot-ezici-a-pee-kato-slavej-news_804681.html", "text": "      Едно 10-годишно момиче от Стара Загора обра овациит е на гостите и участниците на откриването на тазгодишното издание на Националния тракийски фолклорен събор „Богородична стъпка“ с изпълнението си на емблематичната народна песен \"Притури се планината\".       Божидара Николова от 3 години пее в Детско-юношеския фолклорен хор \"Жарава\" при старозагорското Народно читалище \"Родина\". \r\nМомиченцето е потомка на бежанци от Беломорска Тракия, откъдето е и песента, станала световно известна в изпълнение на Стефка Съботинова. Детето отишло на прослушване за хора, след като дядо й, на когото е кръстена, я попитал иска ли да пее народни песни. Взели я в хора и вече три години се учи на тънкостите на фолклорното пеене при Даниела Дюлгерова. Народните песни са й много любими и не може да определи коя й най-любима, но най-много обича да пее \"Слънчице мило мамино\". Питам я не е ли изкушена от народните танци, а тя сериозно ми отговаря, че не е много по танците, защото краката й са заплетени. На събора е с дядо си Божидар Димитров, който е майстор ковач на желязо и е на Улицата на занаятите с творбите си и с тези на дъщеря си Неделина, майстор на кована мед. Детето прави опити и в ковашкото изкуство покрай тях и споделя, че понякога й се получава. Дядото пък ми разказва как преди да тръгне Божидара на училище й дал да забие пирон и, понеже не си ударила пръстите, си казал, че от нея ще стане ковач. На внучката ковашкото изкуство й е интересно, обяснява, че всеки детайл се прави на ръка с чука и става много бавно.\r\nТази година Божидара ще е в четвърти клас, ученичка е в IV основно училище \"Кирил Христов\". Най-много й харесват английския и българския, а математиката не й е толкова любим предмет. Най-любимият обаче е музиката, макар че се справя и с рисуването. \"Но не толкова добре. Не рисувам като художник, а просто и обикновено. Не много бебешки, но не и като голям човек - нормално си е\", обяснява тя. Питам Божидара дали би учила в музикално училище по-нататък, а тя ми отговаря сериозно, че не, \"защото музиката не й се отдава толкова много\". Макар да има време до кандидатстването, иска да учи в езикова гимназия. \"Езиците повече ме вдъхновяват, музиката ми харесва, но пеенето ми е като хоби.\" Хоби, което вдъхновява слушателите й.   ", "date": "2019.08.26", "title": "10-годишната Божидара се вдъхновява от езици, а пее като славей"}
{"url": "https://www.actualno.com/curious/4-te-naj-zabavni-zodii-news_804903.html", "text": "                   - Те приемат целия си живот като едно голямо парти, на което трябва да се забавляват. На пръв поглед изглеждат труднодостъпни и отдръпнати. Ако са в добро настроение обаче, те са изключително забавни и весели. Лъвовете наистина умеят да се забавляват. Те са много големи купонджий. Те са готови да се впуснат в приключение във всеки един момент. Обикновено привличат вниманието още с влизането си в стаята. Изглеждат надути и високомерни, но само ако не са поговорили с вас. Те са наистина много приятна компания.  Готови на всичко, за да се забавляват, те могат да превърнат и най-скучното парти в истински купон.    - Те буквално имат талант. Успяват да развеселят дори най - скучния и нацупен човек в стаята. Винаги знаят точно какво да кажат, за да накарат събеседника си да се усмихне. Близнаците обичат да радват хората. Чувстват се щастливи, когато хората около тях са щастливи. Атмосферата около тях винаги е ярка и запомняща се. Те успяват да направят всяко парти незабравимо и уникално. Умеят да се забавляват и успяват да накарат и останалите хора да се забавляват. Близнаците са винаги усмихнати и много позитивни.         ", "date": "2019.08.26", "title": "4-те най-забавни ЗОДИИ"}
{"url": "https://www.actualno.com/europe/otveten-udar-makron-atakuvan-zaradi-natiska-nad-bolsonaro-news_804657.html", "text": "      Ответен удар срещу президентът на Франция Еманюел Макрон. След като той няколко дни насочи вниманието си в социалните мрежи и официални изказвания към пожарите в горите в Амазония и действията на бразилския президент Жаир Болсонаро, днес беше атакуван - с нападки и подигравки в социалните мрежи.      Министърът на образованието на Бразилия Абрахам Вайнтрауб коментира, че Макрон не е на нивото на този дебат.   „Той е опортюнистичен кретен, който търси подкрепа от страна на френското аграрно лоби”, написа министърът, след като стана ясно, че  Макрон няма да подпише договорът за свободна търговия ЕС-МЕРКОСУР.    Вайнтрауб твърди, че Франция е държава на крайностите – „Там са родени Декарт и Пастьор, но и колаборационистите с нацистите от Втората световна война.”\r\n„Французите си избраха президент без характер”, смята Вайнтрауб, наричайки Макрон „кретен”.         Синът на президента Болсонаро Едуардо, който е настоящ депутат и бъдещ посланик на Бразилия в САЩ, публикува в Туитър видео от протестите на „жълтите жилетки” във Франция с текст „Макрон е идиот”.\r\nПисателят Олаво де Карвало, който живее в САЩ и е смятан за „гуру” на Жаир Болсонаро, също нападна Макрон, изписвайки името му „Макрокон” (от Macron и con), което на френски означава „глупак”.      ", "date": "2019.08.26", "title": "Ответен удар: Макрон атакуван заради натиска над Болсонаро"}
{"url": "https://www.actualno.com/curious/dvojkite-zodii-koito-sa-rodeni-edna-za-druga-news_804925.html", "text": "                     Огнените и земните елементи се комбинират, но невинаги. Както при всяко друго правило и тук има изключения.\r\n„Огненият“ нрав на Лъва придава настойчивост и пикантност на подобни отношения, а студената предпазливост и спокойствие у Девата, си пасва идеално в такъв съюз, създавайки стабилност.\r\nЗа да работи всичко успешно, Лъв и Дева, трябва да се доверят един на друг и то от първите минути на срещата. Тези признаци говорят за надеждността между хората.       Това е перфектният ансамбъл от всяка гледна точка. Лъв и Дева се допълват взаимно и се възхищават на силните страни на своята сродна душа.  Овните са типични представители на стихията Огън. Тези хора обичат да инвестират в живота на други хора. Те умеят да правят дните им по-ярки, забавни и по-добри във всеки смисъл. Овенът е възможно най-ненатрапчивият от Зодиака. Това прави съюзът между Овен и Водолей много продуктивен.\r\nВодолеите са най-силните лидери, които се нуждаят от емоционално подхранване. Именно Овенът може да им го даде.      Това означава, че не само в любовта, но и в бизнес отношенията или в приятелството между тях ще има отлична съвместимост. Овен и Водолей се комбинират добре и защото перфектно се разбират, буквално с един поглед. Обикновено гледат на света по същия начин, не се обиждат от дреболии и лесно прощават.\r\nТе създават добро семейство, но могат и да са най-добри приятели.  ", "date": "2019.08.26", "title": "Двойките зодии, които са родени една за друга"}
{"url": "https://www.actualno.com/dobrich/jena-ot-kavarna-dade-na-mnim-policaj-17-000-leva-news_804664.html", "text": "      Сумата от 17 хил. лв. е предала на непознат мъж 53-годишна жена от Каварна, съобщиха от полицията. Потърпевшата е била заблудена, че говори с полицай около 16:30 часа на 23 август. Два часа по-късно тя разбрала измамата и подала жалба.      По същата схема дни преди това са измамени още две жени от морския град. Едната от тя се прости със златни и сребърни накити, 6 000 лв., 100 евро и 300 турски лири, след като ги предала за съхранение на представил се за полицай непознат мъж.\r\nПак да съхранява спестяванията, мним полицейски служител си тръгнал с 6800 лв., предадени му от друга възрастна жена от Каварна.\r\nПо трите случая е образувано досъдебно производство.   ", "date": "2019.08.26", "title": "Жена от Каварна даде на мним полицай 17 000 лева"}
{"url": "https://www.actualno.com/pleven/belene-i-ruskijat-obninsk-se-pobratimiha-news_804807.html", "text": "      Споразумение за приятелство и сътрудничество са подписали в края на миналата седмица кметът на община Белене Милен Дулев и кметът на руския град Обнинск Владислав Шапша. То предвижда двата новопобратимени града да развиват контакти в търговията, науката, технологиите, културата, туризма и др., съобщи на своята Facebook страница местната коалиция „Бъдеще за община Белене“.       За подписването на приятелското споразумение активно е съдействал консулът на Русия в Русе Андрей Громов. В крайдунавския град е гостувала делегация, водена от Владислав Шапша. В нея са участвали бизнесмени от Обнинск, Андрей Громов и представители Руския културно-информационен център в София.   Обнинск е седмият побратимен на Белене град. В него е Държавният физико-енергетически институт на Русия - създател на първата в света атомна електрическа централа. Цялата история на града е свързана с атомната енергетика, поясняват от беленската общинска управа.\r\nВладислав Шапша е разказал пред българските си домакини, че Обнинск през последните десет години  се развива с бързи темпове. Има 20 училища, пет от които спортни. В града се развиват спортове като плуване, плажен волейбол, спортна гимнастика, бойни изкуства, футбол и други. В града се намират десет научни института, от тях три държавни научни центрове. В Обнинск е разположен и главният център в Русия по онкология.  „Убеден съм, че това побратимяване е още една възможност за развиване на потенциала и на нашия град, и на град Обнинск“, е казал на церемонията по подписването беленският кмет Милен Дулев. ", "date": "2019.08.26", "title": "Белене и руският Обнинск се побратимиха"}
{"url": "https://www.actualno.com/asia/za-7-meseca-v-turcija-sa-ubiti-285-jeni-news_804790.html", "text": "      През първите седем месеца на годината в Турция са убити 285 жени. Само през юли в нашата югоизточна съседка жертвите са 31, съобщава вестник „Йени шафак“.      През последните 7 години броят на убийствата на жени е скочил четири пъти.   Въпреки опитите да се противопостави на това трагично явление,  Турция все още не може да постигне напредък, отбелязва изданието, предаде БГНЕС.\r\nЗа това говори и броят на убийствата на жени през последните десет години. Жертвите са 2337. През 2011 г. е отнет живота на 121 дами, а през 2018 г. - 440.  Миналата седмица страната бе разтърсена от жестоко убийство, подробности може да научите в  ", "date": "2019.08.26", "title": "За 7 месеца в Турция са убити 285 жени "}
{"url": "https://www.actualno.com/haskovo/obshtina-ivajlovgrad-startira-mashtaben-proekt-za-antichna-vila-armira-news_804781.html", "text": "      Инженерингова поръчка за проектиране, Строително-монтажни работи (СМР) и консервационно-реставрационни работи на антична вила „Армира“ обяви Община Ивайловград. Прогнозната стойност на обекта е 6,3 млн. лв. без ДДС (или 7,6 млн. лв. с ДДС), предаде кореспондентът на .      Дейностите по проекта са разделени на три обособени позиции.   Първата е за проектиране, СМР и авторски надзор на вила \"Армира\", археологическия комплекс западно от нея, посетителския център и околното пространство, на стойност почти 5 млн. лв. без ДДС. Втората касае наблюдателната кула и е за 585 хил. лв. без ДДС. Третата е изграждане на алея, разширяване на посетителски паркинг и обръщало за автобуси с прогнозна стойност 767 хил. лв. без ДДС.\r\nАрхеологическият обект е с обща площ от 22 511 кв.м. и е паметник на културата. Недовършената водонапорна кула е с площ от 10 489 кв.м.  За осигуряването на допълнителен паркинг ще се използва имот с площ от 4923 квадрата. Като цяло, проектът цели благоустрояване на територията, консервация, реставрация, социализиране и експониране на археологическите обекти в нея - недвижима културна ценност от национално значение, а също така ремонт и реконструкция на съществуващия сграден фонд и неговата адаптация.\r\nГолямата част от финансирането е осигурено от ОП „Региони в растеж“ с проект „Развитие на туристически атракции“, а собственото участие на общината – до 1,5 млн. лв., се обезпечава чрез заем от ДЗЗД „Фонд за устойчиви градове“.   „Заложили сме една нова инициатива, която предвижда недовършената от десетилетия язовирна кула да бъде оборудвана с асансьор, а на върха ѝ да бъде разположена наблюдателна площадка с помещение за 3D проекция. Целта е туристите да получават информация къде какво на територията на нашата община и в съседните две държави - Гърция и Турция, може да бъде посетено. Предвиждаме изграждане на изцяло нов подземен информационен център. Говоря за информационен център, в който да има галерия, ресторанти и до тях да се стига чрез топла връзка чрез сегашния посетителски център“, каза по-рано в интервю за кметът на Ивайловград Диана Овчарова.    Управата смята също така да се възстанови Римската баня, която не само може да се види, а и да се ползва. „Мисля, че ще е възможно да направим и стрелбището, което е близо до вилата, да се разхождат каляски, да има стрелби с лъкове. Идеята е да се върнем в онова време, в което да видим как са се практикували местните занаяти. Предвидени са съответно павилиони, където туристите могат да наблюдават работата на занаятчиите. Да опитат и кулинарни специалитети от онова време“, каза още Овчарова. ", "date": "2019.08.26", "title": "Община Ивайловград стартира мащабен проект за антична вила \"Армира\""}
{"url": "https://www.actualno.com/ruse/mladi-rusenski-pevci-s-nagradi-ot-mejdunaroden-konkurs-v-tutrakan-news_804843.html", "text": "      От 22 до 24 август в град Тутракан се проведе Международния конкурс „Речни ноти”. Той е включен в календара на МОН в програмата за осъществяване на мерките за закрила на деца с изявени дарби. Индивидуалните изпълнители от VIII до XII клас получават по една годишна парична стипендия за първо, второ и трето място. Организаторите си сътрудничат и с други международни конкурси като: „Славянски базар“, Беларус, „Бозторгай“, Казахстан, „Орфей в Италия“, Италия и „Короната на Орфей“, Гърция. Конкурсът се проведе в три категории: „Индивидуални изпълнители“, „Вокални формации“ и „Песни от мюзикъли и филми“.      Компетентното жури под председателството на композитора Хайгашод Агасян и членове Турсънай Кудерина - вокален педагог от Казахстан, Йордан Марков - поп певец, Иван Гайдаров - поп певец, Димчо Рубчев - диригент, Николай Текелиев - журналист, Петя Василева – заместник-кмет на Община Тутракан при голяма конкуренция оцениха и присъдиха награди на солистите от ВС „Слънчеви ноти“:\r\nВ категория „Индивидуални изпълнители“ в първа възрастова група победител е Мартин Колев на 6 г. с песента „Бал на мишките“. Дария Стефанова на 7 г. е втора. Те имат покана за участие в конкурса „Короната на Орфей“ в Гърция.\r\nВъв втора група Мартин Сиромахов на 9 г. се класира на първо място с песните „Песен от сълза“ и „Пак съм тук“. Той е поканен за участие в конкурса „Орфей в Италия“ в Италия.  В трета група Никола Желязков на 12 г. спечели първо място с песните „Междучасие“ и „I feel good“ и има покана за участие в конкурса, „Бозторгай“ в Казахстан.\r\nВ категория „Вокални формации“ дуетът Мартин и Васил Сиромахови от ДВГ „Слънце“ при ОБДЦКИ са втори с песните „От тука започва България“ и „Българийо, единствена си ти“.\r\nВокален педагог на децата е Наталия Константинова.     ", "date": "2019.08.26", "title": "Млади русенски певци с награди от международен конкурс в Тутракан"}
{"url": "https://www.actualno.com/viewpoint/10-pyti-kogato-brokerite-na-imoti-preuvelichavat-news_787503.html", "text": "      Лято е - все още. Топло е - все още. Затова нямате много нужда да мислите за апартамент, но все пак сигурно отнякъде минава по някоя Баба Мравка и ви иде да я питате \"где така\". А ако вземе да ви отговори нещо извън да ви напсува и да обясни за \"зимъската\", става ви крайно неприятно наложително да измислите нещо, че да не ви го повтарят родителите/бившата/(бившите) тъстове - що ще чиниш ти зимъска, като вече си голям, пък ние не те щем?      Затова - нека потърсим апартамент. И да внимаваме с новата ни къщичката, че някои брокери продават много волунтаристично - ето за какво! 1. \"Апартаментът е малък, кокетен и артистичен\" 29 квадратни метра. Ако поканиш гости, единият ще трябва да стои прав, а при разминаване в единствената ти стая ще трябва да си гълташ корема. Само след няколко месеца вътре би трябвало да се почувстваш като заровен жив човек, пробудил се в тесен ковчег и опипващ паническите стените му. За сметка на това стената е оцветена в оранжево-синьо и на нея виси картина, която е купена кой знае откъде. А на малката масичка има ваза с изкуствени цветя. Това са двата арт елемента, останалото ще е от теб. Ти си творческа личност, ще се оправиш.   2. \"Апартаментът се нуждае от освежителен ремонт\" Вътре трябва да влезе багер и да го изрине до основи. В банята жена не би влязла никога - много мъже също. Кухнята е украсена с най-знаменитото постижение на зрелия социализЪм - кафевият балатум. Печка \"Раховец\" и пералня \"Перла 05\" гордо допълват инвентара. Освежавай на воля. 3. \"Намира се в хубав софийски квартал с много градинки и зелени площи\"     Градинката е случайно избуяла трева пред блока - само между вратите на колите, които паркират върху нея - под тях трева няма. Другата зеленина са двете дървета, облепени с некролози. Най-близкият парк е на 40 минути пеша. Наоколо обаче има магазин на голяма търговска верига (да не се обидят, не казвам коя) - огромно преимущество, изтъквано от брокера: ти просто трябва да си адски щастлив, че всеки ден ще има откъде да пазаруваш храна, която ще ядеш, за да се събудиш пак на следващия ден и да си купиш храна, която ще ядеш. През това време в зрителното ти поле доживот ще вали сивия панелен соц порой. 4. \"Цената е компромисна\" Цената е надута първо от собственика, после от брокера, а накрая от колосалния общ балон, в който всяко чувство за здрав разум е избягало със свистене. Не отговаря нито на квадратурата, нито на разположението, нито на етажа, нито на обзавеждането. Балонът е толкова голям, че ако брокерът се качи на него, ще отлети до стратосферата и при скок от там би могъл да подобри рекорда на Феликс Баумгартнер. 5. \"Тенденцията с цените е възходяща\" Всичко е започнало от един човек, който си е пуснал апартамента в \"Люлин\" на 60 000 евро. После го е видял друг собственик и си е рекъл: \"Тъй ли? 60 000 евро за панелка в Люлин? Тогава аз ще пусна моята в \"Разсадника\" за 65 000 евро!\". Това пък е било забелязано от човек, който продава в \"Младост\", който си е казал: \"65 000 за апартамент в \"Разсадника\"? Тъй ли? Пускам моя за 75 000 евро\". Накрая всички тези обяви са били видени от собственик, който продава апартамент в Лозенец и съвсем логично го е закотвил на 140 000 евро. Ето я, възходяща тенденция.   6. \"Имало е ремонт, за да има повече пространство\" Разбирай, че двата прекрасни балона са усвоени, за да има по 3 спарени квадратни метра в повече и да няма къде да си изпушиш цигарата. Направил го е първо един съсед, а после всички са повлекли крак. С тези усвоени балкони отвън блокът изглежда запечатан и като гигантски бункер. 7. \"Тук ще има метро\" През 2035-та, разбира се. Само в България е възможно цената на имот да се вдигне с 20% заради обещание за метро, работите по което дори не е започнала. От теб се очаква да купиш мястото, с надеждата в късната ти зрялост най-сетне да стъпиш в мотрисата и да се отправиш към работа - защото пенсията е за слабаците и комунистите! 8. \"Владо Карамазов има апартамент наблизо\" Страшно! Трепети на вълнение обливат цялото ти тяло - ти самият, живеещ сред българския хайлайф... Друго стъпваш, инак се кашляш. Ами ако засечеш Калин Врачански и Луиза Григорова в магазина? И си купите освен всичко едни и същи краставици? Ами моркови? Леле, а ябълки? Това се казва място от сой! 9. \"Готови сме да направим коментар на цената\" От 30-те надути процента оскъпяване, сме готови да смъкнем на 28%, но пък за сметка на това вие изцяло ще поемете разходите в общината, което общо взето ще ни върне на вече установените 30% балон. 10. \"Лихвите по кредитите са на рекордно ниски нива\" Само дето цените на апартаментите са рекордно високи, и това напълно компенсира лихвата по кредита: печалбата на банките е същата, само ти си прецакан. Но, свиквай. Нали не искаш вечно да живееш на квартира? Автор:   ", "date": "2019.08.26", "title": "10 пъти, когато брокерите на имоти преувеличават"}
{"url": "https://www.actualno.com/politics/iz-borisovite-pytepisi-za-prezidenta-plamen-georgiev-i-investiciite-news_805008.html", "text": "       Затова много се дразнят другите институции, няма какво да покажат. Взели  сме решение, инвестирали сме, построили сме и сме го дали на хората.\"      Така, докато търси видимите разлики от предишното си посещение на и точно от къде са били преместени теменужките по трасето, премиерът Бойко Борисов намекна за критиките на президента , отправени от вр. Шипка. Според премиера, строителните и инвестиционни успехи дразнят президента.   Министър-председателят Бойко Борисов инспектира строителните дейности в    участъка Сливница-Драгоман по изграждането на АМ \"Европа\", а след това    откри и завод в Костинброд. С премиера Борисов по време на огледа  бяха   министърът на икономиката  Емил Караниколов и  заместник-министърът на   регионалното развитие и  благоустройството  Николай Нанков.\r\nПравителството очаква чуждите инвестиции за 2019 г. да надхвърлят 2 милиарда, стана ясно по време на поредната инспекция на премиера Бойко Борисов по трасетата на страната, този път на АМ \"Европа\".  \"Без инфраструктура никой инвеститор няма да дойде. Това е изключителен приоритет\", коментира Караниколов.\r\nПроектът за строеж на магистралата стартира в средата на месец май  тази година, ще бъде завършен до 2021 г. и се изпълнява със средства от  републиканския бюджет по програма „Ново строителство“ на Агенция \"Пътна  инфраструктура\".\r\n\"Само за три месеца, когато стартирахме  проекта, има изграждане на 100 % на някои дейности\", обяви  заместник-министър Нанков.       Инспекцията показа, че напълно готова е стабилизацията на земната  основа, на 70% е приключено развалянето на старите канавки, над 40% от  изкопните дейности са изпълнени. Работи се по 4 големи съоръжения –  подлези, надлези и два пътни възела, а теменужките, които бяха в района  на Алдомировското блато, са преместени.\r\n\"Това е по-лекият участък от АМ „Европа“, след 25 дни започваме  по-тежкия\", допълни заместник-министър Нанков и даде още подробности по  изпълнението на строителните дейности.   в завода на Coca-Cola, където бяха открити нови мощности за над 34 млн. лв.\r\nМинистър Караниколов уточни, че инвестицията на завод е за над 34 млн. лв., а държавата  се ангажира да изгради съпътстваща инфраструктура за 1,8 млн.      \"От началото на годината имаме сертифицирани 15 инвеститори, работи се  по 70 инвестиционни проекта, добави министърът на икономиката. Очаква се  чуждите инвестиции да надхвърлят 2 милиарда лева за 2019 г., анонсира  още Караниколов. Средно на година те са се движели по над 1,6 млрд. От  миналия юни до този момент са разкрити нови 7 хил. работни места  благодарение на инвеститорите\", допълни още Караниколов. В Костинброд Борисов защити авторитета на , който беше назначен за консул във Валенсия. \r\n\" . Има достатъчно езикова подготовка. Това е  някаква поръчка от една седмица\", заяви Борисов в отговор на питането  защо е избрал бившия шеф на КПКОНПИ.\r\n\"Не му отива на Шипка, на такъв ден да говори такива неща\", възмути се министър-председателят по адрес на Радев.   \"Предишния  ден в сряда на МС дойде светкавично, изненадващо за мен писмо за  съгласуване за смяната на шефа на НСО. Вкарах го в Министерски съвет,  гласува се и сега трябва да си решава кой ще назначи\", уточни Борисов  пред журналисти. Нивото на инвестициите и износа са отговор на всички  критики, категоричен е Борисов.  ", "date": "2019.08.26", "title": "Из Борисовите пътеписи: За президента, Пламен Георгиев и инвестициите"}
{"url": "https://www.actualno.com/varna/detskite-jasli-vyv-varna-shte-si-imat-novi-ploshtadki-za-igra-news_804917.html", "text": "      През следващите месеци ще бъдат ремонтирани игровите площадки в 10 детски ясли в морската ни столица. Те са с общ капацитет от 55 групи, съобщиха от дирекция „Здравеопазване“ към Община Варна.      Предвижда се до края на 2019 г. да бъдат ремонтирани 7 детски заведения: ДЯ №1 „Щастливо детство“, ДЯ №5 „Чуден свят“, ДЯ №7 „Роза“, ДЯ №8 „Щурче“, ДЯ №9 „Детелина“, ДЯ №13 „Русалка“ и ДЯ №14 „Звънче“. През следващата 2020 г. ремонти ще бъдат извършени в  ДЯ №2 „Моряче“,  ДЯ №3 „Зайо Байо“ и ДЯ №4 „Приказен свят“. Останалите две детски заведения – ДЯ №6 „Мечо Пух“ и ДЯ №11 „Иглика“, вече ползват нови площадки за игра, съобщиха от Общината.\r\nПредвижда се в площадките за игра да бъдат монтирани ударопоглъщащи настилки, ще бъдат изградени и нови съоръжения, подходящи за възрастта и отговарящи на изискванията за безопасност. Ще бъдат поставени пейки, ще се изградят  пясъчници, а също така ще се осигури подходяща паркова растителност.\r\nВсички площадки ще бъдат съобразени със съвременните изисквания за безопасност и достъпност, включително за деца с увреждания.   ", "date": "2019.08.26", "title": "Детските ясли във Варна ще си имат нови площадки за игра"}
{"url": "https://www.actualno.com/crime/sled-pojara-v-razgradsko-otkriha-trup-news_804898.html", "text": "      След пожара в землището на разградското село Езерче, полицията откри труп на 74-годишен мъж. Тялото било намерено в местността \"Башпунар”. Направен е оглед.      Пожарът възникна в събота. При него изгоряха около 300 кв.м сухи треви.   Причините за възникването на пламъците все още се изясняват, съобщава от Областната дирекция на полицията.   ", "date": "2019.08.26", "title": "След пожара в Разградско, откриха труп "}
{"url": "https://www.actualno.com/society/za-18-mln-lv-gbs-shte-ukrepi-podpalenija-most-na-am-struma-news_805074.html", "text": "      „ГБС – Инфраструктурно строителство“ АД ще извърши аварийното укрепване на , над река Джерман. Договорът на компанията с АПИ ще е на стойност 1,5 млн. лв. без ДДС (1,8 млн. лв. с ДДС).      „ГБС“ е избрана от АПИ за изпълнител чрез договаряне без обявление , защото поръчката изисква незабавно изпълнение . Акционерното дружество е построило моста, който е още в 10-годишен гаранционен срок. Срокът за проектиране и аварийно укрепване е четири месеца.\r\nНа 13-ти август, около 17:10 ч. в Областното пътно управление на Кюстендил е получен сигнал, че под моста, близо до 63-тия километър на АМ „Струма“, са се .   При проверката на специалисти е констатирано, че който по Закона за пътищата включва проекцията на съоръжението плюс 2 метра ограничителни ивици от двете му страни.  Предварителният оглед показал, че вследствие на избухналия пожар са засегнати 13 колони, 2 ригела, 3 крайни греди , отводнители и няколко лагера на моста.\r\nЗаради създалата се опасност - от пътен възел „Дупница Север“ до п.в. „Бобошево“. Въведена е временна организация като са затворени за движение дясно платно в посока „София-Благоевград“ и ляво платно в посока „Благоевград-София“.\r\nДвижението е пренасочено по път І-1/Е79/ до пълното потушаване на пожара и установяване на евентуалните повреди по мостовото съоръжение.       Със заповед на кмета на община Дупница от същата дата е обявено бедствено положение .\r\nС представители на ОПУ – Кюстендил, „ГБС-Инфраструктурно строителство“ АД, проектанта и специалисти от Института по пътища и мостове (ИПМ) е извършен оглед и визуална оценка на повредите по мостовото съоръжение.\r\nЕкспертното мнение на специалистите е, че мостовото съоръжение е в аварийно състояние в двете платна .\r\n„Засегнатият обект е от национално стратегическо значение , като затварянето му в горепосочения участък води до сериозни икономически загуби и застрашава живота и здравето на пътуващите. Предвид, че към момента движението се осъществява и в двете посоки по обходен път І-1/Е79/, които не е оразмерен да поеме трафика, се създават предпоставки за сериозни пътно транспортни произшествия. По своята същност настъпилият пожар, предизвикал опасното състояние на част от АМ Струма е събитие, в резултат на което непосредствено се застрашава или може да доведе до последващо възникване на опасност за живота или здравето на хората, чието настъпване възложителят не е могъл и не е имал възможност да предвиди“,  се сочи в мотивите на АПИ за избор на процедурата по възлагане. ", "date": "2019.08.26", "title": "За 1,8 млн. лв. „ГБС“ ще укрепи подпаления мост на АМ „Струма“"}
{"url": "https://www.actualno.com/curious/ne-e-za-vjarvane-kakvi-sa-iziskvanijata-za-da-stanete-stuardesa-news_804687.html", "text": "      Всички си мислят, че да станеш стюардеса е лесно и след това само се разхождаш около пътниците и се усмихваш любезно. Действително стюардесите е необходимо да притежават много умения и имат различни задължения.           В случай че самолетът е принуден да кацне във вода, летците и стюардесите е необходимо да умеят да плуват и да могат да помогнат и на другите пътници.   Повечето авиокомпании изискват стюардесите да нямат татуировки, които не могат да бъдат покрити и пиърсинг.        В случай че самолетът кацне в дивата природа, бразилската авиокомпания TAM Airlines провежда обучения, които ще помогнат на стюардесите да оцелеят в дива среда. Стюардесите е необходимо да помагат на пътниците да качат ръчния си багаж отгоре , където има пригодено място, за за това се изисква сила. Звучи странно, но много авикомпании го изкисват.      Не е допустимо стюардесата да е с дълги нокти. За да станете стюардеса, трябва да сте висока между 158 и 188 см.    Авиокомпаниите не изискват определено тегло от стюардесите, а по-скоро да са в нормата.\r\n \r\nИзточник: За жената ", "date": "2019.08.26", "title": "Не е за вярване какви са изискванията, за да станете стюардеса   "}
{"url": "https://www.actualno.com/asenovgrad/vijte-na-koi-ulici-v-asenovgrad-zapochvat-remonti-news_804600.html", "text": "      Продължава изпълнението на Инвестиционната програма на община Асеновград за 2019 г. Сред обектите, които се изпълняват към настоящия момент или са пред приключване, са ремонт на улиците \"Клокотница\", \"Цар Иван Шишман\", \"Атанас Мишев\" в Асеновград. Извършва се баластриране на улици в село Златовръх и Нови извор. В последното село се изпълнява ремонт на улица \"19-та\".       Изкърпва се асфалтова настилка в квартал \"Долни Воден\" и четвъртокласна пътна мрежа на територията на общината. Изгражда се подпорна стена на кръстовището между улиците \"Христо Анастасов\" и \"Прохлада\" в квартал \"Долни Воден\". Припомняме, че тя се срути, вследствие на поройните дъждове от началото на месец юни тази година. Предстои до дни да започне изпълнението и на нови обекти в община Асеновград.   Скоро ще стартират рехабилитация и на част от пътен участък от четвъртокласна пътна мрежа по отсечката между селата Избегли и Конуш. Други дейности, които ще започнат до дни, са асфалтиране на улиците \"Заводска\" и \"Кокиче\" в село Тополово, както и асфалтиране, поставяне на бордюри и благоустрояване на улица \"1-ва\" в Жълт камък. И още - благоустрояване на улица \"Слънчев бряг\" в Муладава, асфалтиране на улица \"Ягода\" в село Стоево, преасфалтиране на улица \"Младост\" в село \"Нареченски бани\".\r\nПланирани са и асфалтиране и подмяна на тротоарни настилки на улица \"Бако Динчо\" в Асеновград, както и асфалтиране зад блок №13 в асеновградския квартал \"Изток\" . Ще се извърши и асфалтиране и отводняване пред блок №12 в квартал \"Баделема\".   ", "date": "2019.08.26", "title": "Вижте на кои улици в Асеновград започват ремонти"}
{"url": "https://www.actualno.com/education/banov-se-otkaza-da-iska-ostavkata-na-direktora-na-muzikalnoto-uchilishte-news_804874.html", "text": "      Директорът на Националното музикално училище няма да подаде оставка от директорския пост. Това заяви тя след среща с министъра на културата Боил Банов, съобщи БГНЕС..      По време на срещата Банов не е искал нейната оставка, а разговорът е минал конструктивно, сподели Добрева след срещата. До ситуацията се стигна, след като оперната прима Дарина Такова написа в интернет, че е поискала да кандидатства за преподавател в училището, но по регламента на конкурса трябва да изпее няколко произведения, въпреки световното признание на таланта ѝ.   Столина Добрева обясни, че ще бъде потърсен вариант Дарина Такова да бъде част от преподавателския екип на училището.\r\nТази сутрин пред Министерството на културата се събраха деца и родители, за да подкрепят своята директорка. Те изразиха уважението си към оперната прима Дарина Такова, но в същото време поясниха, че не е редно директорът на музикалното училище да подава оставка, защото е спазила правилата. Те бяха поканени на среща от министъра.  Вижте какво точно написа в профила си във Facebook оперната певица Дарина Такова в  ", "date": "2019.08.26", "title": "Банов се отказа да иска оставката на директора на музикалното училище "}
{"url": "https://www.actualno.com/america/trymp-otreche-da-e-iskal-smjana-na-rejima-v-iran-news_805226.html", "text": "      Президентът на САЩ Доналд Тръмп обяви, че искал да види един силен Иран и не се стремял към промяна на режима в Техеран.      Той допълни, че начинът, по който иранците са принудени да живеят, бил неприемлив, съобщава \"Ройтерс\".   В кулоарите на срещата на ръководителите на страните от Г-7 във френския курорт Биариц Тръмп коментира, че не е бил изненадан, че Франция е поканила иранския външен министър Мохамад Джавад Зариф за разговори вчера.\r\nТой обаче допълни, че не е поискал да се види със Зариф, защото е прекалено рано за такава среща.  Тръмп разкри, че когато френският му колега Еманюел Макрон му е казал за изненадващата визита на Зариф в Биариц, той е отвърнал: \"Добре, давайте\".\r\n\"Бях в течение на всичко, което той правеше и го одобрих\", заяви Тръмп.   Същевременно иранският президент Хасан Рохани защити изненадващото посещение на Зариф в Биариц. Рохани заяви, че самият той би бил готов да отиде където и да е, за да преговаря как да се излезе от кризата, последвала американското изтегляне от сделката за иранската ядрена програма.     ", "date": "2019.08.26", "title": "Тръмп отрече да е искал смяна на режима в Иран"}
{"url": "https://www.actualno.com/smolyan/pet-noshti-pytjat-mihalkovo-krichim-shte-e-zatvoren-news_805108.html", "text": "      Между 26 и 30 август, от 22:00 ч. до 06:00 ч. сутринта, ще се спира движението през тунел „Кричим“ на третокласния път Михалково - Кричим. Обходният маршрут е по път II-86 Пловдив - Асеновград – Смолян, съобщиха от Агенция „Пътна инфраструктура“.      Ремонтът на съоръжението е част от проекта за рехабилитация на 15,29 км от път Михалково - Кричим от км 88+050 до км 103+341.\r\nТова е участъкът от изхода на Кричим до яз. „Въча“. Проектът - лот 23, се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация.\r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи.  Изпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда” ЕООД. Техният договор е за 9 258 лв. с ДДС. ", "date": "2019.08.26", "title": "Пет нощи пътят Михалково – Кричим ще е затворен"}
{"url": "https://www.actualno.com/balkani/bruksel-za-skandala-v-severna-makedonija-vjarvame-v-instituciite-ne-v-lichnostite-news_804956.html", "text": "      Европейската комисия (ЕК) смята, че политическите сили в Македония ще  намерят начин за смяната на Катица Янева в съответствие с действащото  законодателство.      От ЕК заявяват, че не вярват в личностите, а в институциите и това е било подчертавано във всички препоръки и доклади. Такава е позицията на ЕС по , разтърсил Република .   Фактът, че е компрометирана не означава непременно,  че е компрометирана цялата институция, смятат от Европейската комисия.  Все пак се очаква разследването по случая „Рекет” да даде отговор на  появилите се въпроси по бърз и прозрачен начин, пише БГНЕС.\r\nСъздаването на Специализирана прокуратура в Македония е част от Договора от Пържино между основните политически партии в страната, заяви говорителят на ЕК Мая Коциянчич.  Тя напомни, че парламентът прие закона за създаването на тази институция и назначи за специален прокурор. В съответствие с действащото законодателство ще бъде назначен неин заместник. Европейският съюз не е имал и няма никакво участие в този процес, подчерта говорителката.\r\nЕвропейската комисия не коментира публично нито детайлите от преговорите между управляващи и опозиция относно бъдещето на специализираната прокуратура, нито случая „Рекет”, но източници от тази институция, които следят събитията в Македония отблизо, твърдят, че за Брюксел е от значение не само бързината, но и ефикасното и прозрачно провеждане на разследването.   Както Брюксел, така и обществеността в Македония очакват   безпристрастно разследване и решение за Специализираната прокуратура,   което ще възстанови доверието в съдебната система и в правовата държава.    От това, до голяма степен, ще зависи решението за дата за преговорите за членство в ЕС, напомнят от Брюксел. ", "date": "2019.08.26", "title": "Брюксел за скандала в Северна Македония: Вярваме в институциите, не в личностите"}
{"url": "https://www.actualno.com/politics/ninova-cinizym-e-da-se-hvalish-s-pytishta-kogato-se-navyrshva-godina-ot-katastrofata-pri-svoge-news_805172.html", "text": "      \"Цинизъм е да се хвалиш със строителство на пътища в деня, в който се навършва една година от катастрофата край която отне 20 човешки живота, \". Това се казва в позиция на лидера на БСП Корнелия Нинова.      Тя припомни, че експертизата е доказала некачествено строителство.   \"А един пожар под магистрала компрометира прясно построения , за който са пръснати и европейски средства, и парите на българските данъкоплатци. Правите го, возейки в джипа си Нанков, който \"пое” политическата отговорност, като от министър го назначихте за зам.-министър. Тези факти казват всичко. Воаяжите ви едва ли заслужават повече внимание\", каза Нинова.\r\nСпоред нея друга тема заслужава огромно внимание.  \"Днес директорът на обяви, че пациентите доплащат 4 млрд. лв. от джоба си често \"под масата\" или с измислени поводи - ВИП стая с четка за зъби и шапка за глава. ГЕРБ управляват България вече десет години.  И по този показател - здравен статус и смъртност, също ни закотвиха на дъното на Европа. Здравната реформа е крещящо наложителна. И трябва да започне с премахване статута на търговски дружества на болниците\", заяви лидерът на БСП. ", "date": "2019.08.26", "title": "Нинова: Цинизъм е да се хвалиш с пътища, когато се навършва година от катастрофата при Своге  "}
{"url": "https://www.actualno.com/sofia/fandykova-v-sofija-se-strojat-obshto-8-novi-detski-gradini-news_804923.html", "text": "      „Нашата задача и амбиция е да направим максимално много детски градини и ясли, така че за всички деца в София да има места. Това не е лесно на практика, защото имаме много райони, в които не бяха останали терени за строителство на детски градини“. Това заяви кметът на София Йорданка Фандъкова, предаде репортер на БГНЕС.      Днес столичният градоначалник провери как върви строежът новата детска градина за 6 групи в квартал „Кръстова вада“, район „Лозенец“. „Ситуацията в квартала е доста показателна. За радост все още в района се строи и се очаква много млади семейства да дойдат тук с децата си. Едновременно с това успяхме да се преборим да се строи и детската градина“, отбеляза Фандъкова и припомни, че за терена общината е водила дълга съдебна битка с хора, имали претенции към него.   Новата детска градина обаче ще бъде по-различна, защото ще разполага с басейн, отопляващ се на слънчеви панели, както и с физкултурен салон. Строителството ѝ трябва да приключи до края на настоящата календарна година, а проектът, заедно с оборудването, възлиза на около 3 млн. лв.\r\n„Реално деца ще могат да се приемат от следващата пролет“, уточни кметът на столицата и допълни: „Очакваме да зарадваме около 150 семейства“.  Йорданка Фандъкова обясни още, че на територията на София се строят общо 8 нови детски градини, като 5 от тях ще приемат деца още в края на тази година, а останалите 3 от следващата. По-голямата част от ремонтите в училищата и детските градини пък ще приключат за 15 септември, за началото на учебната година, но за около 10 от тях дейностите ще продължат и след това, като за целта е създадена необходимата организация.\r\nОт своя страна кметът на район „Лозенец“ Любомир Дреков подчерта, че общината е в напреднал етап на преговори с Българската православна църква за терен, на който да започне строеж на нови училище и детската градина.    ", "date": "2019.08.26", "title": "Фандъкова: В София се строят общо 8 нови детски градини"}
{"url": "https://www.actualno.com/vidin/bylgarski-i-srybski-zvezdi-oglasiha-vidinskija-panair-news_805248.html", "text": "      След откриването на Видински панаир 2019 с участието на Цветелина Грахич, част от концертната програма в почивните дни бяха още двама популярни изпълнители. На 24 август гост бе познатият и обичан у нас сръбски певец Бобан Здравкович. Той започва успешната си кариера с хитовете „Ne dolazi“, „Lepa zena“, „Marakana”, които изпя и на панаирната сцена. Звездата изненада публиката с изпълнението на българската народна песен „Девойко, мари хубава“.      Снощи гост на Видинския панаир бе талантливата българска поп фолк певица Преслава, която кметът на Общината Огнян Ценков посрещна с красив букет. Зрителите аплодираха бурно изпълненията на звездата, сред които бяха едни от най-големите й хитове: „Дяволско желание“, „Лъжа е“ и др. Преслава зарадва многобройните си фенове, като слезе от сцената и си направи селфи с тях по време на концерта. През третата панаирна вечер се изявиха и самодейци от Община Видин – танцов състав „Стар мерак“ и детски танцов състав „Живо въгленче“ към Народно читалище „Свети Паисий Хилендарски 1926“ от село Иново, както и танцов състав към Народно читалище „Просвета 1937“ от село Кутово.   ", "date": "2019.08.26", "title": "Български и сръбски звезди огласиха Видинския панаир"}
{"url": "https://www.actualno.com/plovdiv/ivan-vodenicharski-dyrjal-5-kg-narkotici-v-gabrovskoto-selo-gergini-zastana-pred-syda-v-plovdiv-news_805213.html", "text": "      Спокоен и овладян беше днес 63 годишният Иван Воденичарски, . Окръжен съд- Пловдив гледа мярката му за неотклонение след ареста. Пред съда подсъдимият каза, че още щом е разбрал за акцията в Пловдив на 19 август, при която бяха задържани съучастникът му Ибрахим Юзил, турски гражданин и двете фризьорки в Столипиново, продавали на дребно, му е станало ясно, че той ще е следващият. Не е оказал съпротива при ареста, напротив, сам е посочил къде е закопал хероина. Опаковката с един кг кокаин бе открита в автомобила му \"Мерцедес\". При акцията полицията от Габрово действа веднага след сигнала от Пловдив и го задържа при потегляне от къщата му в Гергини.      През 2014 година Иван Воденичарски е задържан на КПП Капъкуле с 11 кг хероин и в затвора в Турция се е запознал с Ибрахим Юзил. Турският гражданин е зареждал с наркотика, държан в габровското село, Пловдив. \r\nЗа това престъпление законът предвижда затвор от 5 до 15 годин и. Очаква се решението на съда за мярката за неотклонение, но най- вероятно тя ще е най- тежката. ", "date": "2019.08.26", "title": "Иван Воденичарски, държал 5 кг наркотици в габровското село Гергини, застана пред съда в Пловдив"}
{"url": "https://www.actualno.com/balkani/pendarovski-ima-problemi-no-ochakvame-napredyk-v-otnoshenijata-s-bylgarija-news_805206.html", "text": "      Македонският президент Стево Пендаровски очаква да възникнат проблеми и обструкции относно прилагането на договора с България. Той подчерта, че трябва да бъде подкрепена работата на съвместната комисия и да й се осигури възможност да работи, предаде БГНЕС.      Изказването бе направено по време на традиционната посланическа конференция в Скопие. Държавното ръководство има позиция по този въпрос, трябва да бъде подкрепена работата на комисията и да й се осигури възможност за продуктивна работа. Очакваме подобно отношение и от София, каза още Пендаровски. Според него, не съществуват причини от стратегически или политически характер работата на комисията да не напредва.   „Върху съвместната комисия се оказва политическо влияние, което забавя работата й”, констатира президентът и подчерта, че обкръжението около тази комисия се е променило през последните 5-6 месеца и се надява срещата през септември да бъде продуктивна.\r\nПрез последните две години се наблюдава подобряване на имиджа на Македония в Европа и света. Налице е очевиден демократичен подем в страната, заяви македонският президентът и добави, че държавата е демонстрирала европейски подход при решаването на въпроси, които я държаха далече от интеграцията в НАТО и ЕС: спора за името с Гърция и договора за приятелство с България.  По отношение на диалога Белград-Прищина Пендаровски заяви, че трябва да се заяви ясно, че не всяко решение на въпроса е от интерес за региона. Това се отнася най-вече до решение, предвиждащо промяна на граници и размяна на хора и територии. ", "date": "2019.08.26", "title": "Пендаровски: Има проблеми, но очакваме напредък в отношенията с България"}
{"url": "https://www.actualno.com/actualno/recepta-za-super-ljatno-parche-news_787528.html", "text": "      Лято е - жегата върти градус след градус. В такива времена е важно и настроението да е на шест - а за това помагат големи дози хубава музика! Но новото си е ново - та ако искаме да си обогатим албума със собствено произведение, ето как.       Маниакално трябва да се изброяват български курорти. Бързо, като скоропоговорка. Слушателят остава с впечатлението, че тръгваш от Албена и завършваш някъде към Резово в рамките на един ден. На всеки плаж те познават, пазят ти запазеното място на местния бар, ти минаваш като фурия от север на юг, за да кажеш на стотици хора \"Ко стаа ве братле?\", а те да ги отговорят \"Еми нищо братле, ко да стаа, сеш'се\". Почваш ги: Балчик, Приморско, Градина, Каваците, Плевен, Смокиня. Те се разтварят пред теб като порти към рая, обикаляш ги ненаситно, до пълно полудяване. Защо Плевен ли? Трябва да се отличиш от всички останали летни хитове, които изброяват същите курорти.   И задължително Какао бийч. Примерно: \"Абе кво ти става пич? Снощи май си поркал на Какао Бийч!\" Единственото условие е да не спазваш книжновния български език. Той е за отрепки и като цяло за възрастни хора. Това, че не си мега експерта на сутрешните блокове на bTV и Нова не трябва да те бърка! Има други сцени - местната кабеларка е жадна и гладна за такива като теб. Бъди себе си - потник на дупки, гащите и те, тенът да се вижда и си кажи - парчето го създадох, защото \"Ми писна от сдуханяци братле\". След това покажи среден пръст в ефир, няма значение на кого. И да не се издаваш, че живееш с майка си.     Схемата е следната: ти нареждаш несвързани мисли в куплетите, а накрая средно талантлива певица обобщава казаното в много простичък припев. Тъй като фразата \"Нека бъде лято\" е заета, ти оригинално използвай \"Лято е, братле\", а после го римувай със супер е добре или нещо такова. И обезателно трябва да се помни още щом го чуеш, че таргет групата ти не е чувала за Нобеловите награди - и за Дарвиновите не е! Латино му е майката на музиката-  ме густа нещо си, те киеро друго си. Около втората минута и двайста секунда. Впрочем не е задължително да има смисъл. Отвори испански речник и просто започвай да нареждаш думи. Може и без речник - ще стане още по-яко!    Вземи ритъма на Деспасито, припева на Байландо, мелодията на Хавана и бийта на Ми Дженте, дай ги на Явката (Явката е тоя дето миксира цялата работа, музикант, супер готиния пич, братле) и парчето е готово. Задължително вкарай онзи ефект, в който гласа ти започва да боботи, все едно е засмукан от някаква черна саунд дупка. Ако вокалът ти не е редактиран през минимум 50 ефекта, така че и ти да се чудиш кой е тоя дето пее, значи въобще не си се справил със задачата. В елитен софийски клуб събери елита на София - тоест онези хора, които ходят на такива места заради безплатния кетъринг. Покани журналистката Тунчева, само срещу чаша вино и набучени на клечки за зъби парченца сьомга, тя ще напише, че парчето е \"много свежо\" и ще пусне снимка от партито във вестника. Ако парчето не убива мозъчни клетки на всеки час в престижна радиостанция, значи въобще няма да се превърне в летен хит. Дори и най-тъпото парче, когато бъде чуто около 124 пъти, започва да изглежда познато и някакси се приемливо на слушателя. Тъкмо към тази бройка се прицелваш и ти. Споменавай някакви известни хора, докато нареждаш. Примерно:\r\n\"Ще те мачкам като Бойко - Корнелия.\r\nШ'те направя новата Анелия\".\r\nКомбинирай по някакъв начин социални мрежи с продуктово позиоциниране. Нали трябва да се вадят кинти от това парче. Например:\r\n\"Снощи гледам, че ме лайкна в Инстаграм, \r\nкат се видим ще ти сипя блек рам.\"\r\nТ'ва е всичко братле. Успех!   ", "date": "2019.08.26", "title": "Рецепта за супер лятно парче"}
{"url": "https://www.actualno.com/curious/istorijata-na-labrador-retrivyr-i-zashto-vsichki-tolkova-gi-obichat-news_804653.html", "text": "      Лабрадор Ретривърът е порода куче, което произлиза от други две породи. Именно от тях е наследило и най-добрите си характеристики. Ретривърът е верен приятел, отличен домашен любимец и много интелигентно животно.      Лабрадорският ретривър е сладка, любвеобилна, най-популярната порода в Америка. Ретривърите са дружелюбен, приветливи и способни да се грижи за цялото семейство. За породата Лабрадор ретривър Здравият, добре балансиран Лабрадор може да достигне 55 – 57 см и да тежи от 24 до 36 кг. Плътната и твърда козина на Ретривъра е в жълто, черно или типичен шоколад. Главата му е широка, очите блестят от любезност, а дебелата, заострена „опашка“ сякаш винаги сигнализира за вродената готовност в породата.  Лабораториите са дружелюбни и винаги приятелски настроени. Те се обвързват с цялото семейство и общуват добре с други кучета и хора.\r\nЛабрадорът е ентусиазиран спортист, който изисква много упражнения и физическа активност. Той умее да плува и харесва игри, с които поддържа физическа и психическа форма.\r\nЛабрадор Ретривър се отглежда с висококачествена храна за кучета. Храненията трябва да са съобразени с ветеринарният лекар, независимо дали се купуват от търговската мрежа или се приготвя в домашни условия.    Диетата трябва да е подходяща и съобразена с възрастта на кучето. Някои са предразположени към наднормено тегло. Важно е да се селди за правилния прием на калории и телесна маса.\r\nДиетата може да е важна и от помощ при тренировките, но твърде многото храна може да доведе до затлъстяване. Важно за всеки собственик на Лабрадор е да знае, кои човешки храни са безопасни и кои не. Диетата на кучето, в т. ч. приема на чиста, прясна вода са от изключително значение за неговото здраве. Лабрадор ретривър е традиционният куче от Нюфаундленд. В миналото е използван за ловене патица и риболов. Породата става популярна в началото на 1800 г., когато Лабрадори са забелязани от английски благородници, посещаващи Канада. Тогава графове и лордове се завърнали в Англия, пренасяйки малки екземпляри кучет. През втората половина на 19 век британските животновъди усъвършенстват и стандартизира породата.    Сред най-типичните за Лабрадора характеристики са късата, плътна, устойчива на външни влияния козина. Естествените инстинкти, наследени от предците, които се гмуркали в ледените води на Северния Атлантически океан, за да ловят риба.\r\nДебелата, заострена опашка наричана опашка на видра. Тя служи като мощно кормило, с което непрекъснато се движи напред и назад, докато плува. Тя подпомага при завъртането му. Що се отнася до характерния темперамент на породата, той е отличителен за породата, колкото и опашката на видра.\r\nЛабрадорът се харесва на хората и заради характера си. Той е нежен, интелигентен и приспособимост. Именно това го превръщат в идеално куче. При определяне на основните качества, най-важният е неговият темперамент. Много лаборатории заимствали с други видове кучета, за да създадат характеристиките на лабрадора. Почитателите му, обаче били готови да напишат закон за анти-кръстоска.\r\nЛабрадорът ретривър не идва от остров Лабрадор, а от остров Нюфаундленд. Името на породата е дадено от остров Лабрадор, макар, че не е родното му място. Прародители на Ретривъра са големите нюфаундлендски кучета, от Нюфаундленд. Първото доказателство за произхода им е от 1593 година. В тази година португалци описали кучетата в записки. Те ги нарекли, не само интересни на външен вид, но и полезни на сушата и във вода. Най-отличителните характеристики на Лабрадорския ретривър са късата, гъста, устойчива на атмосферни влияния козина; опашка „видра“; изчистена глава с широк гръб; мощни челюсти; и „мили” приятелски очи, изразяващи характер, интелигентност и добър темперамент.\r\nОбонянието на Лабрадорите е с 25 % по-добро от на Немска овчарка. Това нарежда лабрадорът Йоги от Великобритания в номер едно в разкриването на 490 случая с наркотици. За това той е награден със Златен Рицарски Медал. Кучето Лабрадор Ретривър е активно и се нуждае ежедневно да изразходва енергията си. Лесно се приспособява, както в дома, така и на двора. За Лабрадор Ретривър, отглеждан в апартамент са нужни 2-а пъти дневно разходки и един път седмично или месечно дълги разходки из природата.\r\nКучетата от тази порода харесват да плуват. Козината им е водоустоичива и така я поддържат чиста. Клепналите уши може да са признак за инфекция.    Лабрадор Ретривър трябва да се обучава, за да се съхрани и развива интелекта му. Той е изключително умен и бързо долавя, какво се иска от него. Лабрадорът е куче, което разходва много енергия и не стой на едно място. Затова и храненето му трябва да е богато на протеини. Лабрадор харесва някои плодове и зеленчуци, яйца и кисело мляко. Като цяло Ретривърът е силна и здрава порода. Сред характерните на породата заболявания са тези на тазобедрени стави - дисплазия, дисплазия на лакетни стави, атрофия на ретината, която може да бъде прогресивна, обръщане на клепачите, различни дерматити, катаракта, епилепсия, хранителни алергии, някои сърдечни заболявания. ", "date": "2019.08.26", "title": "Историята на Лабрадор ретривър и защо всички толкова ги обичат"}
{"url": "https://www.actualno.com/curious/luboven-horoskop-za-26-30-avgust-news_804655.html", "text": "             През последната седмица на август трябва да бъдете по-смели и дръзки, особено ако искате да потърсите повече романтика от половинката си. Но не бъркайте дързостта с агресия. Няма да имате особено много интимни моменти през седмицата и ще се чувствате сякаш вие трябва да преследвате партньора за малко внимание. Ще си задавате много въпроси по отношение на връзката.   За вас се очертава седмица на равносметка. Помислете дали се чувствате удобно в положението, в което се намирате, дали получавате това, което винаги сте искали от една връзка, или е време да продължите напред.     Взаимоотношенията ще бъдат динамични и доста опасни. В момента връзката ви е като минно поле, всяка дума може да предизвика вулкан от емоции. Помислете на какво се дължи това напрежение.  ", "date": "2019.08.26", "title": "ЛЮБОВЕН хороскоп за 26 - 30 август"}
{"url": "https://www.actualno.com/crime/tejka-katastrofa-na-novoremontiran-pyt-kraj-pazardjik-ima-zaginal-news_804906.html", "text": "      Един човек е починал, а двама са ранени при тежка катастрофа, съобщават от Областната дирекция на МВР в Пазарджик.      Пътният инцидент е станал на 24 август, на новоремонтираното шосе между селата Карабунар и Калугерово. 45-годишен водач от село Карабунар шофирал „Мерцедес“-а си с несъобразена скорост.   Така е загубил контрол над автомобила, той навлязъл в лентата за насрещно движение и се блъснал челно в „Опел“ и е починал на място в резултат на тежкия удар. ", "date": "2019.08.26", "title": "Тежка катастрофа на новоремонтиран път край Пазарджик, има загинал"}
{"url": "https://www.actualno.com/society/cacarov-i-geshev-se-sreshtnaha-s-aleksandyr-vaklin-news_805330.html", "text": "      Главният прокурор Сотир Цацаров и заместниците му – Иван Гешев и Мария Шишкова, се срещнаха с Александър Ваклин, по негова молба, съобщиха от държавното обвинение.      Срещата е поискана от Ваклин по повод упражняването на системен и целенасочен натиск спрямо него и семейството му вследствие на показанията му като свидетел на прокуратурата по делото срещу кмета на столичния район „Младост“. Александър Ваклин потвърди позицията си, изложена в отвореното му писмо до медиите от 9 август т.г., а именно – че негово законово задължение е да не участва в корупционна схема и да не укрива престъпление, което му е станало известно. Той посочи отново, че са били положени целенасочени усилия в публичното пространство да бъде засегната личната и професионалната му репутация, включително и чрез медийни публикации, съдържащи откровени неистини.   Тази манипулация на общественото мнение, започнала още при задържането на подсъдимата Десислава Иванчева, продължава като зададена „линия на поведение“ и до настоящия момент, в хода на процедурата по избор на главен прокурор. Александър Ваклин посочи като пример за това статия, публикувана на 07.08.2019 г. в сайта „Бивол“ с неверни твърдения относно придобит имот от семейството на Иван Гешев, с анонимен автор и в същото време, непубликуването от този сайт на правото му на отговор, изпратено още на следващия ден, се казва в съобщението на прокуратурата. \" Биволъ\" не публикува правото на отговор на Ваклин в отделна статия, но го направи на 11 август в материала, който строителният предприемач цитира - можете да видите !\r\n\"Съобразно Конституцията на Република България, свободата на изразяване на мнение не може да се използва за уронване на правата и доброто име на другиго, а с подобни публикации „свободата на словото се изопачава до свобода на оклеветяване, открити нападки и подстрекаване към насилие“.  Главният прокурор и неговите заместници заявиха своето разбиране към изложените от Ваклин проблеми и посочиха, че ще застанат зад всеки свидетел в защита на законовите му права. Ръководството на Прокуратурата е на категоричната позиция, че са недопустими опити за натиск върху свидетели и уронване на доброто им име, включително и чрез дирижирани медийни кампании. Недопустими са и всякакви опити за манипулиране на общественото мнение спрямо хора, изпълнили гражданския си дълг\", завършва съобщението на държавното обвинение.      ", "date": "2019.08.26", "title": "Цацаров и Гешев се срещнаха с Александър Ваклин "}
{"url": "https://www.actualno.com/asenovgrad/kmetyt-na-asenovgrad-postyplenijata-za-pyrvite-6-meseca-v-obshtinata-sa-nad-19-mln-lv-news_804595.html", "text": "      \"Общината е финансово стабилна, с инвестиции и динамични ситуации по тяхното реализиране и като цяло сме се стремили да пазим стриктна финансова дисциплина.\" Това каза пред медии кметът на Асеновград - доктор Емил Караиванов по отношение на отчета по изпълнението на бюджета за първата половина на последната година от мандат 2015 г. – 2019 г. Той подчерта, че общината няма неразплатени разходи и просрочени задължения .      Градоначалникът изнесе точни данни по бюджетно-финансовото й състояние за четирите години управление. Бюджетът на община Асеновград в този период се е движил в границите от 30 000 000 лева до 35 000 000 лева. Кметът д-р Караиванов уточни, че за всяка една от тези бюджетни години са реализирани икономии в края им. Преходните остатъци варират от над 3 000 000 лева до 10 000 000 лева към настоящия момент.   Той подчерта, че общо разходите на община Асеновград за последните четири години на управление са били почти равностойни на приходите . Общият размер на постъпленията за първите шест месеца на тази година са в на повече от 19 000 000 лева. Толкова са и разходите към 30.06.19 г. Сред разходваните средства са такива, за отбрана и сигурност - близо 79 000 лева, за образование - над 8 830 000 лева, за здравеопазване - около 518 000 лева, за почивно дело, култура и религиозни дейности - повече от 930 000 лева и други.\r\nРеалното изпълнение за 6-месечието на приходната част на бюджета е близо 30 000 000 лева. Караиванов бе категоричен, че общинската администрация в града \"не е изпитвала затруднения при изплащане на заемите си\" . Припомняме, че бюджетът на община Асеновград за 2019 г. е в размер на над 48 700 000 лева.   ", "date": "2019.08.26", "title": "Кметът на Асеновград: Постъпленията за първите 6 месеца в общината са над 19 млн. лв."}
{"url": "https://www.actualno.com/curious/nova-funkcija-na-tiktok-pozvoljava-na-potrebitelite-da-pazaruvat-direktno-ot-prilojenieto-news_804649.html", "text": "      TikTok, социална платформа за кратки видео клипове, пусна нова функция, която позволява на потребителите да пазаруват, без да напускат приложението. Разработката е насочена предимно  към хора под 30 години, които са по-голямата част от потребителите на платформата.      Функцията представлява спонсорирано хаштаг предизвикателство, насърчаващо потребителите да публикуват видеа, в които показват как използват определен продукт . Освен създаване и гледане на видеоклипове, съдържащи спонсорирания хаштаг на марката, има отделен раздел, където продукти от кампанията могат да бъдат закупени в самото приложение.   Веригата хранителни магазини Kroger е  първият бранд, който използва новата функционалност , сочи доклад от AdWeek. Kroger не беше сред привлекателните брандове за младежите, но чрез хаштаг кампанията си в TikTok успя да достигне точно до тях.\r\nВ партньорство с четирима популярни инфлуенсъри,  Kroger подкани зрителите да публикуват клипове как преобразяват своите общежития. Всички видеа трябваше да бъдат обозначени с хаштага  #TransformUrDorm. Компанията създаде и специална страница, където зрителите да могат да купуват директно от приложението . Това направи предизвикателството на Kroger уникално. Близо половин милиард гледания имат стотиците видеа, създадени в рамките на кампанията.  Не е ясно дали подобна кампания наистина ще повлияе значително на продажбите на компанията. Едно е сигурно - с тази инициатива Kroger напомни, че не е само хранителна верига, но и място, на което потребителите могат да пазаруват за училище.\r\nСпонсорираните хаштаг предизвикателства са само един от начините TikTok да експериментира с генерирането на приходи от приблизително 500 милиона месечни потребители, повечето под 30 годишна възраст.   От друга страна, подобен експеримент е само още едно доказателство, че основният въпрос не е дали бизнесът да бъде в дигитална среда, а в коя.    През последните години у нас се утвърдиха обучителни програми по , благодарение на които да се анализира кои са най-подходящите платформи за позициониране на даден бизнес и как това може да се случва ефективно. ", "date": "2019.08.26", "title": "Нова функция на TikTok позволява на потребителите да пазаруват директно от приложението"}
{"url": "https://www.actualno.com/politics/zaharieva-zaminava-na-poseshtenie-v-rumynija-news_804616.html", "text": "      Вицепремиерът и министър на външните работи Екатерина Захариева заминава днес на посещение в Румъния, съобщиха от МВнР.      Българският първи дипломат ще се срещне с министър-председателя на Румъния Виорика Данчила, с външният министър Рамона Манеску и с делегирания министър по европейските въпроси Джордже Чамба.   Захариева ще бъде гост на Посланическата конференция на румънската дипломатическа служба и ще изнесе лекция пред ръководителите на румънските дипломатически мисии по света.\r\nРумъния е сред водещите търговски и икономически партньори на България. През 2018 г. стокообменът между двете страни възлиза на 4,6 млрд. евро, което е със 7% повече спрямо 2017 г.  България и Румъния си сътрудничат активно и в областта на енергетиката, здравеопазването, туризма, транспорта. Тази година двете страни отбелязват 140 години от установяване на дипломатическите отношения. ", "date": "2019.08.26", "title": "Захариева заминава на посещение в Румъния "}
{"url": "https://www.actualno.com/health/vsichko-koeto-trjabva-da-znaem-za-obrivite-po-tjaloto-news_804668.html", "text": "      Кожата е показател за състоянието на тялото. При много заболявания на вътрешните органи има характерни кожни прояви, известни още като обриви.      Обривите, като правило, са симптом на инфекция с вируси, бактерии или алергии. Обривите могат да се появят по цялото тяло. Понякога създават силен дискомфорт (сърбеж, болка, парене, стягане, изтръпване), понякога отминава безболезнено. Кога и къде се появяват обриви Обривите се различават по мястото на локализация, оттенък, бързина на появата, пълнене, усещания, текстура, етапи на развитие и т.н. Някои видове обриви са неспецифични и могат да възникнат в резултат на различни причини. Само специалист може да постави точна диагноза. Това става след събиране на анамнеза и провеждане на необходимите лабораторни и инструментални изследвания.  Ако се появи обрив и не е известно в резултат, на какво е провокиран, незабавно се консултирайте с лекар. Прокрастинацията може да доведе не само до усложнения, но и до заразяване други членове на семейството и приятели. Последното, особено, ако болестта се окаже инфекциозна. Видове обриви Обривите биват първични и вторични. Първичните се появяват при здрава дерма, а вторичните на същото място по-късно, ако първите прояви не са били лекувани навреме.     Първични кожни обриви Съществуват няколко вида първичен обрив. По това как изглеждат и при какви заболявания се наблюдават.\r\nПапула (нодул) – представлява издутина на кожата с различен цвят или консистенция. Няма съдържание, изчезва също толкова бързо, колкото и появата му. Размерът е разделен на 3 групи: от най-малките 1-3 мм, до големите 1-4см. Заболяването се характеризира с дълбочина и наличие на възпаление. Наблюдава се, както по лицето, така и върху други части на тялото.\r\nТип възел - също няма кухина, но за разлика от папула има размери до 10 см или повече. Може да е възпалителен и невъзпалителен обрив. Простира се на големи дълбочини. След излекуването му, на засегнатия участък остава белег.\r\nДруг вид обрив се простира в дълбочините на кожата, размерът не надвишава 1 cm. Цветът на заразеното място, може да се променен, образуванието се издига над повърхността. Той също оставя белег.   Пустулата (абсцес) е елемент на обрив, покрит с тънък филм и гной отвътре. Той е разделен на 4 вида - ектима, конфликтни пъпчици, повърхностни и дълбоки фоликулни абсцеси: Конфликтите обриви са повърхностен с определена структура и пространство с гной. Цветът на кожата се променя до червеникав. Наподобява балон. Когато се разчеше, бразува кора, тя изчезва и получената пигментация продължава известно време.\r\nЕктимите са вече дълбоки нефоликуларни пустули, те имат гнойно дъно и наличието на такъв обрив по кожата винаги води до белези.\r\nПовърхностните фоликуларни пустули са частично разположени във фоликула (заемат около 60%) и частично засягат папиларния слой. Приблизителен размер 1-5 мм. След лечението не оставят белези, пигментация, следи от рани. Дълбоките фоликуларни абсцеси заемат целия фоликул и всички слоеве на дермата. Сортове - циреи и карбункули. Също оставя белези. Изпъкналият тип обрив е кръгъл в основата и има неправилна форма. Когато папиларният слой на дермата набъбва, се образува мехур. Такъв е червеникав, понякога малко белезникав в центъра. Изчезва без следа. Задържа се максимум няколко дни. Провокаторите на обриви са алергии, уртикария, токсикодермия, ухапвания.\r\nМехурчета обрив – те са с хеморагично съдържание. Размерите им достигат до 0,5 см. Мехурчетата се отварят и се проявяват като ерозия. Този вид се проявява по ръцете, краката, лицето и други части на тялото, без изключение. Причините за появата са екзема, варицела, херпес, херпес зостер, алергии.\r\nПетно ​​с размер 1-5 mm е характерно за инфекциозни заболявания (например, страдащи от коремен тиф). Основният симптом е липсата на издутина. Границите са ясни или размити, закръглени или неравномерни.\r\nЕритема - за разлика от предходния тип обрив, тук се наблюдава издутина. Цветът е яркочервен. Често се появява с непоносимост към определени плодове, лекарства, UV лъчи. Може да се наблюдава и при ревматизъм, инфекции - в тези случаи като симптом се открива нодуларна или ексудативна еритема.\r\nПетното като част от кожа с безцветен цвят. Такова може да бъде възпаление или пигментиране. Кожата често се зачервява, придобива кафеникав, синкав или друг тип сянка или става бледа. Това включва дерматит, сифилис, тиф, витилиго и др.\r\nЛилави кръвоизливи, могат да бъдат малки или доста големи, показват наличието на болест. По-специално, могат да бъдат причинени от левкемия, хемофилия, болест на Верлхоф и др. Вторични кожни обриви Вторичните кожни обриви се образуват, когато човек не отиде при лекаря, не установи причините за първичните образувания или лечението се провежда недобросъвестно и без резултати. Понякога вторичните елементи са част от процеса на решаване на дерматологични заболявания - невродерматит, екзема и др. Вторичните обриви, но по-скоро морфологични елементи, включват белези, хиперпигментация / депигментация, ожулвания от драскотини, които остават над горните кожни прояви. Основните типове вторични прояви на кожата са:  - образуване на кожата под формата на кора, която остава след спукване на везикули, пустули и язви. Цветът зависи от това, какво съдържание е освободено от тези елементи; - формация с диаметър повече от 5 мм. Тя се образува, при няколко папули, разположени заедно, остротата на границата, зависи от заболяването (например при псориазис); – сигнал е за възпалителен процес, засягат само горните слоеве и не оставят белези, засягат главно лицето, естествените гънки, гениталиите, ръцете; - дефекти, характеризиращи се с дълъг курс, повтарящи се, трудно заздравяващи, оставят белези след лечение, засягат краката при хората с диабет; - под формата рогови плочи. Те са в бяло, сиво, кафяво, жълто (псориазис, себореен дерматит, екзема, лишей и др. стават причина за белите люспи); - удебелени, сухи, розови участъци на кожата с подобрен модел, пигментирани, могат да бъдат покрити с гребени, ожулвания, корички, най-често те са причинени от екзема и невродерматит. Алергични обриви Кожното проявление на част от алергични реакции е дерматит. Наблюдава се при възрастни и малки деца. Възниква поради работата на имунните клетки, които се опитват да премахнат чужд предмет от тялото. В процеса на тази реакция съдовете се разширяват, отделя се значително количество хистамин, кожата се възпалява, набъбва и започва да сърби. Алергичните прояви се наблюдават, когато алергенът пряко засегне кожата, дихателните пътища и храносмилателната система. Списък на най-често срещаните алергени е:                По правило контактният дерматит се проявява в зоната попаднала в контакт с алергена. Ако това е облекло, тогава то ще се появи на места, където най-силно се търка, ако е козметиката - на места на приложение. Алергичният дерматит може да се прояви и с допълнителни симптоми - като сълзене, хрема, главоболие и др. В случай на сериозни реакции - сърцебиене, спазми, гадене. Инфекциозните обриви се появяват при възрастен и дете, заразени със специфичен вирус. Някои покриват цялото тяло, а другите са локално:   Рубеола - първите пъпки се появяват по шията и по кожата на лицето, след няколко часа обривът преминава към тялото. Обривите са малки. Овални и кръгли със зачервяване. Пъпките не надвишава диаметър от 10 мм.\r\nМорбили - обривите стават видими на 2-7 дни. Те са разположени първо на носа и в областта зад ушите, след ден е засегната цялата горна половина на тялото, а към 3-ия ден цялото тяло е покрито с обрив. Той е червен, след това цветът му се променя по-близо до цвета на възрастовите петна. Варицела - всичко започва с розови петна, които стават сърбящи везикули, пълни с течност. Херпес зостер – това е група везикули с големина до 5 мм, характерната им особеност е локализация от едната страна на тялото (появява се при хора, заразени с вирус на варицела). Когато се разрешат, се появяват белези под формата на канали или възрастови петна. Придружени са от силен сърбеж, болка, която се разпространява широко около обривите и усещане за изтръпване.\r\nСкарлатина - в рамките на един ден се проявява обрив. Проявата му е по гърба, в слабините, в гънките (лицето остава чисто). В някои случаи възпалената кожа става синя.\r\nХерпес – представлява малки мехурчета с течност, повяват се по устните или кожата. След изсъхването им, остават жълти или тъмни корички.   Сифилис - обривът се появява при вторичен сифилис. Първият път е обилен, червен, симетричен, в последствие - ненаситен. Разположен е главно на гърдите, раменете, между задните части, в ингвиналната област.\r\nКандидоза на кожата - появяват се мехурчета, спукват се и оставят белези. Най-често се проявяват на гънки. Краста - появяват се везикули, папули и мехури. Крастата се вижда с просто око. Остеофоликулит - проявява се, чрез обриви под формата на пустули с гной в самата розова граница. Появява се по гънките, на лицето, главата и в косата. След пустулите се образува корички и при отпадането й се развиват се пигментни петна.\r\nТова не е пълен списък на заболявания и кожни обриви. Често обривът има неспецифичен външен вид и е невъзможно да се определи как да се лекува, както и последица от това каква болест е. Лечението на инфекциозен, неинфекциозен, алергичен обриви трябва да се прави под наблюдение на специалист и на база резултати от изследвания.\r\nАко по тялото се появят обриви, важна е консултацията с дерматолог. Съществуват множество съвременни методи за справяне с всякакви обриви, в т. ч. в резултат на алергични и хронични заболявания. ", "date": "2019.08.26", "title": "Всичко, което трябва да знаем за обривите по тялото"}
{"url": "https://www.actualno.com/crime/na-kakvo-obryshtat-vnimanie-kradcite-news_804667.html", "text": "      360 случая на домови кражби са регистрирани от началото на лятото. Това каза пред Агенция „Фокус“ Марио Киричков от сектор „Кражби“ в СДВР.      „За 2018 г. са 260 случая“, обясни Киричков.   Как да предпазим дома си от крадци?\r\nСпоред него извършителите на такъв тип престъпления подбират жилищата в зависимост от това как изглеждат външно:  „Дали имат скъпа врата, дали е наскоро санирано, по какъв начин е санирано“.\r\n„Също така разглеждат и скъпи климатици, ако има поставени на фасадата на сградата. По този начин подбират жилището и извършват кражба от него“, допълни Киричков.    ", "date": "2019.08.26", "title": "На какво обръщат внимание крадците?"}
{"url": "https://www.actualno.com/society/godina-sled-katastrofata-v-svoge-krie-li-oshte-opasnosti-pytjat-news_804698.html", "text": "                  Крие ли още опасности пътят? „Има и още един въпрос на колко пътища се е случила „фалшификацията”. Прокуратурата заяви преди ден, че не е тяхна работа да проверяват всеки един път. Но ако този път е предпоставка за смъртта на хората заради корупция или други факти, трябва да се проверят всички пътища”, заяви Настимир Ананиев, бивш председател на транспортната комисия в парламента пред BTV.  След трагичния инцидент край Своге беше направен ремонт, който обаче отново е недомислен. Тротоарът свършва в дерето и живеещите в района трябва да вървят по пътя. На ден в района минават около 3500 коли има и голямо движение на тирове.\r\nНовата мантинела едва ли би спряла тир, но автобус – като падналия в дерето – да, смята зам.-кметът на Своге Валентин Михайлов. Според него тя е доста по-добра от старата – такива се ползват за разделение на магистрален път.   Според експерта по пътна безопасност Алекси Стратиев е направено доста за ремонта, но е хубаво да се прегледат всички планински пътища и тези с много завои.     Коланите – лечението е говорене, контрол и профилактика. Освен пътната настилка една от причините за многото жертви беше и непоставянето на предпазни колани. От законодателна гледна точка има подобрение, дори вече има глобени фирми заради липса на колани в автобусите, обяви д-р инж. Русим Русимов, зам.-директор на Технотест АД.\r\n„Всички автобуси трябва вече да са с обезопасителни колани, те минават преглед на 6 месеца и се проверяват. Тези, които нямат, трябва да се спрат от движение. А старите автобус е необходимо да се преоборудват. Има вече актове за такива, които нямат”, обясни той.    ", "date": "2019.08.26", "title": "Година след катастрофата в Своге, крие ли още опасности пътят?"}
{"url": "https://www.actualno.com/burgas/detskite-ploshtadki-v-burgas-nachin-na-upotreba-i-na-povedenie-news_804718.html", "text": "      Голяма част от детските площадки в Бургас са чисти и поддържани, но има и други, в които се е насъбрала доста мръсотия. За едно такова място алармира Иво Баев. В своя Facebook профил той публикува снимки и изказва възмущението си от вида на мястото, определено за най-малките жители на града, предаде кореспондентът на .      Детската площадка се намира в жилищен комплекс „Лазур“ пред блок „Краставицата“.\r\n„Мръсно, прашно, засипано с листа и купчини от фасове. Бръмчат комари, децата играят в мръсотията. Минаха две жени с метли. Лапнали цигари, вдигнаха облак прах, нищо не изметоха и гордо изчезнаха. А колко е лесно, ако се поддържа постоянно и не се оставя да се трупа боклук”, казва Баев.   Оказа се, че има и други родители, които не са доволни от начина, по който се поддържат местата за игра на децата в различни части на Бургас. В същото време активни бургазлии се опитват да се справят сами с проблема.     помести репортаж за майки от жилищен комплекс „Славейков“, които почистиха къта в които играят децата до блокове 39 и 40. Те събраха пари за боя и освежиха пейките в цветовете на българското знаме. И както сподели Тони Стойнова, една от жените, които участват в инициативата: ”Решили сме още много неща да направим за децата. Защото сме с тях по няколко пъти на ден на това място и искаме да е чисто, красиво и безопасно за всички. Колкото повече хора се въодушевят от подобни инициативи, по-добре“.\r\nОказа се, че инициативата има последователи. През почивните дни подобна акция имаше и на детската площадка, която се намира близо до улица „Шар планина“ в комплекс „Братя Миладинови“.  Съвестни граждани отделиха от свободното си време за почистване и освежаване на детския кът. Той вече изглежда по нов начин. разговаря и с представител на Община Бургас по проблема. Стефан Минчев е началник Отдел \"Връзки с обществеността\": “Темата за детските площади се оказа вечна. Всеки ден се чисти и отново хората цапат. Ние плащаме за свършена работа. Фирмите, които почистват, са четири, те са разделени по райони в града и са към отдел „Озеленяване“ на Общината. Но винаги се повтаря едно и също\".   В крайна сметка всеки може да има позиция по темата за чистотата на обществените места, част от които са детските площадки. Позицията ни на данъкоплатци ни дава права да изискваме, а тази на граждани и хора, оставя на всеки сам да реши как да се държи в местата за отдих, без да забравя, че с поведението си възпитава децата. ", "date": "2019.08.26", "title": "Детските площадки в Бургас - начин на употреба и на поведение"}
{"url": "https://www.actualno.com/america/mashtabyt-na-ognenata-opasnost-za-amazonija-na-praktika-e-neizvesten-news_804659.html", "text": "      Пожарите в дъждовните гори на Амозания са почти два пъти повече в сравнение с миналата година, но от историческа гледна точка това не е най-страшното бедствие, заплашващо дъждовните гори. До 24 август са регистрирани 41 858 пожара. Статистически това е най-високият брой от 2010 г. насам  в бразилската Амазонка. Тогава в края на август са регистрирани 58 476. Най-страшно е било положението през 2000-та година, когато процентът на унищожаване и обезлесяване на горите е бил много по-висок.      Това са последните данни на статистиката водена от Бразилския национален институт, които официално могат да се намерят публикувани на . Причината: президентът Жаир Болсонаро уволни ръководителят на акгенцията в началото на месеца. Новината дойде от авторитетното издание . Изводите на изданието са, че по-голямата опасност за горите в Амазония са треещите, т.нар. ниски пожари. Тях спътниците не могат да уловят, защото капацитетът им е ограничен.\r\nПоложителното в кризата: надвисналата опасност над Сао Паоло предизвика световно внимание. ще обсъдят ситуацията днес. дари 5 млн. долара за борба с бедствието. Започват дарителски кампании за местното население и справяне с кризата. Политическата последица: влезе в полезрението на милиони по света и действията му за обезлесяване на Амазония може да бъдат спрени, пише още изданието.    СТАТИСТИКАТА: Според последните данни на Бразилския национален институт, въпреки че в момента пожари буквално изгарят дивата Амазонка, нивото е далеч под исторически пик за последните 20 години. Анализът на данните, направен от \"Mongabay“, показва, че броят на горещите огнища, регистрирани тази година в дивата Амазонка, е с увеличение с 89% спрямо края на август 2018 г., като все още месец август не е приключил. Ако темповете се запазят, статистиката ще отчете 50 000 пожара до края на август.    Регистрираните в момента 41 858 пожара тази година в бразилската Амазонка са най-високият брой от 2010 г. насам. Всъщност до момента 2019 година е под средата в статистиката на годините след 2000-та, когато огнищата редовно превишават 60 000 през август. Рекордът за последните 20 години е през 2005 г. - година на тежка суша, предизвикана от Ел Ниньо. Тогава в британска Амазония е до края на август е имало 94 780 пожара. Статистиците в Бразилия коментират, че \"тази година ще надвиши средното количество пожари за месеца едва с 20%\".    Подобна е и ситуацията в Cerrado – подобна на савана месност, която се намира на изток и юг от Амазонка. До 24 август там са регистрирани 23 322 пожара, което е малко под средногодишната за тази точка през годината. Това за последния месец – юли, означава нови 18 629 квадратни километра, унищожени от пожарите в Амазония. Статистически 2019 г. е под пикът на 2016г. Важно предупреждение Въпреки това, тези числа са с важно предупреждение: спътниците, използвани за проследяване на горещи точки в Бразилия, имат ограничен капацитет за откриване на скрити, тлеещи пожари. Това е проблем, защото засегнатата площ от подобни пожари се увеличава. Проучване на НАСА за 2013 г., установи, че такива огнища има основно в гората, а не в обезлесената площ, която се използва за селско стопанство и животновъдство.      Тези пожари са много по-опасни за тропическите гори, защото нанасят дълготрайни вреди, създавайки предпоставка за по-разрушителни пожари. Дългогодишните изследвания, инициирани от Даниел Непстад от Научноизследователския институт на Уудс Дуп, откриват, че започнали да горят веднъж, териториите се обезлесяват много по-лесно.\r\nНепстад, който в момента е ръководител на Института за иновации на Земята, обясни контекста на настоящата ситуация чрез публикация в блога си.\r\n\"Сателитите НЕ откриват повечето пожари, които горят под гъсти гори. И именно тези ниски пожари, които рядко достигат до коляното, нанасят най-много щети, изгаряйки бавно корените, убивайки гигантски дървета с тънка кора\", пише той. \"След като тези дървета умират, те падат на земята, отваряйки огромни празнини в горската маса, които позволяват повече слънчева светлина да достигне до корените, да изсуши горивния слой и да направи гората по-податлива на следващо изгаряне\".\r\nНепстад отбелязва, че все още не можем да обхванем в пълнота щетите от настоящият \"горещ сезон\", но има от какво да се притесняваме. Например пожарите са по-постоянни, отколкото през последните години, което показва, че достигат по-висока температура и изгарят по-бързо пасища и сух граст. Увеличава се и задимяването в района.    \"Не знаем със сигурност как ще завърши \"сезонът на пожарите\" в района, но е важно да се има предвид, че той е започнал току-що, като повечето пожари са възникнали от септември до декември. При прогнози за дълъг сух сезон броят на пожарите може да продължи да бъде по-голям от обикновено\", пише той.\r\n„Знаем също, че е особено тази година задимяването е много по- голямо. Това вероятно е свързано с големия брой „пожари на обезлесени територии“ - пожари в изсечени гори, които трябва да осигурят място на пасища за говеда или за посеви. Димът от такъв пожар, който изгаря хектар изсечена гора, е много повече, отколкото този от изгаряне на хектар пасища. Притеснително е, че горските пожари тепърва предстоят, защото те започват обикновено в края на сухия сезон\", пише още Непстад. Положителните аспекти Загрижеността към проблема в световен мащаб принуди президента на Бразилия Жаир Болсонаро да спре пагубната си за дивите гори на Амазония политика, пише изданието. Интересът на Г-7, политическият натиск, уличните протести и международният натиск върху бразилските компании накараха президентът да се задейства. Той дори изпрати армията в помощ на огнеборците. Те подкрепиха доброволческите пожарни отряди, сформирани от собственици на земи, коренно население и неправителствени организации, които вече със седмици се борят със стихията.\r\nСпоред Бразилския национален институт тенденцията на обезлесяване за 2019 г. е да се достигнат  57% спрямо края на юли миналата година. Това е най-бързият темп на обезлесяване от 2008-ма година насам. Тенденцията е темповете да се забързат. ", "date": "2019.08.26", "title": "Мащабът на огнената опасност за Амазония на практика е неизвестен"}
{"url": "https://www.actualno.com/politics/bsp-prodylji-s-atakata-sreshtu-kovachki-gorjal-opasni-bokluci-news_804644.html", "text": "      БСП има данни за внасяни от чужбина боклуци, които се горят в някои наши топлофикации. Това заяви червеният депутат Таско Ерменков, който преди време \"блесна\" със сигнал как на София, а .      Според казаното от Ерменков пред Нова телевизия, схемата е свързана с Италия. Италианската държава плащала 200 евро на тон събран боклук, а събралите го плащали по 53 евро на тон да го пращат в България. Няколко пъти съм бил сезиран от граждани от Сливен, от Перник, че се горят отпадъци, които отделят непоносима миризма , подчерта Ерменков. Той добави, че ако се горят боклуци, които не отговарят на определението \"биомаса\", всъщност отделят вредни емисии - нещо, което не се случвало при спазване на стандартите за горене на такива боклуци (по-висока температура), които топлофикациите не могат да изпълнят.    Извън топлофикациите в Сливен и Перник, Ерменков директно посочи и ТЕЦ \"Брикел\" . Всички посочени дружества са на Христо Ковачки, срещу който в прокуратурата. А Ерменков подчерта, че старозагорската РИОСВ издала становища, че нямало нужда от становище за оценка за въздействие на околната среда специално за горенето на отпадъци в ТЕЦ \"Брикел\".\r\nСпециално след последния случай буквално на прашна буря заради \"Брикел\", след много въпроси на РИОСВ каза, че .  Конкретно за отношението на БСП към Ковачки и как преди 5 години, на евроизборите, имаше директна кампания с натиск миньорите в \"Бобов дол\" ! А месец по-късно, , че наказания няма и че всъщност става въпрос за практика според това кой е силният на деня!\r\nКогато си позволил на един търговец да бъде с доминиращо положение на енергийния пазар, няма как да става въпрос за безхаберие. Говорим за съучастие - държавата, в лицето на министъра на енергетиката, трябва да си застане на мястото и да управлява държавната собственост в интерес на хората, не на един търговец, обобщи Ерменков.   Трябва да се провери дали в КЗК няма някой от кадровата банка на партия \"Лидер\" и той да пише как няма свързаност между търговци на ток. \"Имаме обосновано предположение да считаме, че е така\", подчерта Ерменков, без да говори с имена.     ", "date": "2019.08.26", "title": "БСП продължи с атаката срещу Ковачки - горял опасни боклуци"}
{"url": "https://www.actualno.com/crime/ekspert-trjabva-da-ima-zasilen-kontrol-v-zatvornicheskite-obshtejitija-ot-otvoren-tip-news_804680.html", "text": "      Трябва да има засилен контрол в затворническите общежития от отворен тип, понеже там е елементарно да се избяга. Това каза, бившият директор на Служба \"Издирвания\" към МВР Красимир Занев в интервю за bTV по повод бягството на двамата молдовци, които успяха да преодолеят без проблем оградата на затворническото учреждение в Стара Загора.      Трети ден продължава издирването на двамата , които на 24 август следобед избягаха от общежитието. Мъжете бяха осъдени заради взлом на банкомати.   По данни на разследващите, задигнатата сума възлиза на близо 90 000 лева. Според Занев при бягството техни близки са им помогнали, затова трябва да се засилят мерките в подобен тип учреждение и не само. Необходимо е стриктно да се следи дали се подготвят бягства.\r\nЗащитната ограда на общежитието нито е много висока, нито е подсилена, няма и постови, в учреждения от такъв тип не трябва и да има заради облекчения режим.  Двамата молдовци попадат там, понеже признават вината си, а според експерта бягат, защото са знаели, че ще ги преместят в София, където режимът е по-засилен, смята Занев.\r\nПо думите му те ще получат и допълнителна присъда при евентуално залавяне.   Освен това са търсени в родната им Молдова, имат и вземане даване с полицията в Италия и Германия.    За последно двамата молдовци са забелязани на двора на общежитието в събота, 24 август следобед. Били са на площадката с фитнес уредите. Избягали, като са повредили част от оградата в източния край на двора.\r\nБегълците вече са търсени на територията на цялата страна. Предупредени са и всички контролно-пропускателни пунктове. Според разследващите те не разполагат с голяма сума пари. За последно близките им са били при тях на 17 август. Дали бягството е предварително планирано, може само да се предполага.\r\nПрекалено много случайности има в този случай - посещение на роднини точно сега, много съвпадения. Това заяви Тихомир Безлов от Центъра за изследване на демокрацията. По Нова телевизия той изказа предположение, че целият случай с бягството на двамата ще се окаже свързан с администрацията, още повече, че тези хора всъщност изглежда, че не е трябвало да бъдат в учреждение от отворен тип.    ", "date": "2019.08.26", "title": "Експерт: Трябва да има засилен контрол в затворническите общежития от отворен тип"}
{"url": "https://www.actualno.com/sofia/njakolko-kvartala-v-sofija-ostavat-sedmica-bez-topla-voda-zaradi-remont-news_804614.html", "text": "      От 00:00 часа днес, 26 август, до 12 часа на 31.08.2019 год. включително, ще бъде спряно подаването на топла вода към ж.к. „Фондови Жилища”, ж.к. „Св. Троица”, ж.к. „Банишора”, ж.к. „Зона Б-5, Б-18, Б-19 , съобщиха от Топлофикация София.      Топлата вода ще бъде спряна и в част от ж.к. „Илинден” , в района между ул. „Цар Симеон”, ул. „Зоглафски манастир”, ул. „Л. Весов”, ул. „Хисаря”, бул. „Тодор Александров”, бул. „К. Величков“; в част от кв. „Лозенец” , в района между бул. „Евлоги и Христо Георгиеви”, ул. „Крум Попов”, ул. „Ц. Церковски” и ул. „Иглика” ; в част от ж.к. „Толстой”, в района между ул. „Будинци”, ул. „Ген. Жостов”, ул. „Елов Дол”, бул. „Илиянци” и ул. „Хан Кубрат”.    Централна градска част между бул. „Хр. Ботев”, бул. „Македония”, ул. „Доспат”, бул. „Прага”, бул. „Патриарх Евтимий”, ул. „Фритьоф Нансен”, бул.„Евлоги и Христо Георгиеви”, бул. „Ген. Данаил Николаев”, ул. „Каменоделска”, ул. „История Славянобългарска” и бул. „Княгиня Мария Луиза” също ще е без топла вода.\r\nВ посочения период ще бъдат извършени ремонтни дейности, които изискват цялостно спиране на ТЕЦ „София”. С оглед минимизиране на неудобствата за потребителите тези дейности ще бъдат съчетани с планирания от „Софийска вода“ АД ремонт на основен индустриален водопровод, захранващ топлоизточника.   ", "date": "2019.08.26", "title": "Няколко квартала в София остават седмица без топла вода заради ремонт"}
{"url": "https://www.actualno.com/starazagora/podpisaha-dogovora-za-promjana-na-sobstvenostta-na-ulici-na-teritorijata-na-bivshija-atz-news_804736.html", "text": "      Подписан е договорът, с който се променя собствеността на пътната инфраструктура на територията на бившия завод \"Агробиохим\". За промяната бяха отпуснати допълнителни средства в размер на 300 хиляди лева от правителството, предаде кореспондентът на .      На юлската си сесия общинският съвет даде съгласието си за изкупуване на имотите, а с това се стимулира местната икономика и се дава възможност за инвестиции на фирмите, които са базирани в района, в който се намираше Азотно-торовия завод (АТЗ).   Казусът с ограничения достъп на частните улици беше дългогодишен и затрудняваше близо 80 фирми, работещи в територията на АТЗ-то. По инициатива на кмета на Стара Загора Живко Тодоров през май министър-председателят Бойко Борисов разговаря с ръководствата на предприятията и се  взе решение за отпускане на помощ от държавата за изкупуване на поземлени имоти с обща площ над 83 хиляди квадратни метра. ", "date": "2019.08.26", "title": "Подписаха договора за промяна на собствеността на улици на територията на бившия АТЗ"}
{"url": "https://www.actualno.com/europe/napadenie-s-granatomet-sreshtu-naj-goljamata-ukrainska-stroitelna-kompanija-news_804622.html", "text": "      В Киев стреляха с гранатомет по сградата на голяма строителна компания, предаде БГНЕС, позовавайки се на РИА новости.      В центъра на украинската столица неизвестен стреля с гранатомет във фасадата на сградата на компанията \"Мостобуд\".   Инцидентът е станал около 01:00 часа местно време. На местопроизшествието полицията открила тръба от гранатомет.\r\nОтбелязва се, че снарядът е попаднал на четвъртия етаж в сградата на \"Мостобуд\", а експлозията е била чута на пет километра от мястото на инцидента.  \"Мостобуд\" е най-голямата украинска компания за изграждане на мостове, надлези, тунели и други конструкции. ", "date": "2019.08.26", "title": "Нападение с гранатомет срещу най-голямата украинска строителна компания"}
{"url": "https://www.actualno.com/celebrate/pochitame-sv-mychenici-adrian-i-natalija-news_691357.html", "text": "      Император Максимиан в столицата си гр. Никодимия издал заповед грижливо да се издирят християните и да се дадат под съд. Били обещани парични награди на ония, които изпълняват тая заповед и откриват християни. Които пък ги укривали, заплашвали ги със строги наказания. И почнали езичниците да издават познатите християни и да ги довеждат на съд при царя. Веднъж по указанието на някои от жителите на Никодимия войниците на Максимиан намерили в една пещера 23 човека, които заявили, че вярват в Христа. Войниците ги вързали и отвели при царя. Царят в това време отивал в езическия храм за жертвоприношение. Като го срещнали, войниците му представили вързаните християни и му казали: “Ето непокорните на твоите заповеди и хулителите на нашите богове!” Царят сам разпитвал християните, които без страх изповядвали своята вяра, а на заканите на царя, че ще ги подложи на мъчение, отговорили, че не се боят да страдат за името на Иисус Христос. Разгневеният Максимиан заповядал още тук да ги бият най-жестоко. Те търпеливо понесли изтезанието, като казвали, че се надяват да получат на небето безсмъртни венци.      - Безумци - казал им Максимиан, - вие очаквате венци на вашите глави, които аз ще заповядам да отсекат! Оставете вашата лъжлива вяра и не погубвайте себе си!\r\nНо мъчениците останали непоколебими. След като ги изтезавали до полусмърт, отвели ги в преторията, за да запишат там имената им като на осъдени на смърт.\r\nЕдин от членовете на преторията, по име Адриан, знатен и богат човек, бил свидетел на изтезанията и непостижимото за него, като езичник, търпение на християните. Под влияние на поразилото го впечатление той взел да ги разпитва каква награда очаквате от своя Бог за това чудно тяхно търпение. И в разговора с едва дишащите от телесна изнемога мъченици Божията благодат се докоснала до добрата душа на Адриан. Слушайки и гледайки тия люде, той рабрал божествената истина и като застанал сред преторията, казал на писарите, които записвали осъдените на смърт: “Запишете и моето име заедно с имената на тия светци, защото и аз вярвам в техния Бог Христос и с радост ще умра за Него!”  Учуденият писар побързал да уведоми царя, че Адриан се обявил за хриситянин, а царят веднага го повикал при себе си.\r\n- Какво ти стана, Адриане? – казал му той. – Побъркал ли си се? Вярно ли е, че си искал да умреш с тия люде, осъдени на смърт?   - Не съм се побъркал – спокойно отговорил Адриан, - а напротив – вразумих се от своето предишно безумие.    - Стига си приказвал глупости – казал му царят, - а искай прошка и заяви, че си сгрешил и се разкайваш и тогава ще зачеркнат името ти в списъка на осъдените!\r\n- От днес моля истинния Бог да ми прости предишните мои езически заблуди – отговорил Адриан.\r\nТогава царят се разгневил, заповядал да оковат Адриан в тежки железни вериги и да го отведат в тъмница, гдето били затворени св. мъченици. Заповедта на царя била изпълнена.\r\nМежду това един Адрианов слуга, който бил при него в оня ден, побързал да иде у дома му, за да уведоми жена му Наталия за случилото се: “Нашият господар оковаха във вериги и отведоха в тъмница!” Това известие поразило младата жена, която скоро се била омъжила и нежно обичала своя мъж. Тя заплакала и с безпокойство питала слугата, знае ли той за какво престъпление са отвели Адриан в тъмница.   - Аз видях, че в преторията бяха довели няколко човека, мъчени за някой си Христос – отговорил слугата. – Тия люде ги осъдиха на смърт, а нашият господар заповяда да впишат и неговото име с техните имена и каза, че иска да умре с тях.   - Ти точно ли знаеш, за какво са мъчили тия люде? – запитала Наталия.\r\n- Както вече ти казах, - отговорил слугата, - тях ги мъчиха за някой си Христос и за туй, че не искат да изпълнят царските повели и да се поклонят на боговете.\r\nЗа учудване на слугата Наталия изведнъж престанала да плаче и на лицето й се изразила най-жива радост. Тя била тайна християнка и от всичкото си сърце желаела обръщането на своя мъж към истинския Бог. Тя, разбира се, знаела, че в такъв случай го заплашва смърт. Но спасението на неговата душа било за нея по-скъпо от всичко.\r\nСлед като се облякла в най-хубавите си дрехи в знак на радост, Наталия побързала да отиде при мъжа си в тъмницата. Там тя паднала в нозете му, целунала неговите окови и проливайки радостни сълзи, казвала: “Блажен си ти, съпруже мой, понеже намери истинското, вечното съкровище, като повярва в Христа! Моля те остани докрай в това звание, към което си сега призован чрез Божието милосърдие!” И с всичката пламенност на собствената си вяра и любов към Бога и към своя мъж, с когото тъй малко била в съпружество, младата жена се стараела да го укрепи за подвига на предстоящото му мъченичество. Молила тя и другите затворници – християни да просвещават новообърнатия, като му говорят за Бога и за вечния живот, та да се не поколебае той да пожертва за Него временния живот. И по такъв начин до самата смърт на мъжа си Наталия не преставала да поддържа неговото мъжество и да го въодушевлява сред изтезанията, на които го подлагали заради неговото твърдо изповедание на Христа. Всичкото време тя прекарвала в тъмницата, като прислужвала на мъчениците и измивала раните им. Когато мъжът й заговорил как да се разпореди с имотите им, тя го прекъснала, като му напомнила, че сега нито една мисъл за земното не трябва да го отвлича от размишлениета за вечността, която се открива пред него.   И някои други християнки, по примера на Наталия, усърдно прислужвали на затворените в тъмницата мъченици, които спокойно и радостно се готвели за смърт. Наталия, между другото, казвала на мъжа си: “Съпруже мой, когато ти застанеш пред Бога, моли го, щото и аз скоро да те последвам и да се не разделя с тебе в блажената вечност! Боя се, да не би царят да ме принуди да се омъжа. Моли се за мене!”\r\nПонеже мъчениците съвършено били отслабнали от страданията и мъченията, а някои от тях били вече и на умиране, заповядано било да се изпълни над тях смъртната присъда. За да продължат обаче страданията им, пречупили им с чук ръцете и нозете и след това ги убили. Адриан, който едничък още не бил изгубил сили, бил предаден на изтезание. Наталия докрай била при него, докрай го ободрявала чрез вярата в Бог и в блажения задгробен живот и имала утехата да го види непоколебим в мъченически подвиг и радостно сред мъчения да предава душата си Богу.\r\nТелата на св. мъченици били събрани от християните и препратени в гр. Византион. Там побързала да отиде и Наталия, като по тоя начин се скрила от един знатен човек, който искал да се жени за нея.\r\nКато пристигнала във Византион, гдето християните с любов я приели, Наталия се помолила веднъж в храма, където почивали останките на мъчениците, легнала да си почине и в съня си видяла Адриан, който й възвестил за нейната близка смърт. Като разказала на християните за съновидението, Наталия скоро след това безболезнено и тихо се поминала, като заспала вечния си сън при гроба на своя мъж. Тя също така е причислена от св. Църква към лика на мъчениците, защото с душата си пострадала за Христа и послужила с любов на Неговите мъченици.  ", "date": "2019.08.26", "title": "Почитаме Св. мъченици Адриан и Наталия"}
{"url": "https://www.actualno.com/education/universitetite-izmisljat-novi-i-novi-nachini-da-privlichat-studenti-news_804624.html", "text": "      Висшите учебни заведения (ВУЗ) в България са се превърнали в истински рекламни и маркетинг агенции, които търсят начин да \"зарибят\" студенти, твърди в своя публикация в. \" \".      Според проверка на медията, вече се стига до такова положение, че някои университети дават шанс на кандидат-студенти да си попълват тестове за влизане вкъщи!   Фрапиращ пример в това отношение е УниБИТ. Той предлага задочно обучение в бакалавърска степен по \"защита на националната сигурност\" \"за всички кандидат-студенти, включително и тези, които са положили конкурсни изпити в УниБИТ през кандидатстудентската кампания за 2019 г., но некласирани и след последното класиране\". От сайта на ВУЗ-а става ясно, че това е възможно по силата на \"сключен договор за съвместна дейност между Университет по библиотекознание и информационни технологии (УниБИТ) и Варненски свободен университет \"Черноризец Храбър\" (ВСУ)\".\r\nЕжедневни изпити за улеснение на студентите си пък предлага Великотърновският университет \"Св. св. Кирил и Методий\". Те са по български и по история и от тях биха могли да се възползват кандидатите да учат право в задочна форма, платено обучение, които нямат успешно положени изпити по тези предмети. Те могат да са както лица със завършено средно образование, така и действащи студенти, става ясно от сайта на университета. Въведени са и сериозни улеснения - може да се подаде заявление за участие в изпита (тестова форма) в 10 ч., а в 11 ч. да се положи самият изпит.  Частното Висше училище по агробизнес и развитие на регионите (ВУАРР), станало известно с предлагането на джипове за своите студенти, предлага допълнителни стимули за млади семейства. Бременните студентки и студентки майки с деца до 6-годишна възраст ще се обучават при облекчен режим. Ако и двамата родители учат и имат дете до 6 години, единият от тях може да се възползва от възможността за индивидуален режим. В случай, че семейството има две и повече деца, облекченият режим важи и за двамата родители. Той позволява \"обучение по индивидуален учебен план, удължен срок на следване, административна заверка на семестър, явяване на изпити извън сесиите, присъствие на занятия в удобно време и място, провеждане на индивидуални консултации, както и електронно обучение\".\r\nВисшето училище по застраховане и финанси освен онлайн кандидатстване предлага и онлайн тест, достъпен за всеки, който пожелае. Времето за попълване на 21 въпроса е 90 минути, а самите въпроси са елементарни. Сред тях са например какво представляват инфлацията, акциите, облигациите и т.н. В частта за обща култура кандидатите трябва да отговорят кой е написал българския химн, чие дело е покръстването на българите, кой град е избран за Европейска столица на културата през 2019 г. и т.н.    ", "date": "2019.08.26", "title": "Университетите измислят нови и нови начини да привличат студенти"}
{"url": "https://www.actualno.com/europe/merkel-nastoja-rusija-da-spazi-sporazumenieto-za-mir-v-ukrajna-za-da-se-vyrne-v-g-7-news_804599.html", "text": "      Германският канцлер Ангела Меркел свърза завръщането на Русия в Г-7 с прилагането на споразуменията от Минск, предаде БГНЕС.      Според нея по време на дискусията на срещата на Г-7 във Франция темата за Русия и Украйна \"имаше общи и различни оценки\". Въпреки това, всички страни членки на Г-7 подкрепят позицията на Германия, която очаква напредък в процеса от Минск, за да може Русия пак да се върне в Г-7 и форматът отново да стане Г-8, гласи позицията на Меркел.   По-рано президентът на САЩ Доналд Тръмп говори за работата по завръщането на Русия в Г-7. Според държавния глава на САЩ сред лидерите на Г-7 има привърженици на присъединяването на Москва. Тръмп също предположи, че президентът Владимир Путин ще бъде поканен на следващата среща на клуба.\r\nКакто отбеляза американският лидер, завръщането на Русия ще бъде от полза за решаването на много световни проблеми. В същото време Тръмп не изключи възможността лидерите на Г-7 \"могат да оставят положението такова, каквото е\".  Въпросът за завръщането на Русия в Г-7 беше повдигнат от френския президент Еманюел Макрон и Тръмп, но Меркел и британският премиер Борис Джонсън се противопоставиха на тази инициатива.\r\nСъщевременно Владимир Путин отбеляза, Русия смята всякакви контакти със страните от Г-7 за полезни.    ", "date": "2019.08.26", "title": "Меркел настоя Русия да спази споразумението за мир в Украйна, за да се върне в Г-7"}
{"url": "https://www.actualno.com/africa/makron-objavi-po-seriozno-sytrudnichestvo-za-borba-s-terorizma-v-afrika-news_804587.html", "text": "      Френският президент Еманюел Макрон обяви споразумение за разширяване на партньорството с Германия и силите на групата на петте държави от \"Сахел\" (Нигер, Мали, Буркина Фасо, Мавритания, Чад) за борба с тероризма в района, предаде БГНЕС.      \"Обсъдихме либийския въпрос и въпроса за Сахел много широко. Знаете, че в зоната на Сахел сме изправени пред задачата да се борим с тероризма. От няколко години имаме задължения, чрез \"силите на Бархан\", каза Макрон по време на съвместна пресконференция в Биариц с канцлера на Германия Ангела Меркел и президента на Буркина Фасо Рок Марк Кристиан Кабор.   Макрон припомни военната операция \"Бархан\", в която участват френски, европейски, африкански сили, както и Съюза на силите за Сахел, създаден през юли 2017 година.\r\n\"Но днес, в отговор на разширяването на тероризма, решихме, заедно с г-жа Мрекел и членовете на групата на петте държави от Сахел да разширим тази подкрепа и да стартираме нова инициатива, основана на партньорства за сигурност и стабилност в Сахел\", каза френският президент.  Срещата на Г-7 се провежда във френския Биариц, на който по-специално са поканени редица африкански лидери. ", "date": "2019.08.26", "title": "Макрон обяви по-сериозно сътрудничество за борба с тероризма в Африка"}
{"url": "https://www.actualno.com/society/dans-geshev-otgovarja-na-iziskvanijata-za-glaven-prokuror-news_805207.html", "text": "      Държавна агенция „Национална сигурност” (ДАНС) подкрепя издигнатата кандидатура на Иван Гешев за нов главен прокурор.Такова е становището на ДАНС, изпратено до ВСС.      Шефът й Димитър Георгиев е посочил в писмото, че под ръководството на Гешев Спецпрокуратурата и агенцията са провели успешни разследвания по противодействие на тероризма, незаконна миграция, пране на пари, злоупотреба с еврофондове, данъчни престъпления, корупционни престъпления и контрабанда.   Взаимодействието между Прокуратурата и ДАНС е от важно значение за провеждане на ефективни разследвания, като разширяването на механизмите за сътрудничество в рамките на двете на законовите правомощия на двете институции е единственият способ за постигане на по-добри резултати. Това, от своя страна, води и до повишаване на общественото доверие към тези институции, заявяват от ръководството на ДАНС.\r\nВ заключение от ДАНС заявяват, че Иван Гешев отговаря на законовите, професионалните и нравствените изисквания за заемане на длъжността главен прокурор, поради което подкрепят неговата кандидатура.   Какво предстои като процедура? След като стана ясна концепцията на Гешев за Прокуратурата, предстои магистратите да обмислят нейните плюсове и минуси. На 24 октомври, той ще бъде изслушан във ВСС. Тогава и членовете на пленума ще трябва да гласуват. Поне 17 магистрати трябва да подкрепят номинацията, за да може Иван Гешев да бъде избран за следващия главен прокурор.   Назначаването му ще стане след указ на президента Румен Радев. Държавният глава обаче може и да не подпише документа. Тогава процедурата по избор на нов главен прокурор ще започне отначало.    Номинацията на Иван Гешев предизвика бурни обществени реакции , които прерастнаха в протест пред сградата на Висшия съдебен съвет. Там ги очакваше и контра протест - в защита на кандидатурата на Гешев. \r\nДо момента Гешев е подкрепен и  от сдружението на следователите и прокурорите. ", "date": "2019.08.26", "title": "ДАНС: Гешев отговаря на изискванията за главен прокурор  "}
{"url": "https://www.actualno.com/books/lubov-i-blagini-v-naj-prekrasnoto-magazinche-za-shokolad-v-parij-na-djeni-kolgan-news_804272.html", "text": "      Едва месец след излизането на пожъналата светкавичен успех книга „Книжарничката на брега” издателство Сиела ще зарадва феновете на Джени Колган с друго свежо заглавие от авторката! „Най-прекрасното магазинче за шоколад в Париж” е история за любов и шоколад, която ще ви усмихне и ще ви покаже защо е хубаво човек да следва мечтите си.      Любов и шоколад – двете магически думи, които пораждат усмивка у всяка жена, са примесени с щипка хумор на страниците на новия роман от шотландката Джени Колган: „Най-прекрасното магазинче за шоколад в Париж”. След като ни разходи до брега на най-известното шотландско езеро Лох Нес, този път Колган ни повежда из града на любовта – Париж, за да ни разкаже нова топла и трогателна шоколадова история.   Всеки ден, когато лъчите на изгрева нежно докосват Пон Ньоф и калдъръмените улички на Париж се събуждат за новия ден, Анна Трент вече отдавна е на крак, запретнала ръкави за усърдна работа. Тя прекарва дните си в това неуморно да смесва и да бърка най-финия, мек и топящ се в устата шоколад. Всяко парченце е правено изцяло на ръка и магазинчето е любимото място на всички изискани парижки дами.\r\nТова е сякаш нова вселена в сравнение с предишната ѝ работа в шоколадовата фабрика у дома в Северна Англия. Но когато една случайност променя всичко, Анна се свързва отново със старата си учителка Клер от Франция. Клер ѝ предлага възможност, която ще промени живота ѝ – да се премести в Париж и да работи с бившия си любим, майстора на шоколад Тиери.  Книгата съдържа и няколко смайващо вкусни рецепти за шоколадова торта с криспи, браунита с кафе и шоколадов чипс, орехово-шоколадова плитка и др.\r\nДжени Колган е родом от Шотландия. В различни периоди от живота си е живяла в Лондон, Холандия, САЩ и Франция, докато се установи за постоянно в Единбург със съпруга си, кучето и трите си деца. Автор е на няколко десетки романи и книги за деца. Наскоро на български излезе друга нейна топла история – „Книжарничката на брега”, която ни запозна с трогателната история на Зоуи, сина й Хари и овдовелия Рамзи с неговите три щури деца.   Преводът от английски на „Най-прекрасното магазинче за шоколад в Париж” е на Цветана Генчева. Корицата е на Фиделия Косева.      ", "date": "2019.08.26", "title": "Любов и благини в \"Най-прекрасното магазинче за шоколад в Париж\" на Джени Колган"}
{"url": "https://www.actualno.com/america/leonardo-di-kaprio-dava-njakolko-miliona-za-gasene-na-pojarite-v-amazonija-news_804608.html", "text": "      Фондът, поддържан от холивудската звезда Леонардо Ди Каприо, обещава 5 милиона долара помощ за борба с амазонските пожари, съобщи Fox News.      Леонардо Ди Каприо се присъедини към други филантропи, като обеща финансова помощ чрез своята екологична фондация, за да помогне на , тъй като в региона продължават да горят катастрофални пожари.   44-годишният актьор обяви, че Earth Alliance - организация, която той сформира миналия месец със съпругата на Стив Джобс - Лорън Пауъл и Брайън Шет, е създала извънреден горски фонд за Амазонка. В допълнение към обещанието си за 5 милиона долара, алиансът също търси дарения за подпомагане на възстановяването на бразилската тропическа гора, която активистите наричат „белите дробове на планетата“, предаде БГНЕС.\r\nДи Каприо заяви, че фондът ще \"съсредоточи критични ресурси\" за коренните и местните общности, работещи за защита на Амазонка срещу появата на диви пожари. Средствата ще бъдат разпределени между пет местни групи, работещи за борба с проблема: Instituto Associacao Floresta Protegida, Координация на коренните организации на бразилската Амазонка, Instituto Kabu, Instituto Raoni и Instituto Socioambiental.  Близо 40 000 пожара унищожават тропическите гори на , най-новото огнище в сезона на свръхактивни пожари, който тази година е изгорил 1330 квадратни мили от тропическите гори. Бразилските федерални експерти отчитат рекорден брой пожари в цялата страна през тази година.\r\nПриродозащитниците предполагат, че много от амазонските пожари първоначално са били предизвикани заради дърводобива и от животновъди, използващи метод, известен като \"нарязване и изгаряне\", за да освободят земя за селскостопански дейности.   Звездата от „Титаник” и „Имало едно време в Холивуд“ е откровен защитник на околната среда и активно използва социалните медии, за да алармира за последиците от изменението на климата.     ", "date": "2019.08.26", "title": "Леонардо Ди Каприо дава няколко милиона за гасене на пожарите в Амазония "}
{"url": "https://www.actualno.com/kustendil/slujiteli-na-obvinenija-za-pojara-dovel-do-zatvarjaneto-na-am-struma-go-zashtitavat-bil-dobyr-chovek-news_804633.html", "text": "      Служители на фирма \"Феникс Ресурс\" – Дупница излязоха на протест в защита на собственика на компанията Кольо Илиев. Той е в груба небрежност и престъпление към околната среда.       Той е наш работодател, добър човек е, осигурява ни прехрана. Не е виновен за пожара - всичко е възможно, нищо не можем да кажем - така жени, работещи за Илиев, го защитиха пред камерата на Нова телевизия.   Един от служителите му - възрастен мъж, пък каза, че за него пожарът е умишлен, защото преди да пламне, имало друг пожар - в другия край на Дупница, там били отишли всички от пожарната и как можело да се случи така, че точно в този момент пламва сметището при АМ \"Струма\". Същевременно екологът в компанията Светлана Кирилова призна, че боклуците под моста на АМ \"Струма\" не са съхранявани правилно. Само че тя не потвърди, че те са на фирмата на Илиев - отговорните органи да кажели . Кирилова обаче заяви, че на двете площадки на фирмата всичко е съхранявано правилно.  Последваха и обвинения към други фирми как си изхвърляли боклука и как се работело за нова технология за съхранение на отпадъците.\r\nКак е положението с движението по печално известния мост - припомнете си в ! ", "date": "2019.08.26", "title": "Служители на обвинения за пожара, довел до затварянето на АМ \"Струма\", го защитават - бил добър човек"}
{"url": "https://www.actualno.com/education/nedostig-na-uchiteli-predi-novata-uchebna-godina-news_804625.html", "text": "       Над 1000 учители се търсят в момента в цялата страна. Близо 600 са свободните работни места за педагози в София, 300 в Пловдив, 110 във Варна и 120 в Бургас . Това твърди Ваня Кастрева началник на Регионалното управление на образованието, цитирана от в. \"Труд\".      Най-голяма липса на преподаватели има по чужди езици, български език и литература, математика и информационни технологии. А синдикатите обясняват липсата на учители с практиката директорите да ги назначават на срочни договори само за една учебна година, след което да ги съкращават.   Същевременно, според вестник \"Монитор\", ромчета от първи до четвърти клас ще могат да получат до 20 лв. за учебни пособия и материали, към които спадат тетрадки, моливи, гуми, острилки, химикали, боички и т.н. Средствата ще бъдат отпускани по националната програма \"Подпомагане на общините за реализиране на дейности за образователна десегрегация\", за която е предвиден бюджет от 1 млн. лева .\r\nВсяка община, в която има ромски махали или квартали с преобладаващо  население от малцинствата и има риск от вторична сегрегация на училищата  или детските градина в района, може да се включи със свой проект. По  националната програма могат да кандидатстват и местните управи, в които  има минимум три образователни институции и една от тях или всички са  сегрегирани. За целта обаче общините трябва да са готови да помогнат с  10% съфинансиране от общия бюджет на проектното предложение.  Пари обаче ще има и за други - за децата на 5-6-годишна възраст ще бъдат дадени до 15 лева. За учещите в прогимназия ще има по 30 лева. На тях са им необходими обаче и повече пособия, тъй като имат повече учебни предмети. Допълнителното финансиране ще бъде представяно на общините, за да могат малчугани в предучилищна възраст и ученици, които посещават сегрегирани детски градини или училища, да бъдат пренасочени към несегрегирани образователни институции и да им бъдат осигурени необходимите учебни пособия.\r\nЗа транспорт до училище ще има по до 20 лева за карта за градски транспорт или 1,40 лева за всяко пътуване (до 61,60 лв. месечно за отиване и връщане за 22 учебни дни). Превозът  може да се извършва и с миниавтобуси с до 22 места или големи автобуси с  над тази бройка. Придвижването от кварталното училище до приемащото е за собствена сметка въз основа заповед на кмета на община или школския директор, финансирането е до 1,10 лв./км за малкия автобус и до 1,60 лв./км за големия. Отделно за до 22-местните превозни средства ще бъдат давани и до 4000 лв. за поддръжка, а за големите – до 6000 лв. Когато по националната програма е сключен договор със специализирана фирма, то ще бъдат отпускани само до 1,65 лв./км за малките автобуси и до 2,45 лв./км за големите.    ", "date": "2019.08.26", "title": "Недостиг на учители преди новата учебна година"}
{"url": "https://www.actualno.com/healthy/dvojno-uvelichenie-na-objalvanite-bolnichni-za-pyrvata-polovina-na-godinata-news_804626.html", "text": "      6168 са спрените и обжалваните болнични листове за периода януари – юли за тази година. Отменени са 1987, съобщава в. \" \", позовавайки се на данни от НОИ.      Според материала, обжалваните болнични са два пъти повече на годишна база. За същия период на миналата година са обжалвани 3311 и отменени 1304 болнични, а за цялата 2018 година общият брой на обжалваните е 6710, на отменените – 2419.   Основанието за обжалване е неспазване на нормативните разпоредби, свързани с експертизата на временната неработоспособност, коментират от НОИ.\r\nЗа първите три месеца на тази година НОИ е изплатил 130 159 820 лв., за същия период през миналата година сумата е с 10 милиона лева по-малко - тогава са платени 119 227 271 лв. Почти половин милиард са изплатените болнични за 2018 г., като точната сума е 456 278 489 лв.  Увеличение на издаване на болнични листи се забелязва и през летния сезон и около празнични дни.\r\nЗа шестте месеца на 2018, както и за полугодието на 2019 г. данните са сходни за двата периода – около 1,6 милиона са издадените болнични за общо заболяване. Общият брой болнични листове за 2018 г. е 3 229 650. Около 3,5 млн. е очакваният брой на болничните листове за настоящата година.   В момента работодателят плаща от 1-вия до 3-тия ден на болничния в размер на 70% от заплащането, а след третия ден държавата дава 80% от възнаграждението на служителя. Но от бизнеса предлагат първите три дни от болничния да се считат за нулеви и да не се плащат, което предизвика реакция. Партия \"Воля\" пък внесе предложение тези три дни да се поемат от държавата.    Ползването на болничен се отразява отрицателно на заплатата ни за месеца. Излизането ни в болничен обикновено води до намаляване на паричната сума, която получаваме за месеца, респективно и до намаляване на дължимите осигуровки и въпреки това има двоен ръст в издаването и обжалването на болнични.\r\nЛекуващите лекари могат да издават еднолично болнични до 14 дни непрекъснато, но не повече от 40 дни в рамките на една календарна година. След изтичането на този болничен болният се насочва към Лекарска консултативна комисия (ЛКК). Когато става дума за болнично лечение, болничен лист за цялото време на болничното лечение се издава еднолично от лекуващия лекар/зъболекар, а ако след това е необходимо и домашно лечение - при изписването се издава един болничен лист от ЛКК, но не повече от 30 дни за домашно лечение. ", "date": "2019.08.26", "title": "Двойно увеличение на обжалваните болнични за първата половина на годината"}
{"url": "https://www.actualno.com/cite/bezgranichno-tvorchestvo-vip-staja-v-njakoi-bolnici-e-ako-ima-pasta-za-zybi-i-shapka-za-banja-news_804642.html", "text": "       \"Безгранично творчество – ВИП стая в някои болници е, ако има паста за зъби и шапка за баня.\" Това каза управителят на здравната каса д-р Дечо Дечев в интервю за bTV.       ", "date": "2019.08.26", "title": "Безгранично творчество – ВИП стая в някои болници е, ако има паста за зъби и шапка за баня"}
{"url": "https://www.actualno.com/asia/rusija-s-mashtabno-voenno-uchenie-v-dalechnija-iztok-news_804618.html", "text": "      Мащабни учения с участието на около 5000 души и 1000 единици техника бяха проведени в Далечния изток, съобщи РИА новости.      \"Аармията за комбинирано въоръжение на Източния военен окръг, дислоцирана в Амурска област, Хабаровска територия и Еврейска автономия, проведе мащабно учение, включващо около 5000 военнослужещи\", се казва в официално съобщение за инициативата, предаде БГНЕС.   Военнослужещите са били изтеглени в определени райони, на място са разположени командни пунктове и са установени комуникации чрез затворени канали, включително чрез използване на радиорелейни и сателитни станции.\r\nВ учението са взели участие танкови и артилерийски части.   ", "date": "2019.08.26", "title": "Русия с мащабно военно учение в Далечния изток"}
{"url": "https://www.actualno.com/society/novini-ili-novini-kartinata-na-pechata-za-26-avgust-news_804620.html", "text": "      Последната седмица на август започна - всъщност наближава краят на лятото, но пък времето е такова, че се надяваме скоро да не си проличи. Дано и от гледна точка новини хубавото време по-често да настъпва.       Няма да има повече забавяния за касовите апарати, предупреждава НАП според медията. Това стана малко след поредните предложения, с които де факто беше насрочено забавяне. Според последното отлагане фирмите, които използват СУПТО (сроковете за подмяна на касовите апарати и привеждането на софтуерите за управление на продажбите), трябва да изпълнят наредбата до 31 януари 2020 г. вместо до 30 септември 2019 г.  За електронните магазини, които използват СУПТО, крайният срок е 31 март догодина. Хайде да видим!   Вестникът се съсредоточава върху множеството \"десни\" кандидати за кмет на София, както ги определя - кандидатът на \"Демократична България\" арх. Борислав Игнатов, Борис Бонев от \"Спаси София\" и подсъдимата бивша кметица на \"Младост\" Десислава Иванчева. Очаква се разпръскване на гласове, а това вероятно ще помогне на Йорданка Фандъкова да спечели нов мандат начело на столицата. Основният акцент в медията е, че над 1000 учители трябват за новата учебна година, а засега не е ясно откъде ще дойдат. Близо 600 са свободните работни места за педагози в столицата, 300 в Пловдив, 110 във Варна и 120 в Бургас, по думите на началника на Регионалното управление на образованието Ваня Кастрева. През 2020 г. правителството ще отпусне още 360 милиона лева за учителски заплати. До 2021 година възнаграждението трябва да стане двойно.     Разбира се, централна тема пак е Цветан Василев. Този път вестникът брои колко пъти банкерът и семейството му излъгали, че КТБ не е пирамида. Разбира се, в картинката на вестника Делян Пеевски е чист като сълза. Който вярва, че \"успелият млад мъж\" хич и не е играл роля в сагата, по-добре да решава само кръстословиците и судокуто. ", "date": "2019.08.26", "title": "Новини или Novini – картината на печата за 26 август"}
{"url": "https://www.actualno.com/chronicles/vyv-versajskija-dvorec-e-prieta-deklaracijata-za-pravata-na-choveka-i-grajdanina-news_803400.html", "text": "      Декларацията за правата на човека и гражданина (на френски: Déclaration des droits de l'homme et du citoyen de 1789) е най-важният документ на Френската революция, определящ индивидуалните права на човека, създаден от Жилбер дьо Лафайет и Оноре Мирабо. Декларацията била приета от Националното учредително събрание (на френски: l’Assemblée nationale) на 26 август 1789 г. В основата на тази Декларация лежи концепцията за равноправието и свободата, принадлежащи на всеки индивид по рождение. За естествено право на човека и гражданина се обявяват: свободата на личността, свободата на словото, свободата на убежденията, правото на съпротива срещу всяко потисничество.      Декларацията лежи във фундамента на френското конституционно право. Тя е потвърдена и пренаписана в преамбюла на конституцията от 4 октомври 1958 г. На 16 юли 1971 г. Конституционният съвет на Франция признава Декларацията за пълноправен юридически документ, чието нарушение се приравнява на нарушение на конституцията.   През 2003 г. ЮНЕСКО включват тази Декларация в регистъра „Световна памет“. ", "date": "2019.08.26", "title": "Във Версайския дворец е приета Декларацията за правата на човека и гражданина"}
{"url": "https://www.actualno.com/asia/avstralija-obmislja-blokirane-na-sajtove-s-nasilie-i-ekstremistko-sydyrjanie-news_805302.html", "text": "      След излъченото на живо в интернет терористично нападение на 15 март срещу джамии в новозеландския град Крайстчърч, Австралия обмисля да блокира сайтове, които разпространяват пропито с насилие и тероризъм екстремистко съдържание.      Това съобщи австралийският премиер Скот Морисън по време на срещата на върха на Г-7 в Биариц, предаде АФП.   Според Морисън тези мерки са необходими, защото случаят показа, че интернет сайтовете и платформите биха могли да се използват за разпространение на пропито с насилие и тероризъм екстремистко съдържание.\r\nТой подчерта в изявлението си, че подобно отвратително съдържание няма място в Австралия. При двойната атака през март загинаха 51 души, а видеото от избиването на богомолци беше разпространено в интернет.  Сред мерките, които Австралия ще вземе, ще има ограничаване на достъпа до домейни, разпространяващи терористични документи.\r\nОсвен това координационен кризисен център ще следи постоянно за инциденти, свързани с тероризма и с прояви на крайно насилие с цел да ги блокира в мрежата. ", "date": "2019.08.26", "title": "Австралия обмисля блокиране на сайтове с насилие и екстремистко съдържание"}
{"url": "https://www.actualno.com/society/prognoza-za-vremeto-26-avgust-ponedelnik-news_804621.html", "text": "      През тази нощ над България беше ясно и почти тихо. Днес отново ще е слънчево, следобед - и горещо. След пладне ще има временни увеличения на облачността, но само на  отделни места в планинските райони ще превали краткотрайно. Ще духа слаб  до умерен източен вятър. Максималните температури ще са между 31° и  36°. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ).      По Черноморието ще е предимно слънчево и топло. Ще духа умерен източен вятър. Максималните температури ще са между 28° и 31°. Вълнението на морето ще е 2 - 3 бала. Температурата на морската вода е 26 - 28°.   В планините ще е предимно слънчево. Следобед ще има временни увеличения на облачността и на места в масивите от Западна и Централна България ще превали краткотрайно. Ще духа умерен до силен вятър от източната четвърт. Максималната температура на височина 1200 метра ще е около 23°, на 2000 метра - около 16°.\r\nАтмосферното налягане ще се задържи малко по-високо от средното за месеца.  През следващите дни времето ще се задържи без съществена промяна - предимно слънчево, в следобедните часове с временни увеличения на облачността. Ще остане горещо, с максимални температури над 30°, на места ще достигат 35°-36°. Вятърът от изток-североизток ще се запази, ще е слаб до умерен, в Източна България - по-често умерен. ", "date": "2019.08.26", "title": "Прогноза за времето – 26 август (понеделник)"}
{"url": "https://www.actualno.com/america/trymp-s-naludnichava-ideja-da-se-polzva-jadreno-oryjie-sreshtu-uragani-news_804612.html", "text": "      Президентът на САЩ Доналд Тръмп предложи ураганите да бъдат атакувани с ядрени бомби, преди да опустошат територии в Съединените щати, съобщи АФП, цитирайки Axios.      По време на брифинг, Тръмп попита дали е възможно да се унищожат ураганите, образуващи се край бреговете на Африка, като се изстрелят ядрени бомби в окото на бурята, пише БГНЕС.   Съобщава се, че не за първи път президентът на САЩ говори публично за такава възможност. През 2017 г. Тръмп попита висш служител дали администрацията трябва да бомбардира урагани, за да им попречи да доближат сушата.\r\nБелият дом отказа коментар, но висш служител на администрацията заяви, че \"целта на Тръмп не е лоша\".  Идеята на Тръмп не е нова - предложението първоначално е направено от правителствен учен през 50-те години на миналия век по време на управлението на Айзенхауер. Идеята продължава да се появява, въпреки че учените са съгласни, че няма да проработи.\r\nСАЩ редовно са атакувани от урагани. През 2017 година ураганът \"Харви\" се превърна в най-силният ураган, който достигна сушата през последните 12 години. Оттогава Източното крайбрежие на САЩ е засегнато от низ от катастрофални бури, които убиха хиляди хора и причиниха щети за стотици милиарди долари.    ", "date": "2019.08.26", "title": "Тръмп с налудничава идея - да се ползва ядрено оръжие срещу урагани"}
{"url": "https://www.actualno.com/cars/tesla-tyrsi-mjasto-za-zavod-v-germanija-news_804629.html", "text": "      Компанията Tesla търси място в Европа за изграждане на нова фабрика, като засега изборът пада на район в германската провинция Северен Рейн-Вестфалия, съобщава местният вестник Rheinische Post.      Според информация на източници на изданието, първите огледи на терена вече са извършени, но това не е единственото място в Германия, което се обсъжда. Провинция Долна Саксония също е вариант, разкри по-рано министърът на икономиката на страната Бернд Алтусман.   Още през юни изпълнителният директор на Tesla - Илон Мъск, нерече Германия \"водещ избор за Европа\", като дори посочи конкретно място - границите със страните от Бенелюкс. И двете провинции - Северен Рейн-Вестфалия, която е най-населената в Германия, и Долна Саксония, отговарят на това условие.\r\nПредполага се, че Европа ще бъде вторият по големина потребител на електромобили през следващото десетилетие, изоставайки единствено от Китай. Именно това кара водещите производители, сред които е и Tesla, да обръщат специално внимание на този регион. Още повече, че клиентите вече могат да избират между по-голям брой луксозни коли на ток, след като свои модели предложиха  Mercedes-Benz, Jaguar и Audi.   ", "date": "2019.08.26", "title": "Tesla търси място за завод в Германия"}
{"url": "https://www.actualno.com/music/sled-obvinenieto-v-seksualen-tormoz-plasido-domingo-s-goljam-uspeh-v-zalcburg-news_804606.html", "text": "      Оперната легенда получи овации на фестивала в Залцбург - първото му представление, след като беше обвинен в сексуален тормоз.      \"Триумф в Залцбург, овации за Доминго въпреки аферата MeToo\", гласи заглавие в регионалния всекидневник Kleine Zeitung, след изпълнението му в операта на Джузепе Верди - \"Луиза Милър\" на годишния музикален и драматичен фестивал в Австрия.   Осем певци и танцьорка заявиха пред Асошиейтед прес по-рано този месец, че са били тормозени сексуално от известния бивш член на „Тримата тенори“, при инциденти през 80-те години на XX век. Няколко жени обвиниха Доминго, че е използвал позицията си в операта, за да оказва сексуален натиск спрямо тях. Операта в Лос Анджелис започна разследване „относно обвиненията“, предаде БГНЕС.\r\nВследствие на обвиненията, Асоциацията на Филаделфийския оркестър оттегли поканата си към Доминго да изнесе концерт на 18 септември. Ръководителят на фестивала в Залцбург в Австрия обаче каза, че Доминго ще се представи там както е планирано.  Роденият в Мадрид Доминго е един от най-признатите тенори на XX-ти век, известен с гастролите си заедно с известните тенори Лучано Павароти и Хосе Карерас.\r\nПрез последните години дългогодишната оперна звезда все още се представя пред публика на 78-годишна възраст. Той е направил повече от 100 албума и има 14 награди \"Грами\". По-рано тази година той отпразнува 4,000-то си представяне в 60-годишната си кариера.    ", "date": "2019.08.26", "title": "След обвинението в сексуален тормоз - Пласидо Доминго с голям успех в Залцбург"}
{"url": "https://www.actualno.com/asenovgrad/sportyt-v-asenovgrad-prodyljava-da-potyva-v-obrasla-rastitelnost-news_804591.html", "text": "       В забрава и обрасла растителност тъне пореден спортен обект в Асеновград. За ситуацията сигнализираха читатели на . Бивш , разположен в покрайнините на града, вече прилича на изоставена нива. В момента от спортния обект са останали само ръждиви останки, напомнящи за някогашни състезания по футбол.        Първоначално имаше идея и план да се направи комплекс за баскетбол, тенис, волейбол и лека атлетика и да е работнически спортен център на града, но с времето замря и сега умря\", коментира асеновградчанинът Георги Калканов. Други пък припомнят, че на този \"импровизиран\" стадион са се провеждали не само тренировки, но и множество ученически състезания на окръжно и регионално ниво. Състояли са се и спортни съревнования между отбори от различни заводи и предприятия.   В отговор по казуса от община Асеновград обясниха, че именно тя е собственик на терена. Имотът е включен в Списъка на спортните обекти и съоръжения – общинска собственост, които е предвидено да бъдат отдадени под наем през 2019 г. по реда на Закона за физическото възпитание и спорта. До този момент по неясни причини няма интерес към терена , от страна на инвеститори да го ползват и да инвестират в развитието му. В подобен вид е и в Асеновград, за състоянието на който ви разказахме преди няколко седмици. ", "date": "2019.08.26", "title": "Спортът в Асеновград продължава да потъва в обрасла растителност"}
{"url": "https://www.actualno.com/america/vtorijat-paket-sankcii-na-sasht-sreshtu-rusija-zaradi-sluchaja-skripal-vliza-v-sila-news_804632.html", "text": "      Днес, в полунощ, влиза в сила вторият пакет от американски санкции срещу Русия във връзка със случая \"Скрипал\", съобщи РИА Новости.      Вторият пакет от санкции по Закона за контрол на химическите и биологичните оръжия на САЩ заради случая \"Скрипал\" влезе в сила, тъй като според Вашингтон Москва е предоставила законови гаранции за неизползването на химическо и биологично оръжие. Първият пакет влезе в сила на 27 август 2018 година, припомня БГНЕС.   В съответствие с новите санкции американската помощ за Русия е прекратена по Закона за чуждестранна помощ от 1961 година, \"с изключение на спешната хуманитарна помощ, храна и други селскостопански продукти\". Държавният департамент престава да издава лицензи за износ на руски държавни компании за американски оръжия и продукти с двойна употреба, с изключение на износа, необходим за космическото сътрудничество и както и продукти, необходими за осигуряване на безопасността на полетите на гражданската авиация . На Русия също са отказани \"всякакви заеми, кредитни гаранции и друга финансова подкрепа\" от която и да е американска институция.\r\nНовият пакет санкции включва и ограничения върху руския държавен дълг и обещание на Вашингтон да обезкуражи международни финансови институции като МВФ и Световната банка да отпускат заеми на Москва. На американските банки ще бъде забранено да дават заеми на руското правителство във валута.  Администрацията на Тръмп обаче не предприе някои предвидени по-строги мерки като опцията за намаляване на нивото на дипломатическите отношения и забрана на полетите на държавните авиокомпании. Последната мярка би ударила \"Аерофлот\". Не беше приложена и възможността за забрана на всеки внос от Русия, включително нефт и нефтопродукти. ", "date": "2019.08.26", "title": "Вторият пакет санкции на САЩ срещу Русия заради случая \"Скрипал\" влиза в сила"}
{"url": "https://www.actualno.com/asia/sauditska-arabija-i-oae-shte-dejstvat-zaedno-za-primirie-v-ujen-jemen-news_804630.html", "text": "      Саудитска Арабия и Обединените арабски емирства създадоха съвместен комитет за стабилизиране на примирието в Южен Йемен, съобщава саудитската информационна агенция SPA.      Двете страни подкрепят противоположни страни в конфликта в Южен Йемен: Саудитска Арабия - правителството на Хади, а ОАЕ - южните сепаратисти.   Официалният представител на арабската коалиция под саудитското ръководство Ал-Малики заяви, че сформираният съвместен комитет на Саудитска Арабия и ОАЕ ще започне работа още тази седмица, предаде БГНЕС. Комитетът ще работи за стабилизиране на примирието в две от седемте южни провинции на Йемен - в Шабва и Абян. Той също така си поставя задачата да завърши усилията за разрешаване на ситуацията в провинция Аден.\r\nАл-Малики призова всички страни да зачитат националните интереси на Йемен.  От 2014 г. в Йемен се води гражданска война между силите на президента Хади и бунтовниците - шиитите хусити, а от 2015 г. коалиция, ръководена от Саудитска Арабия, е на страната на властите. Хуситите окупираха Сана, правителството се премести в голямото южно пристанище Аден. ", "date": "2019.08.26", "title": "Саудитска Арабия и ОАЕ ще действат заедно за примирие в Южен Йемен "}
{"url": "https://www.actualno.com/crime/proverjavat-na-hotela-v-kojto-sa-bili-myjete-pochinali-ot-legionela-news_804658.html", "text": "      Проверяват хотела, в който бяха настанени , починали от легионерска болест. Министерството на туризма , заедно с Агенцията по храните, Здравната инспекция и Комисията за защита на потребтеля, съобщава Нова телевизия.      Според чужди медийни публикации, двамата британци са се заразили именно в България. Нашите здравни власти обаче обясниха, че подобни бактерии могат да се открият на всяко място със застояла вода - включително неизползвани няколко дни чешми и душове.   Легионелозата обикновено се проявява като тежка пневмония. За последната година в Европа са заболели над 11 000 души, а случаите у нас са били по-малко от 10. ", "date": "2019.08.26", "title": "Проверяват на хотела, в който са били мъжете, починали от легионела"}
{"url": "https://www.actualno.com/business/kakvi-sa-pravata-ni-pri-problem-s-aviokompanija-ili-avtobusen-prevoz-news_804752.html", "text": "              В случай че автобусът закъснее... При закъснение над 2 часа имате право да получите обратно парите си за билета или на алтернативен транспорт до крайната дестинация. Ако закъснението е повече от 90 минути или се стигне до отмяна на пътуване с продължителност над 3 часа, компанията следва да Ви осигури храна или напитки. При необходимост - и настаняване за две нощувки в хотел на цена до 80 евро на нощувка. Имайте предвид, че това обезщетение отпада, ако превозвачът може да докаже, че отмяната/закъснението се дължат на непреодолима сила - тежки атмосферни условия или сериозни природни бедствия. Ако автобусната компания загуби багажа ми?   Имате право на обезщетение. Ако щетите са в резултат на пътно-транспортно произшествие, размерът на обезщетението на единица багаж не може да бъде по-малък от 1200 евро. Как да защитя правата си пред автобусния превозвач? Свържете се с него и предявете рекламация. Пазете всички документи, свързани с пътуването и доказващи Вашите претенции, за да приложите копия от тях към жалбата си. В случай че отговорът на превозвача не ви удовлетворява, можете да се обърнете към специализирания контролен орган - Изпълнителна агенция „Автомобилна администрация\" или към Европейския потребителски център - когато превозвачът е регистриран в друга европейска държава.     При отменен полет... Авиокомпанията следва да Ви предложи нов маршрут до крайната точка на пътуването при сравними транспортни условия на първата възможна дата или на по-късна дата, удобна за вас в зависимост от наличието на свободни места. Другата възможност е да Ви възстанови стойността на билета в срок до 7 дни. Може да имате право на обезщетение от 125 до 600 евро, като размерът му зависи от разстоянието на полета. Това обезщетение обаче може да отпадне в случай, че превозвачът Ви е уведомил за отмяната най- малко 14 дни преди полета или пък успее да докаже, че тя се дължи на извънредни обстоятелства. Ако полетът закъснее... При закъснение над 2 часа имате право на храна и напитки, а при необходимост - и на настаняване и транспорт от летището до хотела и обратно. Ако закъснението на полета е повече от 5 часа, може да поискате възстановяване на стойността на билета. В случай че пристигнете с повече от 3 часа по-късно от планираното, може да имате право на обезщетение, като размерът му зависи от големината на закъснението. Това право е валидно само ако забавянето не се дължи на извънредни обстоятелства. Какво е обезщетението за багажа при самолетните полети?    Ако багажът ви бъде повреден, забавен или изгубен, може да имате право на обезщетение с максимален размер до 1220 евро.    Как да получа обезщетение за загубен или повреден багаж? Още при пристигането на летището попълнете протокол за загубен, съответно - повреден багаж. Подайте жалба към авиокомпанията, като към нея приложите протокола и електронните билети. Срокът за подаване на жалбата е до 7 дни от получаването на багажа в случай че е бил повреден, и до 21 дни, когато е забавен. Добре е да разполагате с касови бележки за доказване стойността на липсващите вещи, тъй като в противен случай превозвачът може да определи обезщетението за загубения багаж според неговото тегло. Кой може да ми окаже съдействие при проблем с авиокомпания? Първо се обърнете към самия превозвач, а впоследствие помощ можете да потърсите и от Мрежата Европейски потребителски центрове, както и от специализирания контролен орган в съответната страна, който за България е Главна дирекция „Гражданска въздухоплавателна администрация\".\r\nНа интернет страницата на Европейският потребителски център има за полети, чрез който можем да проверим имаме ли право на обезщетение и да пресметнем точния му размер в конкретната ситуация. ", "date": "2019.08.26", "title": "Какви са правата ни при проблем с авиокомпания или автобусен превоз? "}
{"url": "https://www.actualno.com/society/preduprejdenie-za-goljama-opasnost-ot-pojari-v-mnogo-oblasti-v-stranata-news_804623.html", "text": "      През днешния ден в 11 области в страната има екстремален индекс за опасност от пожари, показва справка на сайта на Националния институт по метеорология и хидрология (НИМХ).      Според данните, голям риск от пожари има в София-град и в София-област, в Добрич, Варна, Бургас, Ямбол, Хасково, Стара Загора, Сливен, Благоевград и Ловеч. Индексът предупреждава, че е възможно ако тръгне огън, той да се разпространи много бързо и да обхване бързо и горски масиви.   Сериозен риск от пожар има още в Перник, Кюстендил, Пазарджик, Пловдив, Плевен, Велико Търново, Русе и Силистра. Там също е възможно да се стигне до бързо разпространение на пламъци. ", "date": "2019.08.26", "title": "Предупреждение за голяма опасност от пожари в много области в страната"}
{"url": "https://www.actualno.com/asenovgrad/rykovodstvoto-na-obshtina-asenovgrad-zavyrshva-mandata-s-tri-kredita-news_804598.html", "text": "       Това обясни пред медии кметът на града - доктор Емил Караиванов. Той посочи, че заемите се обслужват регулярно и към настоящия момент те са .       Реално ползваните от тях са 2 981 582 лева, крайният срок за погасяването му е 2024 г., а фиксираната за целия период е 3,6%. По този договор до 2018 г. администрацията в града е погасила общо 1 174 394 лева. До края на настоящата година се очаква да бъдат изплатени още 436 000 лева. А до крайната дата остават да бъдат погасени още 1 881 000 лева.    Стойността на заема е в размер на 8 600 000 лева. Реално се очаква да се усвоят не повече от 8 596 000 лева, а крайният срок за погасяването му е 2026 г. Фиксираната лихва за целия период тук е 1,67%. През 2018 г. от него са изплатени 178 650 лева лихва. До края на тази година се очаква да бъдат погасени общо главница и лихва 1 208 000 лева. А до 2026 г. остава да бъдат изплатени  останалите над 7 000 000 лева. \"В случай, че се усвои по-малка част от този кредит общото задължение по него ще намалее\", посочи Караиванов. Стойността на кредита тук е 5 000 000 лева с краен срок за погасяване 2020 г. и лихва близо 2,5%. По този договор до края на 2018 г. са изплатени 130 000 лева лихва. За 2019 г. пък са погасени общо 1 105 800 лева. През 2020 г. е планирано да бъде погасена сумата от 4 017 00 лева. \"За изплащане на останалата част от заема през следващата година разчитаме на договореностите с Министерството на финансите, сключват се тристранни договори, които е възможно да бъдат подписани след приемането на бюджета за 2020 г. Така, чрез Закона за държавния бюджет се определя какъв процент поема държавата от финансовите корекции. За стария програмен период стойността бе в рамките на 80%. , уточни Емил Караиванов.  Справка в интернет сайта на Министерството на финансите показва, че общият дълг на градската управа на Асеновград до края на първото тримесечие на 2019 г. е в размер на около 13 800 000 лева. От финансови корекции по проведени процедури по Закона за обществените поръчки обаче са се събрали повече от 8 000 000 лева санкции. Най-голяма сред тях е тази, по Водния цикъл (близо 7 000 000 лева до този момент, въз основа на седем договора), посочват източници на . Това е решението на съда, което е окончателно. Финансовите корекции по проекта за облагородяване на квартал \"Запад\" пък са на стойност около 260 000 лева. Това съдебно решение, както и по други обществени поръчки, все още имат възможност да бъдат обжалвани.  ", "date": "2019.08.26", "title": "Ръководството на община Асеновград завършва мандата с три кредита"}
{"url": "https://www.actualno.com/balkani/v-hyrvatija-iskat-lekarite-da-syobshtavat-za-dushevnobolni-pacienti-na-policijata-news_804663.html", "text": "      Полицията в Осиек е изпратила писмо до Здравния дом в града, в което се настоява лекарите да информират полицейските служители, ако забележат радикални прояви у лица с ментални проблеми. Уточнява се, че това не е ново изискване към лекарите, нито нарушава правата на пациентите, а е форма на активна превенция, съобщава МИА.      От криминалния отдел на полицията през юли е изпратено писмо до всички полицейски управления в страната, в което се задължават да контактуват с институциите, които се грижат за лица с . Целта е да се обърне внимание върху зачестилата радикализация на лицата с ментални затруднения, предаде БГНЕС.   В държавите от ЕС се наблюдава тенденция лицата с умствени увреждания  да се поддават по-лесно на радикални идеологии и да се превръщат в обект на заинтересованост от страна на терористични организации. Голяма част от такива лица са започнали и подготовка за терористични нападения, но благодарение на доброто сътрудничество между полицията и лекарите-специалисти, са спрени навреме.\r\nНезависимо, че в Хърватия все още не са регистрирани такива случаи, добрите в други държави са взети предвид при изготвянето на това разпореждане.  Подчертава се, че тази превенция не създава допълнителни ангажименти за лекарите и не нарушава правата на пациентите. ", "date": "2019.08.26", "title": "В Хърватия искат лекарите да съобщават за душевноболни пациенти на полицията"}
{"url": "https://www.actualno.com/crime/trima-postradaha-pri-katastrofa-kraj-bansko-news_804662.html", "text": "      Лек автомобил \"Рено\" катастрофира на пътя Гоце-Делчев-Банско, има пострадали. Пътният инцидент е станал в 8.10 при разклона за с. Елешница под град Добринище, предаде кореспондентът на БГНЕС за региона.      Пострадалите са трима. Пожарникари рязали колата, за да извадят двама от тях. На место са пристигнали линейки от Банско и Разлог. Все още няма данни за състоянието на пострадалите.   Вероятната причина за инцидента е разлято масло на пътя. Автомобилът излязъл от шосето и се обърнал по таван. ", "date": "2019.08.26", "title": "Трима пострадаха при катастрофа край Банско "}
{"url": "https://www.actualno.com/smartfinance/koi-sa-naj-chestite-greshki-pri-teglene-na-kredit-news_773143.html", "text": "      Кредитите са неизменна част от живота ни, като ни помагат за наложителни покупки на различни стоки и услуги или покриване на спешни задължения. Тегленето на заем обаче има дългосрочен ефект, затова е много важно да се подготвим максимално добре и да ограничим възможните рискове. Трябва да подходим разумно, а не емоционално, за да не изпаднем в още по-голямо затруднение.        Преди да попълните искането на заем, трябва да сте сигурни, че сте направили правилния избор. Не е добра идея да се хвърляте върху първата оферта, която ви попадне. Условията на различните кредитори могат да се разминават драстично и ще си спестите сериозни главоболия, ако отделите време и проучите детайлите за всяко предложение.   Различните кредитни продукти имат различни условия, които влияят на изплащането им. Обикновено обръщаме най-голямо внимание на лихвата, особено при дългосрочни заеми, тъй като тя е най-определяща за крайната сума, която ще трябва да платим. Но понякога допълнителните такси и комисиони, както и условията по обезпечението на кредита, могат да бъдат решаващи за това дали даден финансов продукт е подходящ за вас, или не.\r\nПри всички случаи за вас, или които не бихте могли да изпълните в дългосрочен план. Целта на кредита е да покрие вашите финансови нужди, а никой не ги познава по-добре от самите вас.    Информирайте се за всички разходи – не само при усвояването, а и през годините. Банките предлагат различни услуги заедно с кредита, които също имат своята цена. Много често сме склонни да поискаме краткосрочен кредит за дългосрочно начинание или обратното, т.е. избираме грешния тип продукт за целта, която си поставяме. Задължително е да проучим и изберем точния вид заем, който най-добре пасва на нуждите ни. Факторът, който в най-голяма степен определя дали банката ще ви отпусне даден кредит или не, е вашият . Преди да ви отпусне заем, всеки кредитор ще провери как сте погасявали вашите задължения до момента.   Кредитополучателите нерядко подценяват обслужването на задълженията си навреме, смятайки, че няколко дни просрочие не са проблем. Но подобни забавяния са проблем за банките и се отразяват негативно на кредитния рейтинг на просрочилите.\r\nМного хора у нас не се осигуряват на реалните си доходи и обикновено получават повече, отколкото декларират пред властите. Решавайки дали да отпуснат кредит, банките вземат предвид сумата, на която се осигурява клиента им. Те няма как да признаят недоказаните доходи, изчислявайки \"кредитния му рейтинг\". Чистата кредитна история е добра предпоставка, но не гарантира, че ще получите възможно най-добрите условия за кредит.  Получаването на одобрение за заем е само началото на процеса по обслужването му. Кредиторът изисква от вас да изплащате редовно задълженията си по време на целия срок на кредита и ако това не се случва, той има право да вземе мерки, с които да ограничи евентуалните си загуби.\r\nМного хора не си дават сметка колко е важно да обслужват заемите си навреме. Всяка пропусната вноска в зависимост от времето на забавянето на плащането се отразява в кредитния ви профил и може да ви попречи да получите заем в бъдеще.\r\nАко нямате финансова възможност да платите някоя вноска, най-добре се свържете с кредитора и обяснете, че сте в затруднение, вместо да се криете и да бягате от отговорност. Задължението ви няма да изчезне – то си остава и само ще се увеличава.\r\nНай-добрият и лесен вариант е да получавате заплатата в банката, в която е отпуснат кредита. За ваше допълнително улеснение може да поискате сумата за погасяване на вноската да бъде прехвърляна автоматично към разплащателната сметка по кредита. По този начин не е необходимо да губите време, за да посещавате банков клон, нито рискувате да пропуснете или забавите плащане.  Какъвто и заем да теглите, трябва да сте 100% сигурни, че личните ви доходи са достатъчни, за да го изплащате без проблем. Кредитът може да ви помогне за покриването на спешни финансови нужди, но в същото време ви натоварва със задължението да изплатите главницата и лихвите в определените за това срокове. При теглене на по-дългосрочни кредити, например жилищни, трябва да предвидите и вероятността, че в бъдеще променливата лихва може да се повиши и вноската да нарасне. В никакъв случай не бива да теглите заем с вноски, които са на прага на възможностите ви за изплащане, още към настоящия момент.\r\nАко изтеглите твърде голяма сума, чието изплащане натоварва прекомерно семейния ви бюджет, може да попаднете в т.нар. \"дългова спирала\" - постоянно да теглите нови заеми, за да платите старите. Вноските по кредитите не бива да надвишават 35-45% от нетния ви доход, но още по-важно е да ги съобразите с конкретните ви възможности.\r\nДобре е да поддържате поне 2 вноски на влог в банката, така че при непредвидени финансови затруднения, да можете да ги използвате и да не забавяте изплащането на кредита.\r\nДруг добър вариант за защита на плащанията е застраховка по кредита, която може да покрива рискове като заболяване, безработица и др. По този начин, застрахователят ще покрие частично или изцяло остатъчното задължение по кредита, ако се случи някое от застрахованите събития.\r\nТрябва да планирате достатъчно разумно покриването на разходите по заема, така че да можете да го обслужвате както в добри, така и в трудни времена.  Много хора у нас живеят с убеждението, че разбират от всичко и могат да се справят сами с всичко. Срамуваме се да признаем, че не сме компетентни в дадена област и рядко търсим професионален съвет. Изтеглянето на кредит обаче е съществен за живота ни избор, затова е задължително да потърсим професионален консултант, за да вземем най-правилното решение. \r\nПощенска банка осигурява възможност за безплатни консултации чрез широка мрежа от офиси разположени на удобни локации, също и в най-големите търговски центрове, както и такива с удължено работно време, работещи и през почивните дни. Потребителите могат да разчитат на специализираната експертиза на служителите относно различните кредитни продукти, предлагани от банката.\r\nОсвен в офис, консултацията може да се проведе в удобно за вас време и място от специализиран мобилен експерт, който разяснява условията и ви дава най-подходящите съвети за желания заем. Така си спестявате посещението в офис на банката.\r\nMожете да заявите кредита и да получите необходимите документи и онлайн, а , за да ги попълните. Той също може да ви консултира при нужда, за да ви разясни всички детайли по кредитите предлагани от Пощенска банка, така че да изберете най-подходящото за вас финансово решение.\r\nВ живота никой не е застрахован от грешки и необмислени постъпки. Но когато се готвите да вземете кредит, е важно , съобразен с възможностите ви и вероятните проблеми. Бъдете разумни и преценявайте реално възможностите си, за да не платите скъпо за грешките си. ", "date": "2019.08.26", "title": "Кои са най-честите грешки при теглене на кредит?"}
{"url": "https://www.actualno.com/asenovgrad/asenovgradchani-veche-shte-mogat-da-deponirat-stroitelni-otpadyci-bezplatno-news_804588.html", "text": "      Община Асеновград стартира процедура за обособяване на площадка за предаване на разделно събрани от домакинствата. Зоната е в процес на изграждане. Площадката ще бъде разположена в съществуващото депо за неопасни отпадъци край града. Там ще бъдат приемани едрогабаритни и строителни отпадъци. Планирано е до средата на следващия месец площадката да бъде въведена в експлоатация.        Така, всеки асеновградчанин ще може да предава своите едрогабаритни и строителни отпадъци на място, без да заплаща такса. \"Това е един елемент, от който могат да се възползват гражданите\", каза кметът на Асеновград - доктор Емил Караиванов. Той уточни, че едрогабаритни отпадъци са, например, холова гарнитура, дивани, матраци и друг вид мебели. Към момента такива се оставят покрай контейнерите и това води до допълнителни разходи по сметопочистващата фирма. Налага се да се плаща за още една или две машиносмени, при които служителите от сметосъбирането да приберат изхвърленото, тъй като при почистването на контейнерите не е предвидена възможност да се събират такива отпадъци.    ", "date": "2019.08.26", "title": "Асеновградчани вече ще могат да депонират строителни отпадъци безплатно"}
{"url": "https://www.actualno.com/healthy/shte-postradat-li-pacientite-ot-vyvejdaneto-na-oficialni-tarifi-v-bolnicite-news_804640.html", "text": "      \"Не зная защо трябва да се променя закона при положение, че съществува наредба, създадена именно с тази цел. Проблемът е в това, че тази наредба дава възможност за нееднозначно тълкувание, какво и какво не може.\" Това каза управителят на Националната здравна каса (НЗОК) д-р Дечо Дечев във връзка с предложената промяна в Закона за здравното осигуряване, в която се предлага да има изричен текст, според който болниците трябва да осигуряват лечението по НЗОК, без да искат и да приемат от пациентите плащане или доплащане.      Той допълни, че пределно ясно ще бъде точно какво се покрива  и какво не се.   \"Големият проблем е, че тези разплащания не винаги стават през касата на болница, а директно към лекарите. В момента всеки един пациент има право да избере друг метод да си доплаща, но по неясни правила.\", каза още Дечо Дечев в интервю за bTV.\r\nПо думите му базовият пакет гарантира базови услуги, които гарантират успешен резултат от прилагането му.  Според д-р Станимир Хасърджиев, един от основателите и председател на Национална пациентска организация (НПО) най-потърпевш ще бъде бедният български пациент. \r\n\"Имаме най-висок брой болници с най-ниска успеваемост в Европа\", категоричен беше лекарят пред БНТ. Той обърна внимание и на опцията пациент ако иска, да си плати допълнително за лекарство или манипулация, като попита по какъв стандарт ще се определя съответната услуга.   Д-р Мария Петрова, която е адвокат по здравно право, беше категорична - всичко, което е здравна услуга, не трябва да се заплаща. Въпросът, според нея, е какво точно се смята за здравна услуга. Тя добави и, че много често пациентите постфактум разбират, че са ползвали услуга при лечение, макар да не са я ползвали всъщност т.е. няма информиран избор. И напомни, че НЗОК редовно не покрива импланти за пациенти.     ", "date": "2019.08.26", "title": "Ще пострадат ли пациентите от въвеждането на официални тарифи в болниците?"}
