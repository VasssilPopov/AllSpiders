{"url": "https://www.actualno.com/europe/kandidatite-za-predsedatel-na-novata-evropejska-komisija-vijdanija-i-poslanija-video-news_749402.html", "text": "Какви виждания за политики имат основните кандидати на отделните политически семейства в Европейския парламент? Отговор на този въпрос, в рамките на отделни големи теми, определящи бъдещето на ЕС, дадоха шестима кандидати в 90-минутен дебат, гледан от цяла Европа – Манфред Вебер от Европейската народна партия (ЕНП), в която влизат ГЕРБ и бившия Реформаторски блок, Франс Тимерманс от Партията на европейските социалисти (ПЕС), където членува БСП, Маргрете Вестегер от Алианса на либералите и демократите (АЛДЕ), член на който е ДПС, Нико Куе от Европейската левица, Ска Келер от Зелената партия и Ян Захрадил от Алианса на европейските консерватори и реформисти в Европа, към който се присъедини Николай Бареков. Миграция Тук имаше доста вариации относно възгледите – дали трябва да има общоевропейско решение или не, както и ако има обощоевропейско решение какво следва да е. Представителите на двете най-големи политически семейства – Вебер и Тимерманс, се обединиха около идеята за Африка да бъде създаден план „Маршал”, а Вебер поиска отделен европейски комисар за това, но без да се забравя хуманитарната помощ. „Всеки път, когато някой загуби живота си в Средиземно море, Европа губи част от идентичността си. Най-важното е хората да не поемат този път – трябва ни план „Маршал”, подчерта Тимерманс. Явна подкрепа за миграцията като начин да се подмлади Европа и като начин да се даде шанс на хора, ограничени в родните си страни да се развиват, да дойдат да го сторят на Стария континент даде Нико Куе. Най-близката такава позиция беше на Ска Келер, която поиска категорично да има солидарност на ниво ЕС и че не може хората да се давят в Средиземно море – редно е Европа да прави спасителни операции, защото в Либия няма реална държавна власт, властват милиции, които се финансират именно и от страни в ЕС. В другата крайност беше Ян Захрадил, който задължително иска да не се налагат квоти на европейско ниво, а всяка страна-членка сама да решава какво да прави и дали да дава убежище на искащи го или да не дава. Трябва да се изградят регистрационно-приемателни центрове извън ЕС, да има споразумения за връщане на мигранти с държави извън ЕС, убеден е Захрадил. Най-балансирана що се отнася до двете крайности беше Маргрете Вестегер, която е европейски комисар по конкуренцията. Тя поиска устойчиво решение в дългосрочен план и обобщи това така – не бива да се отказва помощ, но не може Европа да не знае кой идва и се опитва да се установи на нейна територия. Решението в борбата с мигрантската криза трябва да е общоевропейско, каза Вестегер. Климатичните промени Тук темата беше поставена на основа дали промяната на икономиката с цел опазване на природата няма да доведе до мъчителна и голяма загуба на работни места. Според Вебер Европейският съюз трябва да е въглеродно неутрален, но това следва да стане само като няма губещи никъде – например не може да губят работещите в автомобилната индустрия или пенсионерите. Като конкретна мярка той посочи включването на авиационния сектор в Системата за търговия с вредни емисии. Основният му опонент Тимерманс обаче се възпротиви на тезата на Вебер, че трябва да се пазят всички и категорично обяви климатът за приоритет на следващата ЕК, като попита и защо например още няма данък върху въглеродния двуокис, върху керосина, за да може тези пари да отидат обратно при хората и те да направят домовете си по-енергийно ефективни? Маргрете Вестегер пък видя икономически възможности и в промяната – ще има загуба в едни сектори, но ще има много перспектива в други. Тя даде и пример – ако авиационната индустрия бъде ограничена, то високоскоростните влакове могат да бъдат акцент на развитие. Отново близки бяха позициите на Ска Келер и Нико Куе. Келер смята, че няма начин да отвърнем поглед от климатичните промени, защото имаме само една планета. Бих сложила край на субсидиите за вредни емисии – защо ЕНП не гласува за по-амбициозни мерки, попита тя Вебер. А Куе посочи, че многонационалните компании, на които се пада 80% от замърсяването, се измъкват, но повишаването на данъците за гражданите е неприемливо. Когато трябваше да спасяваме банките, намерихме пари, добави той. Ян Захрадил пък поиска реалистичен график с цели в борбата с климатичните промени. Трябва да се промени начинът, по който се дават субсидии по ОСП – да отиват повече към екологичното стопанство, каза той. Икономика – младежка безработица и данъци По темата с младежката безработица Вебер посочи, че германците, австрийците и холандците трябва да са наясно, че ще имат добро икономическо бъдеще, ако се създават работни места на юг. Трябва да създадем среда за икономическо развитие чрез икономическа политика. Тимерманс пък поиска по-голямо въвличане на младежите в политическия живот – чрез въвеждане на възраст от 16 години за гласуване, разширяване на програмата за учене „Еразъм” и да има минимална работна заплата в размер на 60% от средната работна заплата в съответната страна-членка на ЕС. Вестегер посочи като приоритет доходите – да може човек да се издържа достойно, и одобри идеята за единна минимална европейска заплата, но само след формиране на база спецификите за всяка икономика и с участието на съответните местни синдикати. Ска Келер заложи на младежката гаранция като обща европейска политика – т.е. предложение за работа, продължаване на образованието, чиракуване или стаж в рамките на 4 месеца след като на определена възраст сте останали без работа или сте напуснали системата на официалното образование. Нико Куе се възмути от ЕНП, които сега говорят, а после правят бюджетни съкращения и вдигат пенсионната възраст и настоя да се борим с явленията, водещи до бедни работещи. Захрадил пък поиска да се създават условия за икономическо развитие, не да се финансират директно от ЕС. Имаме нужда от специално изготвени решения за всяка една страна, защото структурите на икономиките в Европа са много различни, каза той. По темата с данъците Вебер поиска борба с данъчните убежища и промяна на процедурата за вземане на решения в Европейския съвет – с обикновено мнозинство за някои области, например за данъчното облагане на цифровата икономика. Тимерманс, Вестегер, Келер и Куе подкрепиха идеята да има единна европейска минимална долна ставка на корпоративния данък, като Тимерманс дори посочи границата според него – 18%. Единствен Захрадил се обяви против, защото „ЕС не е държава, макар на някои да им се иска да е” и поиска засилен задължителен обмен на информация по отношение на големите компании-данъкоплатци, с годишен оборот над 750 млн. евро. Външна политика Тук разделителната линия беше какво да е отношението към САЩ. Манфред Вебер настоя, че американският народ и Европа споделят общи ценности и не може заради Доналд Тръмп ЕС да се отказва от САЩ. „На Тръмп бих казал да направим търговска сделка, но само при партньорство – ако има принуда, да действаме”, посочи той и поиска и в тази област да има промяна на процедурата, да може в Европейския съвет решенията да се вземат с обикновено мнозинство. Нека използваме търговията като начин да развиваме единни социални решения и дори решения за правата на човека в световен мащаб, призова той. Кандидатът на ПЕС Тимерманс поиска обединение, но предупреди, че няма как да стане, ако има европейски лидери, които ходят да искат пари от Путин и после на аудиенция при Тръмп. Ако не сме единни и твърди пред Тръмп и Путин, те ще диктуват каква да е музиката за европейските граждани, предупреди той и каза още, че „за пръв път имаме американски президент, който открито иска разединена Европа”, срещу което Европа трябва да се бори. Маргрете Вестегер видя възможности в свободната търговия като инструмент на политика спрямо САЩ, Китай и Русия, но само ако има равнопоставеност и за Европа на съответния пазар. Първи приоритет по темата, според нея, е да има защита на европейските компании на съответния пазар. Ска Келер е категорично против пълно отваряне на пазара на ЕС към САЩ в определени сектори, например селскостопанските (хранителните) продукти. Тя заложи на единна европейска политика в защита на човешките права и заклейми модела ЕС да е хем най-голям такъв „донор” в света, хем отделни негови членове да подкрепят диктатори, продавайки им оръжие. Трябва да защитаваме винаги и навсякъде човешките права, каза тя. Трябва да водим търговски преговори със САЩ, но американският пазар не е единственият. Много се радвах на споразумението за свободна търговия с Япония – трябва да видим къде е нужно да се защитим и да има повече споразумения с Азия, е гледната точка на Захрадил. Ценностите на ЕС в светлината на Brexit Тук дебатът беше по темата „национализъм и популизъм”, като всички кандидати го заклеймиха, но с различни нюанси. Например Захрадил беше категоричен, че „на средните хора в ЕС им писна от политика и ЕС да им се меси. Поддръжник съм на европейската интеграция – бих искал Европа да прави по-малко, но по-добре. Не мисля, че повече Европа е универсалното решение на всеки проблем”. Вебер пък поиска повече инструменти на европейско ниво за защита на върховенството на правото – защото това липсва и затова е станал и Brexit, заради липса на суверенитет. „Вижте колко разединена е Великобритания – нещо като „Игра на тронове” на стероиди. Трябва да върнем нашите граждани и партньори с обединение на европейско ниво за решаване на проблемите, които са пред нас”, каза Тимерманс. А Келер пожела ясно разграничаване от режими, които са популистки и националистки настроени, както и Куе. Единствена Маргрете Вестегер даде по-различен фокус – тя подчерта, че брюкселският бюрократичен език е много сложен за обикновените хора и даде пример с GDPR (регламентът за защита на личните данни). „Трябва да махнем етикетите, за да ни разберат хората”, уточни тя. Послания Манфред Вебер поиска Европа, която защитава хората, която се вълнува от проблемите им. Сегашният председател на ЕК Жан-Клод Юнкер нарече ЕК „комисия на последния шанс” – искам да е „комисия на новото начало”. Франс Тимерманс пожела реформа на Европа, за да е по-силна – да има минимална европейска заплата, големите компании да си плащат данъците, да има върховенство на закона, да има адекватна защита на жените. Маргрете Вестегер напомни, че е комисар по конкуренцията и най-важното за нея са справедливите цени, върховенството на закона и борбата с климатичните промени. Нико Куе се представи накратко като роден в испанската провинция Астурия, но семейството му е избягало заради диктатурата на Франко в Белгия. Основната му теза сега е, че солидарността в Европа липсва. Ска Келер смята, че Европа не може да изпълни обещанията си: „Искам Европа, която защитава планетата ни, социална Европа, в която всеки има жилище и големите корпорации плащат своя дан, в която етническите малцинства са защитени”. Ян Захрадил вярва, че „не можем да посрещнем всички предизвикателства на XXI век със старите догми – предлагам децентрализация и гъвкавост. Бих искал ЕК да уважава всички членове и да не им проповядва”. Припомняме, че процедурата за избор на председател на ЕК е следната - след като бъде избран новият Европейски парламент (ЕП) и бъдат формирани политическите семейства в него, следват консултации между председателя на ЕП и всички семейства. След тях председателят предлага кандидат пред Европейския съвет, а той трябва да го одобри с квалифицирано мнозинство. След това има гласуване в Европейския парламент, като трябва кандидатът да бъде подкрепен от поне 376 евродепутати. Редактор: Ивайло Ачев ", "date": "2019.05.15", "title": "Кандидатите за председател на новата Европейска комисия - виждания и послания (ВИДЕО)"}
{"url": "https://www.actualno.com/politics/radev-poiska-poveche-prozrachnost-pri-deklarirane-na-dohodite-na-magistratite-news_749344.html", "text": "Президентът Румен Радев прие днес на \"Дондуков\" 2 министъра на правосъдието Данаил Кирилов и главния инспектор в Инспектората към Висшия съдебен съвет Теодора Точкова. Разговорите бяха част от поредицата срещи, които държавният глава инициира с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор, съобщиха от прессекратариата на държавния глава. Панов: Липсата на контрол върху дейността на главния прокурор го прави най-силната личност Липсата на контрол върху дейността на главния прокурор го прави най-силната политическа личност в България. Това каза пред журналисти п... Прочети повече По време на срещата с правосъдния министър президентът е акцентирал върху професионалната компетентност и изявената независимост като критерии за избора на новия главен прокурор. Държавният глава е подчертал и необходимостта от обществен дебат като гаранция за прозрачността на процедурата по номинирането и избора. Сред темите на разговора са били също така ходът на правосъдната реформа, независимостта на съдебната власт, правомощията и отговорността на \"тримата големи\", както и прилагането на Механизма за сътрудничество и оценка. Инспекторатът към ВСС да бъде ефективен гарант, че магистратите, кандидатстващи за поста главен прокурор, отговарят на необходимите за това критерии, е призовал днес президентът Румен Радев на среща с главния инспектор в Инспектората към Висшия съдебен съвет Теодора Точкова. Държавният глава е посочил, че отклонения от законовите предписания по отношение на независимостта на кандидатите, техния морал, професионализъм, декларирани доходи и имущество, впоследствие могат да компрометират дейността на прокуратурата. Според държавния глава е необходима по-голяма прозрачност при деклариране на доходите и имуществото на магистратите, за да няма различия с режима за деклариране от лицата, заемащи други висши публични длъжности. Цацаров счита, че президентът е подранил с консултациите за нов главен прокурор Правомощията на главния прокурор не бива да бъдат променяни преди избора на следващ, а президентът Румен Радев е подранил с консултации... Прочети повече Теодора Точкова е била категорична, че Инспекторатът към Висшия съдебен съвет ще изпълни своите правомощия, съгласно закона, при избора на новия главен прокурор. На срещата са били разменени мнения за дейността на съдебната система и за реформата в българското правосъдие.", "date": "2019.05.15", "title": "Радев поиска повече прозрачност при деклариране на доходите на магистратите"}
{"url": "https://www.actualno.com/society/vss-osvobodi-zam-glaven-prokuror-po-predlojenie-na-sotir-cacarov-news_749353.html", "text": "Прокурорската колегия на Висшия съдебен съвет освободи Пенка Богданова като заместник-главен прокурор, съобщи lex.bg Решението бе взето единодушно. Богданова беше назначена за редови обвинител във Върховната касационна прокуратура, а на мястото й няма да бъде назначаван друг заместник на Цацаров. Съдебната власт иска масово нейни служители да не подават имуществени декларации Около 10 000 съдебни служители ще бъдат изключени от обхвата на антикорупционния закон, ако парламентът се съгласи с предложенията на В... Прочети повече Предложението за освобождаване на Богданова бе на главния прокурор Сотир Цацаров, който посочи пред колегията няколко мотива – възникнала липса на усилия на заместничката му да работи с административния ръководител, т.е. с него, така и със заместниците му и недостатъчна степен на комуникативност в рамките на ръководния екип. Наред с това главният прокурор каза, че това няма да се отрази негативно на работата на останалите му заместници, напротив – има възможност задълженията им да бъдат равномерно разпределени. Цацаров добави, че трябва да има пълна комуникация между заместник-главните прокурори и пълно съзнание за екипната работа, което явно в случая не открива. Той все пак благодари на Пенка Богданова за това, което е направила до момента. Цацаров поиска от ВСС временно отстраняване от длъжност на прокурор Главният прокурор Сотир Цацаров внесе в Прокурорската колегия на ВСС искане за временно отстраняване от длъжност на прокурор Райна Баче... Прочети повече Пенка Богданова беше назначена за заместник-главен прокурор при Върховната касационна прокуратура на 28 януари 2013 г. Тя беше първата, която Цацаров посочи за свой заместник след избора си. До онзи момент Богданова беше прокурор в Апелативната прокуратура в Пловдив. Прочети още : https://www.actualno.com/society/vss-osvobodi-zam-glaven-prokuror-po-predlojenie-na-sotir-cacarov-news_749353.html Actualno.co", "date": "2019.05.15", "title": "ВСС освободи зам.-главен прокурор по предложение на Сотир Цацаров"} 
{"url": "https://www.actualno.com/tips/futbolni-prognozi-kakvo-da-ochakvame-ot-finala-za-kupata-na-italija-news_749365.html", "text": "Прокурорската колегия на Висшия съдебен съвет освободи Пенка Богданова като заместник-главен прокурор, съобщи lex.bg Решението бе взето единодушно. Богданова беше назначена за редови обвинител във Върховната касационна прокуратура, а на мястото й няма да бъде назначаван друг заместник на Цацаров. Съдебната власт иска масово нейни служители да не подават имуществени декларации Около 10 000 съдебни служители ще бъдат изключени от обхвата на антикорупционния закон, ако парламентът се съгласи с предложенията на В... Прочети повече Предложението за освобождаване на Богданова бе на главния прокурор Сотир Цацаров, който посочи пред колегията няколко мотива – възникнала липса на усилия на заместничката му да работи с административния ръководител, т.е. с него, така и със заместниците му и недостатъчна степен на комуникативност в рамките на ръководния екип. Наред с това главният прокурор каза, че това няма да се отрази негативно на работата на останалите му заместници, напротив – има възможност задълженията им да бъдат равномерно разпределени. Цацаров добави, че трябва да има пълна комуникация между заместник-главните прокурори и пълно съзнание за екипната работа, което явно в случая не открива. Той все пак благодари на Пенка Богданова за това, което е направила до момента. Цацаров поиска от ВСС временно отстраняване от длъжност на прокурор Главният прокурор Сотир Цацаров внесе в Прокурорската колегия на ВСС искане за временно отстраняване от длъжност на прокурор Райна Баче... Прочети повече Пенка Богданова беше назначена за заместник-главен прокурор при Върховната касационна прокуратура на 28 януари 2013 г. Тя беше първата, която Цацаров посочи за свой заместник след избора си. До онзи момент Богданова беше прокурор в Апелативната прокуратура в Пловдив. Прочети още : https://www.actualno.com/society/vss-osvobodi-zam-glaven-prokuror-po-predlojenie-na-sotir-cacarov-news_749353.html © Actualno.com", "date": "2019.05.15", "title": "Футболни прогнози: Какво да очакваме от финала за Купата на Италия"} 
{"url": "https://www.actualno.com/politics/tomislav-donchev-ima-nujda-ot-smjana-na-ikonomicheskija-model-news_749359.html", "text": "Икономическият растеж на България е малко по-висок от средноевропейския, но е крайно недостатъчен, за да достигне нивото на европейските държави. За да стане това, е нужен нов икономически модел за страната, който да не разчита на „икономиката на ишлемето“. Това заяви пред БНТ вицепремиерът Томислав Дончев. Той коментира скорошната оставка на земеделския министър Порожанов и обясни, че около казуса с националната стратегия за детето има лоша комуникация с обществеността. Оставките са утвърдена, политическа реакция, когато има обществени съмнения и напрежение. Тя е вид поемане на отговорност, коментира оставката на земеделския министър вицепремиерът Дончев. Томислав Дончев: Проблемът с корупцията трябва да бъде решен от всички \"България има проблем с корупцията и той трябва да бъде решен от всички – на първо място от правораздавателната власт, после и от... Прочети повече \"Политиката не е само административно занятие, персоната също има значение. Смените в отбора са си практика, не само във футбола, а и в политиката\", заяви Дончев. Ако някъде има „дерибейство“ с горите, искам да науча - така вицепремиерът коментира думите на Валери Смиеонов, че кадри на ДПС управяват горите. Той отрече да има хора на ДПС в правителството. По думите на вицепремиера Дончев партньорството с ДПС е неприемливо, а коалицията с Обединените патриоти е била необходима и носи известни минуси. Томислав Дончев призна, че има желание да се разбере кои висши чиновници и политици имат офшорни сметки, но изрази съмнение това да се осъществи заради правилата за пазене на банкова тайна в чужбина. Дончев допълни, че вярва, че прокуратурата иска да стигне до отговора, но това няма да стане лесно. \"Това е трудна битка. Спор няма, че поне трябва да бъде започната\", каза той. Томислав Дончев: Идните години много бизнеси ще фалират Няма разделение в ГЕРБ. Ние сме един отбор, всичко друго е спекулации. Това заяви вицепремиерът Томислав Дончев, предаде репортер на БГ... Прочети повече Томислав Дончев заяви, че чужди инвестиции има, но е нужно да са повече и да не бъдат само в сферата на услугите. \"Растежът на България е малко по-висок от средноевропейския, но е недостатъчен, за да достигнем Европа бързо. Има нужда от смяна на икономическия модел\", заяви Дончев. Той изтъкна, че това е обществен процес, в който не само държавата има роля. \"Не може да се развива икономиката, ако тя е базирана на ниските разходи, ниските данъци, ниската цена на земята и най-вече на труда\", обясни той. Една нова икономическа концепция не започва само с мерки в сферата на икономиката, а в образованието. Една от готвените промени в тази насока е промяна на начина, по който се финансират иновациите, като идеята е да се въведе по-голяма централизация. Има нужда от промяна на опростяването на изграждането на икономическата инфраструктура, допълни Дончев. Казусът с националната стратегия за детето Томислав Дончев обясни с лоша комуникация с обществеността. \"За пореден път се анонсира документ без да е адекватно обяснен\", заключи вицепремиерът.", "date": "2019.05.15", "title": "Томислав Дончев: Има нужда от смяна на икономическия модел "}
{"url": "https://www.actualno.com/politics/kostadinov-vylchev-obeshta-da-spre-obuchitelnija-kurs-kojto-izkrivjava-istorijata-ni-news_749343.html", "text": "Лидерът на Движение \"Възраждане\" Костадин Костадинов обяви, че е доволен от проведена среща с образователния министър Красимир Вълчев. Той посочи, че министърът е обещал, че ще бъде спрян образователен курс за учители, в който според сигнал на \"Възраждане\" преподавателите са заплашвани със санкции, ако не се съобразят с нова преоценка на българската история. Според нея не е имало турско робство и хората доброволно са си давали децата за еничари. По този повод Вълчев е получил още един сигнал, освен този на \"Възраждане\". Прочети още : https://www.actualno.com/politics/kostadinov-vylchev-obeshta-da-spre-obuchitelnija-kurs-kojto-izkrivjava-istorijata-ni-news_749343.html © Actualno.co", "date": "2019.05.15", "title": "Костадинов: Вълчев обеща да спре обучителния курс, който изкривява историята ни"}
{"url": "https://www.actualno.com/america/izsledvane-myjete-misljat-za-futbol-poveche-otkolkoto-za-seks-news_749285.html", "text": "Почти 65% от мъжете признават, че мислят за футбол повече, отколкото за секс, разкрива ново проучване, за което информира Sun. По-ранно проучване заключи, че мъжете обикновено мислят за секс на всеки 7 секунди. Според ново изследване обаче, това е мит - много по-вероятно е в главата им да има спорт, предимно футбол. Британците правят по-малко секс, отколкото през последните години Британците правят по-малко секс, отколкото през последните години. Това сочат данните от голямо национално проучване. Резултатите, публ... Прочети повече Около 64% от мъжете мислят за футбол повече, отколкото за секс, като само 8% признават, че си мислят за лудории през по-голямата част от времето. Резултатите са част от неотдавнашно проучване на „IllicitEncounters“, което развенчава на най-големите секс митове при мъжете и жените. Друго често срещано погрешно схващане е, че сексът преди спорт ще съсипе шансовете ви да се представите добре на спортното поприще. Това също бе опровергано от изследванията, според които ако не сте будували цяла нощ и сте взели достатъчно количество сън, можете да се насладите на нощта с партньора си преди важен мач. Мислите ръгбито за брутално, значи не сте гледали флорентински футбол! В нашето съвремие съществуват много брутални спортове - смесени бойни изкуства и ръгби, например, но ако се замислите за отборния спорт... Прочети повече Но не само мъжките секс митове бяха развенчани от проучването. Почти 80% от жените казват, че G-точката не съществува. Всъщност само 1/5 действително са локализирали своите. Междувременно се оказва, че мъжете погрешно вярват, че жените не мастурбират, когато са във връзка. Но изданието ги съветва да помислят отново, тъй като 82% от дамите са признали, че го правят. Друг мит, разбит на пух и прах от проучването, е че жените преживяват множество оргазми по време на секс. Само 18% от жените са признали, че са постигнали върховно удоволствие няколко пъти, според проучването. Джесика Леони, говорител на IllicitEncounters.com, заяви: „Общ мит, с който се сблъскват и двата пола, е, че те никога не са мамени от своя партньор. Всъщност повече от половината от нас са били неверни в някакъв момент от живота и основната причина, поради която мамим, е, че сексът у дома е лош.\"", "date": "2019.05.15", "title": "Изследване: Мъжете мислят за футбол повече, отколкото за секс "}
{"url": "https://www.actualno.com/business/ek-bednostta-i-neravenstvoto-sa-osnovnite-problemi-na-bylgarija-news_749340.html", "text": "Бедността, социалното изключване и неравенството между доходите в страната ни все още са сред най-големите в ЕС. Това показва новият доклад на Европейската комисия за България за 2019 г. относно предотвратяването и коригирането на макроикономическите дисбаланси. В документа, изготвен от Европейската комисия, се обръща внимание, че със застаряването на българското население и увеличаващия се недостиг на квалифицирани работници, адекватното справяне с тези предизвикателства и ускоряването на икономическия растеж ще зависят във все по-голяма степен от способността на страната ни да направи структурни реформи. НСИ: 22% от българите живеят под прага на бедност През 2018 г. линията на бедност общо за страната e 351.11 лв. средномесечно на човек от домакинство. При този размер на линията под пра... Прочети повече „Инвестициите в повишаването на уменията, в инфраструктурата и в научните изследвания и иновации ще подкрепят производителността и ще спомогнат за това България да настигне останалата част от ЕС. Това също така ще засили устойчивостта и конкурентоспособността на отворената българска икономика, особено предвид нарастващите международни рискове“, пише в публикувания на сайта на финансовото министерство доклад. ЕК посочва, че засега икономическият растеж остава стабилен. Обръща се внимание, че реалният брутен вътрешен продукт (БВП) през 2018 г. е нараснал с около 3.2%, а през тази и следващата години прогнозите са за ръст от 3.6%. Изпълнителният орган на ЕС обаче отбелязва, че въпреки своите относително добри цялостни икономически резултати, България настига бавно останалите страни членки. БВП на глава от населението, който през 2017 г. се е равнявал на 50 % от средния за ЕС, от 2011 г. насам обаче той е нараствал само малко по-бързо, отколкото средното за ЕС. България е най-корумпираната и бедна страна в ЕС, смята немска фондация Свободата на словото, корупция и независимостта на правната система са сред основните проблеми в България, констатира в годишния си док... Прочети повече Растежът на потенциалния БВП пък се е засилил през последните години. Според ЕК това се дължи предимно на факторната производителност, докато влаганият капитал и труд имат скромен принос. Като потенциални пречки пред бъдещия икономически ръст Европейската комисия отбелязва, че потенциалът за него може да бъде възпрепятстван от неблагоприятните демографски тенденции и увеличаващия се недостиг на квалифицирани кадри. Потенциална спънка могат да са и задълбочаващите се регионални различия в страната. Според организацията инвестициите в транспортната, енергийната и водната инфраструктура ще подобрят условията за привличане на преки чуждестранни инвестиции и ще засилят конкурентоспособността на предприятията. Необходими са повече инвестиции в научноизследователска и развойна дейност (НИРД), за да се даде тласък на производителността, както и да се засилят връзките между предприятията и научноизследователските институти и да се постигне по-добре интегрирана система за научни изследвания и иновации. Според ЕК все още са налице големи предизвикателства пред българската образователна система. Трайно високите равнища на преждевременно напускане на училище и слабите образователни резултати подчертават необходимостта от значителни инвестиции в образованието.Включването на ромите в образованието и голямото въздействие на социалноикономическия статус върху образователните резултати остават проблематични. България е шеста в Европа по застаряване Застаряването на населението в Европа достига рекордни нива, като в последните 20 години съотношението между възрастните и хората в акт... Прочети повече Посочва се още, че публичните разходи за здравеопазване остават много ниски, че реформата на публичната администрация продължава да е бавна и да не води до достатъчни подобрения, а средата за бизнес остава слаба.", "date": "2019.05.15", "title": "ЕК: Бедността и неравенството са основните проблеми на България"}
{"url": "https://www.actualno.com/starazagora/starozagorkata-dimka-mihajlova-e-mlad-bibliotekar-na-godinata-za-2018-a-news_749362.html", "text": "Димка Михайлова от Регионална библиотека „Захарий Княжески” в Стара Загора спечели наградата в категория „Млад библиотекар на годината 2018“. В магистърската си теза на тема „Регионална библиотека „Захарий Княжески” и тийн пространството Стара Загора“ тя развива идеята за нуждата от зона за подрастващи в града и описва в какво специализирано пространство би искала да работи и защо. Назначен е нов директор на Центъра за развитие на човешките ресурси Димка Михайлова е назначена за директор на Центъра за развитие на човешките ресурси, на мястото на освободената Татяна Калканова. Това ... Прочети повече Под ръководството на научния сих ръководител гл. ас. д-р Анета Дончева от СУ „Св. Климент Охридски“ Димка Михайлова разработва и модел на такова пространство в регионалната библиотека, а тийн зоната вече е реално пространство в старозагорската библиотека, в което младият библиотекар на 2018 година посреща младите хора. Вече 14 години Българската библиотечно-информационна асоциация (ББИА) организира застъпническата кампания Национална библиотечна седмица и едно от важните събития в нея е връчването на Годишните библиотечни награди в различни категории за предходната година.", "date": "2019.05.15", "title": "Старозагорката Димка Михайлова е „Млад библиотекар на годината“ за 2018-а"}
{"url": "https://www.actualno.com/cars/trymp-shte-zabavi-vyvejdaneto-na-mita-za-avtomobilnata-industrija-news_749345.html", "text": "Американският президент Доналд Тръмп планира да забави налагането на митата върху вноса на автомобили, докато САЩ продължава да преговаря с водещи търговски партньори, съобщава източник в индустрията, предаде AFP. Тръмп заплашваше да въведе 25% наказателни мита върху автомобилите, което притесни ЕС и Япония в частност, както и Мексико и Канада. Продажбите на нови коли в света преминаха 90 млн. за година Продажбите в световен мащаб на нови леки автомобили през 2017 г. са превишили 90 млн. бройки. Това се случва за първи път в историята, ... Прочети повече Поставен пред крайния срок (неделя) да съобщи дали ще наложи тези мита, основани на притеснения за националната сигурност, източници казват, че Тръмп ще забави това докато продължават преговорите. Новите тарифи рискуват за обтегнат вече обтегнатите взаимоотношения между Вашингтон и основните му търговски партньори, които са ядосани от вече наложените митата върху стоманата и алуминия. Прочети още : https://www.actualno.com/cars/trymp-shte-zabavi-vyvejdaneto-na-mita-za-avtomobilnata-industrija-news_749345.html © Actualno.com", "date": "2019.05.15", "title": "Тръмп ще забави въвеждането на мита за автомобилната индустрия  "} 
{"url": "https://www.actualno.com/politics/elena-joncheva-shte-slojim-kraj-na-genocida-vyrhu-vyzrastnite-hora-news_749315.html", "text": "„Трябва да сложим край на геноцида върху възрастните хора”. Това заяви водачът на листата на „БСП за България” за предстоящите евроизбори Елена Йончева при среща с граждани в Берковица. „Може ли да работиш 45 години и да получаваш под 230 лв. пенсия и какво можеш да си купиш с тях, лекарства или хляб?”, попита Йончева. НОИ поема преизчисляването на пенсиите, трябва само веднъж да подадете заявление Националният осигурителен институт (НОИ) ще преизчислява служебно личните пенсии за трудова дейност на хората, които са придобили осигу... Прочети повече Тя бе категорична, че пенсиите в България трябва да са съпоставими с европейските, като отчитат българските стандарти и покупателната способност. Тя подчерта че ЕС отпуска не малко средства за България, но парите отиват не по предназначение. „1.5 млн. българи живеят на и под прага на бедността. Сред тях са именно пенсионерите и младите хора”, подчерта тя. Водачът на листата на левицата обясни, че БСП залага и на преизчисляване на всички пенсии и закон за възрастните хора. Йончева е на мнение, че основен проблем за възрастните хора е и липсата на достъп до качествено здравеопазване. Йончева призова, ако някой се чуди за кой да гласува, да си зададе въпроса - защо сме най-бедни, защо сме най-болни в Европа, защо децата и внуците ни заминават? „Трябва да надигнем глас на 26-ти май и да спрем този модел на управление. Независимо кой ще дойде след като свалим ГЕРБ, да покажем виновните и да има възмездие”, категорична бе Йончева. Поради големия интерес от страна на присъстващите, Елена Йончева представи и филма си „Граница”, който разкрива нередностите при строежа на възпиращото съоръжение по границата ни с Турция. Хората заявиха твърдата си подкрепа за Йончева и БСП на 26-ти май. Те я призоваха и след като отиде в Брюксел да продължи да отстоява националните интереси на българския народ със същия устрем и смелост. Изплащането на вторите пенсии продължава да е обградено с неясноти Осем месеца след представянето на консенсусен вариант за фазата на изплащане на втора пенсия, законопроектът с необходимите промени все... Прочети повече Проф. Мариела Модева: Човекът трябва да е в центъра на европейските политики „Човекът трябва да е в центъра на европейските политики”, заяви кандидатът за евродепутат проф. Мариела Модева. Тя подчерта, че бюрокрацията, усложняването на връзката с институциите и тежките процедури за кандидатстване по европроекти отдалечават хората от ЕС. Тя обясни, че вече 12 години сме в ЕС, но не живеем по-добре. „Вместо тук да идват хора, нашите си отиват. Който все пак остане тук, не е спокоен\", каза още тя и подчерта, че у нас имаме феномена работещи бедни. „За Европа процентът на работещите, които са на прага на бедността, са 12%. За България този процент е 24%”, каза тя. Проф. Модева подчерта, че заплащането на един професор в България е в пъти по-ниско, отколкото на негов колега в Западна Европа. На срещите присъстваха и кметът на Берковица Милчо Доцов, областен председател на БСП-Враца Ивайло Лилов, областен председател на БСП-Монтана Пламен Младенов, както и народните представители от региона Атанас Костадинов и Илиян Тимчев. Формулата за изчисляване на пенсиите - право на избор, но само до 2023г. Право на избор по коя формула да се пенсионират ще имат пенсиониращите се до 2023 година, прие парламентът на първо четене. ...", "date": "2019.05.15", "title": "Елена Йончева: Ще сложим край на геноцида върху възрастните хора "}
{"url": "https://www.actualno.com/sofia/strelbishte-poiska-otgovori-dokoga-apetityt-za-nebostyrgach-shte-tormozi-kvartala-video-news_749379.html", "text": "Пореден протест заради опасността да бъде построен небостъргач на ъгъла на булевардите \"България\" и \"Петко Тодоров\" се проведе в столичния квартал \"Стрелбище\". Да отговорят на въпросите и да успокоят опасенията на хората дойдоха общинските съветници от ГЕРБ – зам.-председателят на Столичния общински съвет (СОС) Николай Стойнев, Михаил Владов, Силвия Христова, Ботьо Ботев, както и колегите им от БСП Николай Николов и Борис Цветков плюс общинския съветник Войслав Тодоров, който влезе в СОС като кандидат на партията на Георги Кадиев ПП \"Нормална държава\". На съветниците бяха поставени много въпроси – най-вече каква е гаранция, че строителната компания НИКМИ няма да строи, няма ли начин СОС да отмени собственото си решение да направи заменка и да продаде през 2006 година имота-обект на строително намерение, какво се случва с движението по уличките \"Дедеагач\", \"Майор Първан Тошев\" и \"Енос\", което сега е двупосочно и създава много трудности, колко още време трябва да се чака за връзка между \"Дедеагач\" и \"Майор Първан Тошев\". Основният отговор що се отнася до инвестиционното намерение беше категоричен – против сме, водените дела в съда (включително дело за нищожност на решението за заменка) и ще отстояваме позицията градинката да си остане градинка. По отношение на нищожността обаче беше направена забележка от гражданин – такава, след 1 година от издаване на решението, има само ако издалият я орган е некомпетентен да го прави или ако решението е базирано на несъществуваща правна норма, с което се усъмни, че делото е хвърляне на прах в очите, защото в случая и двете условия не са нарушени (във видеото след 27:00 минута). \"Делото (бел. ред. - 292/2018 в Административния съд в София) е по протест на прокуратурата, запознайте се\", опонира г-жа Силвия Христова, която е юрист по образование. Снимка: Лицата на общинските съветници, които през 2006 година са инициатори на решението за заменка, с което НИКМИ получава апетитния имот! За движението по трите улички Михаил Владов уточни, че трябва да има подписано от повече хора предложение за промяна на движението т.е. да стане еднопосочно, както беше преди появата на НИКМИ в ролята на инвеститор. Всички въпроси и всички дадени отговори в цялата им пълнота можете да видите в долното видео:", "date": "2019.05.15", "title": "\"Стрелбище\" поиска отговори докога апетитът за небостъргач ще тормози квартала (ВИДЕО)"}
{"url": "https://www.actualno.com/cars/novijat-samostojatelen-volvo-kompleks-oficialno-otvori-vrati-v-sofija-news_749386.html", "text": "\"Мото-Пфое\" откри първия самостоятелен комплекс на Volvo за всички клиенти и любители на автомобилния бранд. Ексклузивният център е изграден по най-актуалните стандарти на шведската марка и се отличава с изискан скандинавски стил, изчистени линии и внимание към детайла. Новото дилърство се намира на ул.\"Околовръстен път\" № 483, на ключовия транспортен възел в близост до детелината на Ботевградско шосе, където Северната скоростна тангента се влива в околовръстното шосе в посока Пловдив и ж.к. Младост. -0:00 Ексклузивно, за церемонията по откриването на модерния Volvo център пристигнаха специалните гости – г-н Франк Версавел, вицепрезидент на Volvo Cars за регион ЕМЕА (Европа, Близък Изток, Африка), г-н Хесус Фернандез де Меса, изпълнителен директор Volvo Cars за регион ЕМЕА, г-н Масато Ишида, генерален мениджър в Sumitomo Corporation за Европа, Близкия изток, Африка и ОНД (Обединение на независимите държави) и г-н Хидеюки Нагаока, генерален мениджър бизнес подразделение транспортни и строителни системи в Sumitomo Corporation Европа. За пореден път \"Мото-Пфое\" вдига високо летвата с изграждането на модерния и високотехнологичен комплекс. През миналата година българският импортьор на трите водещи премиум автомобилни марки откри първия самостоятелен Jaguar Land Rover център в страната. С отварянето на новия ексклузивен дом на Volvo компанията за пореден път демонстрира последователната си стратегия да устройва за взискателните си клиенти функционални и красиви дилърства, предлагащи под един покрив пълна гама продукти и услуги в конкурентните луксозни пазарни сегменти. Самостоятелният комплекс на Volvo в София е с разгърната застроена площ от общо 2780 кв.м. Шоурумът заема 800 кв.м, а сервизната зона и складът за резервни части – над 1000 кв.м. На разположение са близо 90 паркоместа. Автомобилният център е изграден изцяло по стандарта на производителя Volvo Retail Experience. Комплексът гарантира премиум усещане, благодарение на характерния изчистен шведски дизайн, излъчващ уют и топлина, които могат да накарат всеки клиент да се почувства като у дома си. Архитектурният дизайн, минималистичният и семпъл стил, както и изборът на материали и повърхности допринасят за създаването на изискано пространство, в което е пресъздадена вдъхновената от шведската култура философия VRE. Атмосферата в новия Volvo център целѝ да внуши скандинавски уют, изисканост и спокойствие. Интериорът е решен в няколко клиентски зони за конфигуриране на автомобили, място за отдих, кафетерия, оборудван кът за забавление на най-малките фенове на бранда, както и иновативна Selekt зона с разнообразие от отбрани употребявани модели на шведската марка. Предлагат се всички услуги, покриващи най-високите изисквания за качество и гарантиращи мобилността на клиентите на Volvo: 1. Продажба на нови и употребявани автомобили от тази марка; 2. Бързо и качествено следпродажбено обслужване; 3. Резервни части, консумативи и аксесоари; 4. Застрахователни услуги; 5. Оценка, изкупуване и абонамент; 6. Гъвкави финансови пакети за всяко клиентско предизвикателство. Мащабната инвестиция и изпълнението на комплекса допълнително ще затвърдят имиджа на Volvo като марка, която проектира автомобилите си с мисъл за човека. Модерното дилърство е огледало на бъдещето на Volvo – оборудването предвижда и супер мощни зарядни станции, готови за изцяло електрическите модели на марката. Проектирано е с капацитет да обслужва непрекъснато увеличаващия се брой собственици на Volvo автомобили и предоставя най-добрата инфраструктура за техните нужди и високи изисквания. По мнението на Volvo специалистите, това е може би най-добрият комплекс на марката в Югоизточна Европа. \"Днес съм изключително доволен, като виждам сериозната инвестиция на \"Мото-Пфое\". Ние се гордеем с тях като един от най-силните ни и многоуважавани партньори в нашето пътуване към бъдещето. Всичко в този красив комплекс е издържано професионално, демонстрира грижа за задоволството на клиентите и е перфектното доказателство за пътя ни към успеха\", сподели Франк Версавел, Вицепрезидент на Volvo Cars за регион Европа, Близък изток и Африка. \"Сигурни сме, че новият дом на Volvo значително ще подобри комуникацията и услугите за нашите клиенти, чрез убедителното и завладяващо присъствие на марката, въплътено във философията VRE (Volvo Retail Experience), и като следствие, ще процъфтява устойчив бизнес\", каза Масато Ишида, Генерален мениджър в Sumitomo Corporation за Европа, Близкия изток, Африка и ОНД. По случай откриването на комплекса \"Мото-Пфое\" предлага на своите клиенти специални условия с бонус оборудване до 12 000 лева за нови автомобили Volvo на склад. Редактор: Ивайло Ачев", "date": "2019.05.15", "title": "Новият самостоятелен VOLVO комплекс официално отвори врати в София"}
{"url": "https://www.actualno.com/politics/deputatite-zahvashtat-zakona-za-otbranata-i-vyoryjenite-sili-news_749351.html", "text": "На пленарното заседание в четвъртък депутатите ще разгледат на второ четене промени в Закона за отбраната и въоръжените сили, предаде БГНЕС. Новите текстове предвиждат създаването на Съвместно командване на специалните операции с цел синхронизиране на системата за командване и управление на силите за специални операции на България с тази на страните – членки на НАТО. На първо четене: Допълнителни правомощия за въоръжените сили Парламентът прие промени в Закона за отбраната и въоръжените сили на първо четене. Промените са внесени от Министерски съвет. „За... Прочети повече Със законопроекта се създава възможност за изплащане на левовата равностойност на полагащата се безплатна храна и ободряващи напитки по време на занятия, учения, тренировки и лагери на военнослужещите при обективна невъзможност за осигуряването им. Предвижда се българските граждани, участвали в мисии и операции на въоръжените сили на Република България извън територията на страната, да могат да ползват социалните кухни към Министерството на отбраната и да бъдат подпомагани с парични средства. В рамките на пленарното заседание депутатите ще дебатират и по окончателните промени в Закона за мерките срещу изпирането на пари, с които отпада и задължението дружествата да внасят в спецлужбите вътрешните си правила срещу прането на пари. Те ще имат обаче на разположение половин година, след като ДАНС публикува рисковете на страницата си, да ги идентифицират и да ги включат в своите фирмени правилници. На първо четене бе прието и отпадането на задължението на адвокатите да докладват на специалните служби за своите клиенти.", "date": "2019.05.15", "title": "Депутатите захващат Закона за отбраната и въоръжените сили  "}
{"url": "https://www.actualno.com/bgfootball/v-syrceto-na-sofija-lokomotiv-likuva-s-kupata-sled-plovdivskija-final-news_749293.html", "text": "След 4 разочарования във финали за Купата на България Локомотив (Пловдив) най-накрая ликува с бленувания от куп отбори трофей. В историческия първи пловдивски финал в историята на надпреварата \"смърфовете\" смачкаха тактически Ботев и стигнаха до знакова победа с 1:0, прибавяйки за първи път Купата към своята витрина с трофеи (през 1983 година отборът печели Купата на съветската армия). Единственият гол падна в 73', когато великолепна акция между Аралица и Ожболт завърши с красив гол с пета на нападателя, който почти цял сезон беше резерва за \"черно-белите\". Време е за големия финал, вижте къде да гледате мача Днес в 19,00 часа Ботев (Пловдив) ще търси спечелването на четвърта Купа на България в историята си срещу Локомотив (Пд), който ще се б... Прочети повече Големият герой за символичните гости на стадион \"Васил Левски\" обаче беше Бруно Акрапович. Редовно критикуваният специалист надигра своя опонент Николай Киров в тактически план, като наситената му халфова линия тотално изолира Тодор Неделев от играта, а с това и най-голямата опасност за вратата, пазена от Мартин Луков. За последно Локомотив беше играл финал през 2012 година, загубен от Лудогорец, докато Ботев не успя да стигне до своя 4-и трофей в надпреварата. Подробности за мача Ботев - Локо Пловдив четете в Sportlive.bg.", "date": "2019.05.15", "title": "В сърцето на София Локомотив ликува с Купата след пловдивския финал"}
{"url": "https://www.actualno.com/america/sasht-shokira-sveta-s-novi-zakoni-za-abortite-news_749231.html", "text": "През последните дни темата за абортите стана водеща в САЩ. На 7 май губернаторът на щата Джорджия - републиканецът Брайън Кемп, подписа закон, който забранява абортите след момента, в който може отчетливо да се чуе сърцебиенето на плода, т.е. в 6-та седмица от бременността. Изключения ще има за жените, преживели насилие, при това само ако жената е подала оплакване в полицията. От закона са изведени случаите, в които има заплаха за живота на майката. За извършването на незаконни аборти е предвидено наказание - лишаване от свобода до 10 години. Засега не е ясно дали жените, които самостоятелно прекъснат бременността си ще подлежат на наказание. Някои правозащитници се опасяват, че новият закон ще позволи аборта след шестата седмица от бременността да се смята за убийство. Холивуд бойкотира щата Джорджия заради закон за абортите Новият закон за абортите в американския щат Джорджия предизвика огромна вълна от недоволство в Холивуд, съобщава Би Би Си. Десетки акть... Прочети повече Законът, който трябва да влезе в сила през 2020 година предизвика остра критика. Мъжете, които пишат тези закони не знаят нищо за устройството на женското тяло Представителката на демократите Александрия Окасио-Кортес отбеляза, че 6 седмица от бременността са 2 седмици закъснение на цикъла при жената. Много жени може да не подозират, че са бременни. \"Мъжете, които пишат тези закони, не знаят нищо за устройството на женското тяло, освен това, което им е нужно\", заяви Кортес. Актрисата Алисия Милано, която създаде движението #MeToo призова за секс-стачка. \"Нашите репродуктивни права са нарушени. Докато жените не получат контрол над тялото си, ние не може да рискуваме да забременяваме\", написа Милано в своя Twitter акаунт. Лекари, извършващи аборти в САЩ, могат скоро да получат затвор Южният американски щат Алабама се готви да приеме закон, който би означавал затвор за лекари, извършващи аборти, дори в случаите на изн... Прочети повече Пълна забрана в Алабама На 15 май стана известно, че в щата Алабама влиза в сила пълна забрана на абортите. Сенаторите дори не се съгласиха за изключения за случаи на изнасилвания и кръвосмешение. В подкрепа на законопроекта гласуваха 25 души, а срещу него - 6. Документът вече е определен като най-строгият закон за абортите в САЩ. Сега той ще бъде представен за одобрение на губернатора републиканец Кей Айви. Все още не е ясно дали Айви ще го подпише, но тя е отявлен противник на абортите. Ако законът бъде приет, абортът в щата ще бъде разрешен само при опасност за здравето на майката. Провеждането на процедурата ще се превърне в престъпление, лекарите ще получават 10 години за опит за аборт и 99 години за същинско провеждане на процедурата. Сблъсък на мнения Преди на дебатите демократът Роджър Смитерман каза: \"Казваме на 12-годишно момиче, което е забременяло след кръвосмешение и изнасилване, че няма избор.\" Националната организация на жените вече определи забраната за \"противоконституционна\". Представителка на организацията \"Семейно планиране\" Стейси Фокс определи решението като \"черен ден за жените в Алабама и цялата страна.\" По думите ѝ политиците на Алабама ще \"живеят с позора на това гласуване.\" \"Ние ще се постараем всяка жена да разбере кой е виновен за това\", каза още Фокс. Германия промени спорния си закон за абортите Германия промени спорния си закон за абортите, който беше познат в страната като Параграф 219а, съобщава \"Дойче веле\", цитирано от БГНЕ... Прочети повече Републиканецът Тери Колинс заяви, че новият законопроект \"гласи, че детето в майчината утроба е човек\". Авторите на законопроекта заявяват още, че легалните аборти са погубили повече човешки животи, отколкото убитите при репресиите от Сталин и в Камбоджа.", "date": "2019.05.15", "title": "САЩ шокира света с нови закони за абортите"}
{"url": "https://www.actualno.com/analysis/merkel-prizna-za-protivorechija-s-makron-toj-syshto-news_749357.html", "text": "Германският канцлер Ангела Меркел заяви днес, че тя и френският президент Еманюел Макрон „се борят” политически и имат различни виждания, но успяват да се сработят и да намерят компромис накрая, предаде AFP. Разбира се, отношенията ни са белязани от конфликти\", казва Меркел в публикувано днес интервю за в. \"Зюддойче цайтунг\" и добави, че \"има разлики в манталитета\" между нея и френския президент и \"разлики в начина, по който двамата възприемат ролите си\". През последните месеци тези двама европейски лидери имаха редица разногласия, вариращи от замразяването на оръжейните продажби за Саудитска Арабия, за което Германия взе решение след убийството на журналиста Джамал Хашоги, до бъдещето на ЕС, през Брекзита и дадените на Великобритания отсрочки. Меркел обаче подчертава в интервюто постигнатия \"огромен напредък\" благодарение на френско-германския тандем, по-специално напредъка в отбраната. \"Решихме заедно да разработим боен самолет и танк. Това, че разчитаме повече едни на други в политиката на отбраната е знак на доверие\", изтъква Меркел. Идеята на Меркел за екорегулации хвърля тежест върху германската икономика Преди няколко дни канцлерът Ангела Меркел предложи поредната безумна „екологична“ мярка – въвеждането на въглеродни т... Прочети повече През януари двамата лидери също така подписаха Аахенския договор за френско-германската интеграция и сътрудничество. \"Дали тези отношения са се влошили през последните месеци? \"Не, ни най-малко\", уверява Меркел. Тя обаче поставя ударението върху различните политики на двете страни. \"Аз съм канцлер на коалиционно правителство и съм много по-зависима от парламента, отколкото френският президент, който няма право да влиза в парламента\" в името на разделението на изпълнителната и законодателната власт, казва Меркел. Същевременно френският президент Еманюел Макрон също призна, че има различия с германския канцлер, но ги описа като „плодотворни конфронтации“, чиито резултат са компромиси, които позволяват на двете държави да вървят напред заедно, съобщи АФП. „Не искам да вярвам в стерилните конфронтации или отношения. Вярвам в плодотворната конфронтация, която означава, че когато предложиш нещо, виждаш как партньора ти отговаря и заедно се опитвате да намерите компромис“, заяви Макрон на пресконференция в Париж. Сривът на доверието в Макрон продължава, \"жълтите\" жилетки не се отказват Проучване, проведено за вестник Figaro, установи, че 63% от хората смятат, че Макрон е бил неубедителен, а 80% смятат, че протестите на... Прочети повече По повод изборите за Европейски парламент следващата седмица Меркел смята, че те \"са много важни, това са специални избори\". \"Мнозина се тревожат за Европа, аз също\", казва тя. Меркел заявява в интервюто, че интересите на европейските страни участнички в иранското ядрено споразумение съвпадат с интересите на Русия и Китай, предаде ТАСС. Тя признава, че \"Европа изглежда слаба в ситуацията около Иран, от една страна защото еврото не е водеща валута като щатския долар и за Европа е трудно да противопостави нещо на санкциите на САЩ. От друга страна Европа се развива. Това, че тя не е толкова разединена по този важен въпрос, колкото беше по време на войната в Ирак, само по себе си е ценно\", казва германската канцлерка. Тя отбелязва, че в ЕС постоянно се налага да се изготвят общи позиции. \"Това често е трудно заради различията в интересите, но се получава, нека помислим за политиката ни към конфликта в Украйна\", казва Меркел. Канцлерът напомня и, че ЕС е изготвил обща стратегия и за отношенията със страните от Африка. \"Напредваме стъпка по стъпка, макар и политическата ни сила засега да не отговаря на икономическите ни способности\", заявява Меркел.", "date": "2019.05.15", "title": "Меркел призна за противоречия с Макрон, той също"}
{"url": "https://www.actualno.com/society/nankov-falshiva-novina-e-che-kipyrska-ofshorka-shte-sybira-tol-taksite-news_749332.html", "text": "Обхватът на пътищата, за които ще се плаща тол такса, и размерът на тарифите ще бъдат обсъдени на среща при премиера Бойко Борисов с превозвачите утре. Това съобщи на брифинг в Агенция \"Пътна инфраструктура\" заместник-министърът на регионалното развитие и благоустройството Николай Нанков, предаде БГНЕС. Той обобщи, че след поредица от срещи с превозвачи и експерти са сближени позициите по обхвата на пътищата и тарифите за преминаване по тях, а дали ще се вземе решение за отлагане на тол системата с шест месеца ще стане ясно утре след срещата с превозвачите. Милиони от тол таксите в България ще отиват в кипърска офшорка? Компанията \"Телетол\" АД, която е била собственост на кипърска офшорка и стартъп, стана втория национален доставчик на услуги за електро... Прочети повече \"Подробности по отношение на тарифите ще станат ясни след срещата, а компромисът ще бъде някъде по средата\", добави Нанков. Той обясни, че целта е да имаме справедлив модел на тарифиране и да спазим европейския принцип, който натоварва да плаща повече. Искаме да създадем необходимите условия за развитие на транспортния бранш, но и да не лишаваме пътния сектор от ресурс за ремонт и рехабилитация. Всеки компромис по отношение на обхвата и тарифата ще влияе в дългосрочен план върху качеството на пътищата и изграждането на автомагистралния пръстен, заявил още Нанков. По повод на публикации в медиите Николай Нанков заяви категорично, че няма да изтичат пари от ТОЛ-системата чрез офшорни фирми. Дружеството, с което е подписан договор за национален доставчик на услуги, който още не е влязъл в сила, е изцяло българско. Очаква се скоро да има и трети доставчик на услуги. Успешно протичат тестовете на ТОЛ-системата, които започнаха днес и ще продължат в следващите 6 месеца, съобщи ръководителят на Националното ТОЛ-управление проф. Олег Асенов. Изглежда тол системата ще бъде ограничена За третокласните шосета, които са включени в тол системата, няма да се плаща такса. Това твърди в. \"24 часа\", позовавайки се на свои из... Прочети повече Зам.-министър Нанков определи като фалшива новина и спекулация тиражираните днес публикации, че офшорна фирма ще събира тол таксите. Той е напомнил, че режимът за избор на Национален доставчик на услуги (НДУ) за събиране на пътни такси е регистрационен и на 14 май т. г. Агенция \"Пътна инфраструктура\" (АПИ) е сключила договор с втори доставчик. Той ще влезе в сила след доказване на функционална и оперативна съвместимост от страна на кандидата. Докато не се докаже съвместимост, договор няма и може изобщо да не стане факт, обясни Нанков. Той подчерта, че регистрираният доставчик е с изцяло българско участие и пари от България през офшорни фирми няма да изтичат, каквито внушения са били направени днес. Председателят на Управителния съвет на АПИ Георги Терзийски посочи, че съгласно Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици, министърът на финансите издава заповед със списък на държавите, които са с преференциален данъчен режим и Кипър не е в този списък. Това е първата фалшива новина, заяви Терзийски, а втората е, че дружеството не е с българско участие, което не е вярно и това може да бъде проверено от всеки. Прочети още : https://www.actualno.com/society/nankov-falshiva-novina-e-che-kipyrska-ofshorka-shte-sybira-tol-taksite-news_749332.html © Actualno.com", "date": "2019.05.15", "title": "Нанков: Фалшива новина е, че кипърска офшорка ще събира тол таксите"} 
{"url": "https://www.actualno.com/sciencelogy/motorola-one-vision-top-kachestvo-na-dostypna-cena-news_749382.html", "text": "Представете си смартфон, който прави страхотни снимки (особено на тъмно), гарантира пълна наслада при гледане на любимите ви филми, сериали и видеоклипове и ви осигурява най-актуалните иновации и услуги на Google. Звучи добре, нали? А какво ще кажете да получите всичко това на цена, много по-достъпна от тази на скъпите устройства, предлагани за 1500-2000 лв.? Мислите, че не е възможно? Запознайте се с Motorola One Vision, който струва само 599 лева. Дисплей \"като на кино\" Със своя 6.3-инчов Full HD+ (1080x2520) дисплей с филмов формат от 21:9, смартфонът предоставя максимална зрителна площ, така че да се наслаждавате на истинско кинематографично преживяване. Получавате 31% повече визуално пространство в сравнение с обичайните 16:9 устройства – перфектно за желания филм или епизод от любимия сериал. Ненапразно тази особеност на екрана е наречена Cinema Vision – получавате наситена, вълнуваща и професионална картина от край до край, сякаш сте пред големия екран в киното. Motorola са едни от първите, които предлагат ултраширокоъгълен кинематографски дисплей. LCD eкранът е удобен за мултитаскинг – лесно се преминава през различните приложения, предоставя качествена визуализация и лесно се използва с една ръка. Камера, която подчинява нощта Когато говорим за смартфон, всеки се интересува каква е камерата. Тази е повече от добра. 48-мегапикселовата двойна задна камера разполага с оптична стабилизация на изображението и забележителната иновативна технология quad pixel, обединяваща 4 пиксела в един и осигуряваща 4 пъти по-голяма светлочувствителност. Снимките се отличават с дълбочина, ясни детайли, а визуалният шум (размазване, б.а.) е сведен до минимум. Смартфонът прави и страхотни 360-градусови панорамни снимки, Може би най-впечатляващото в Motorola One Vision са нощните снимки. Специалният режим Night Vision прави 8 кадъра и комбинира най-доброто от тях, осигурявайки допълнителна светлина и давайки възможност за ярки и живи снимки дори в най-тъмната нощ. 25-мегапикселовата предна (селфи) камера също не е за пренебрегване, като гарантира отлични снимки с ясни детайли дори при слаба осветеност. Професионални снимки, осигурени от изкуствен интелект Изкуственият интелект различава обектите и средата, в която снима. Функцията Shot Opitimization автоматично предлага режими или цветови настройки, които най-добре пасват на експозицията, контраста, наситеността и цвета за всеки кадър. Ако включите Auto smile capture камерата ще направи автоматична снимка, щом установи, че всички лица пред обектива са усмихнати. Благодарение на мощния си изкуствен интелект, смартфонът прави професионални снимки – камерата разпознава възможните подобрения в композицията на снимката и автоматично създава второ изображение с по-добър и професионален изглед. Единственото, което се изисква, е да включите режима Smart Composition. Motorola Vision One прави страхотни портретни снимки, добавяйки 6 различни опции за осветяване и ефекти върху лицето. Крайният резултат изглежда сякаш кадърът е сниман в студио от професионален фотограф. Различни приложения на Motorola дават възможност за анимиране на обекти и наблягане на определени цветове от снимката. Смартфонът снима 4k видео на различни скорости, включително и на забавен кадър, така че да обърнете внимание на всички детайли, които очите ви пропускат при нормална скорост. Забавеният режим може да улови до 240 кадъра в секунда. Мощен процесор и сигурна батерия Отличната работа на смартфона е гарантирана от мощен 8-ядрен 2.2-гигахерцов процесор Exynos 9609 на Samsung с 4 GB оперативна памет. Дори да сте в натоварен и динамичен график, Motorola Vision One няма да ви предаде. Захранван от вградена батерия с капацитет от 3500 mAh, която дава енергия за пълен ден с едно зареждане. Когато все пак се наложи да презаредите, технологията TurboPower с мощност 15W ви дава енергия за до 7 часа след само 15 минути в контакта. Разполагате с неограничено пространство за съхранение на снимки с високо качество от Google Photos. Вградената 128 GB памет на Motorola One Vision ви осигурява достатъчно място за песни, видео клипове и филми. Освен това можете да добавите до 512 GB с microSD card. Motorola One Vision вече се продава в търговската мрежа на \"Технополис\" на цена от 599 лв., както и с абонаментните планове на Vivacom. В България се предлага в 2 цвята – сапфирено синьо и кафе.", "date": "2019.05.15", "title": "Motorola One Vision: топ качество на достъпна цена"}
{"url": "https://www.actualno.com/politics/borisov-i-vuchich-obsydiha-bydeshti-energijni-proekti-news_749380.html", "text": "Премиерът Бойко Борисов и сръбският президент Александър Вучич проведоха телефонен разговор, в който обсъдиха въпроси, свързани с четиристранния формат между България, Гърция, Румъния и Сърбия и проектите за енергийна и инфраструктурна свързаност. Това съобщиха от правителствената пресслужба. \"Изразявам своята признателност за писмото в подкрепа на европейската перспектива на Сърбия, което сте изпратили, заедно с колегите от Срещата в четиристранния формат, до канцлера на Германия и президента на Франция\", каза президентът Вучич. Харизанов: Трябва да се радваме, че \"Газпром\" не иска участие в хъб \"Балкан\" Визитата на руския премиер Дмитрий Медведев в България не променя нищо. Това заяви Георги Харизанов от Институт за дясна политика. Той ... Прочети повече Той подчерта, че форматът за сътрудничество между България, Гърция, Румъния и Сърбия е много важен за развитието на икономиката, свързаността и добросъседските отношения. Министър-председателят Бойко Борисов приветства усилията на Сърбия по пътя й към ЕС и определи реализацията на проектите за транспортна, инфраструктурна и енергийна свързаност като ключови за развитието на региона. Президентът Вучич информира българския премиер за приключването на строителните работи по южната част на Коридор №10, като съобщи, че последният участък от магистралата през Гърделичката клисура ще бъде отворен за движение в събота. Борисов и Вучич обсъдиха и възможностите за диверсификация на доставките на газ, чрез проекта за газов хъб \"Балкан\", който трябва да обедини газ от няколко направления на снабдяване. Стойнев: ГЕРБ са наясно как и защо потънаха три големи енергийни проекта БСП гласува позитивно промените в Енергийната стратегия и показа как е възможно във време на силно опозиционно противопоставяне да се д... Прочети повече \"От ключово значение е и реализацията на проектите за интерконектор между България и Сърбия и разширението на газопреносната система от турско-българската до българо-сръбската граница. Това ще гарантира енергийната сигурност за страните ни\", посочи министър-председателят Бойко Борисов.", "date": "2019.05.15", "title": "Борисов и Вучич обсъдиха бъдещи енергийни проекти"}
{"url": "https://www.actualno.com/society/maja-manolova-iska-napylno-nova-strategijata-za-deteto-news_749264.html", "text": "Омбудсманът Мая Манолова настоява проектът за Националната стратегия за детето да бъде изцяло оттеглен от правителството, а обсъждането му да бъде прекратено, тъй като поражда страхове и обществено разделение. \"Документът провокира страхове, като например, че се позволява драстично вмешателство на държавата в семейството, включително \"принудително отнемане на децата от родителите им\", посочва Манолова. Бисер Петков: Има доста оперативни мерки, на които не им е мястото в Стратегията за детето \"Вероятно проекта на Стратегията за детето не беше достатъчно добре представен, за да се разсеят някои страхове и съмнения, които споре... Прочети повече Стратегията предизвика обществена истерия, множество гневни коментари и анализи във Facebook, а в някои градове родители дори излязоха на протести. На днешното правителствено заседание премиерът Бойко Борисов заяви, че няма такава стратегия. По думите му основната ѝ цел е да защити децата, а не да ги отнема от родителите им. Преди да бъде приет какъвто и да е вариант на документа, предстоят множество обществени обсъждания, увери Борисов. По думите ѝ мълчанието на институциите е довело до обществено разделение. \"Този документ, който трябваше да ни обедини в името на децата ни, изведе на улицата протестиращи родители и ни раздели като общество. Особено разрушително е и противопоставянето на интересите на детето на семейните ценности, тъй като благополучието на детето не може да бъде отделено от това на неговото семейство\", твърди тя. Омбудсманът предлага да се изработи напълно нова стратегия, \"която ясно и категорично да изведе и намери баланса между \"най-добрия интерес на детето\" и съхраняването на целостта на семейството\". Стотици казаха в Добрич: Децата ни не са за продан! Стотици жители на Добрич, предимно млади семейства, излязоха на протест с децата си. Те се обявиха срещу приемането на Националната стр... Прочети повече Държавата трябва да концентрира усилия и ресурси за подпомагане на родителите, изпаднали в криза, и да защитава правата на децата и на техните родители от административен произвол, бюрократично бездушие, субективизъм и очевидни несправедливости, препоръчва Манолова. Тя настоява новата стратегия да отхвърли мотиви като бедност и недостиг на средства за покриване на основните ежедневни нужди за отделяне на едно дете от родителите му. Възможността детето да бъде поставено в по-благоприятна за него среда не е достатъчен аргумент за отделянето му от родителите, а още по-малко за значително ограничаване на семейните връзки и контакти, посочва омбудсманът. Манолова настоява за широка обществена дискусия, на която да бъдат представени всички гледни точки относно политиките за закрила на детето. \"Тази дискусия не трябва да остава затворена в рамките – права на детето, а да се свърже с дискусията за състоянието на семейството в България, кризата на семейните отношения и политиките за подкрепа на семейството\", призовава тя. \"Дебатът за децата ни, е дебат за бъдещето ни, който трябва да започне незабавно, трябва да започне сега, да бъде честен и открит. Само така ще се разсее впечатлението, че \"замразяването\" на сега съществуващия проект изчаква по-добри времена, за да бъде отново сложен на масата\", завършва омбудсманът.", "date": "2019.05.15", "title": "Мая Манолова иска напълно нова стратегията за детето"}
{"url": "https://www.actualno.com/starazagora/sgrada-simvolizirashta-feniks-shte-izdignat-na-mjastoto-starija-syvet-news_749260.html", "text": "Сграда, която символизира птицата феникс, ще бъде изградена на мястото на съборения Стар съвет. От петте представени на анонимния конкурс проекти стана ясно, че победител е екипа на архитектите Георги Чернев, Ива Алтънова и Петър Киряков. Сградата ще е с общата застроена площ от 4 хиляди квадратни метра. Според арх. Чернев пространството е разпределено между два подземни сутерена, където ще се паркира, и шест надземни етажа с височина до 18 метра. На приземния етаж ще има места за заведения и изложбена зала, останалите ще са за офиси. Коктейлна панорамна зала е предвидена за най-високата част на сградата. Засега няма задание в нея да има ритуална зала. Сградата ще наподобява символа на Стара Загора - птицата феникс, ще има и елементи на гнездо. Ще облицована в кафяво и ще има сребристи елементи. Според главния архитект Виктория Грозева проектът ще се довършва в работна фаза и след като се избере изпълнител, най-вероятно след обществена поръчка, ще се довърши със съдействието на авторите. С построяването на сградата ще има възможности за културни мероприятия, за които в момента няма зали в Стара Загора, а пространството пред нея ще е удобно за събития на открито. Главният архитект уточни, че все още е рано да се каже как ще се финансира проектът, но вариантите ще се подложат на публично обсъждане и една тогава ще се вземе конкретно решение.", "date": "2019.05.15", "title": "Сграда, символизираща феникс, ще издигнат на мястото Стария съвет"}
{"url": "https://www.actualno.com/ruse/mladi-matematici-ot-ruse-s-nominacija-za-nagrada-zelena-lichnost-na-2019-news_749294.html", "text": "Ученици от учебна компания VICEM от МГ “Баба Тонка” – Русе са номинирани за наградата „Зелена личност на 2019“. Повод е разработеният от средношколците от XI клас проект за биопестицид, който е безвреден за пчели и гарантира отглеждането на екологично чисти плодове и зеленчуци. Иновативният метод би ограничил изчезването на полезните насекоми, за което основна причина е прекомерната употреба на химически пестициди в земеделието в наши дни. Ръководител на учениците Елена Михайлова, Виктория Пенчева, Михаела Дакова и Виктор Дяков, е Нели Тихомирова, която също е номинирана. Разработеният продукт спомага за намаляване употребата на вредни пестициди и представлява малки капсули, състоящи се от желатин, вода и етерични масла, които се поставят около корените на растенията и ги предпазват от различни вредители. За по-големи земеделски площи поставянето на капсулите става автоматизирано чрез дрон, който облита насаждението и пуска необходимите капсули за всяко растение. Учебната компания е разработила и уебсайт със съвети към земеделците, който информира кои разновидности на биопестицида са най-подходящи за отблъскването на различните вредители. Припомняме, че учебна компания VICEM от МГ “Баба Тонка” – Русе стана победител в Х издание на Младежкия форум „Изгряващи звезди”, където представиха България на Европейското състезание за най-добра учебна компания през юли 2018 г. в Белград.  Прочети още : https://www.actualno.com/ruse/mladi-matematici-ot-ruse-s-nominacija-za-nagrada-zelena-lichnost-na-2019-news_749294.html  © Actualno.com", "date": "2019.05.15", "title": "Млади математици от Русе с номинация за награда „Зелена личност на 2019“"} 
{"url": "https://www.actualno.com/politics/dans-zapochvame-proverki-na-visshi-dyrjavni-slujiteli-news_749292.html", "text": "В кратки срокове ще направим проверката по искането на главния прокурор за предоставяне на информация за лица на висши служебни длъжности. Това каза пред журналисти председателят на Държавна агенция „Национална сигурност“ (ДАНС) Димитър Георгиев, предаде репортер на Агенция „Фокус“. Във връзка с искането на главния прокурор Сотир Цацаров ДАНС да предостави информация за недекларирани сметки, имоти и инвестиции на лица на висши служебни длъжности, Георгиев отговори, че ДАНС ще извърши всичко, което е необходимо, в координация с всички държавни институции, които имат отношение. „Когато сме готови с информацията, ще я предоставим на главния прокурор. Не е малко времето, което трябва да се провери. Надявам се в максимално бързи срокове да успеем да направим това, което е необходимо, и да извършим тази проверка“, каза още той. Георгиев обясни, че по искането ще бъде работено в кратки срокове без оглед на предстоящите избори за Европейски парламент. Цацаров изиска от ДАНС данни за офшорни сметки и имоти в чужбина на хора на високи постове ", "date": "2019.05.15", "title": "ДАНС: Започваме проверки на висши държавни служители"}
{"url": "https://www.actualno.com/politics/dps-otreche-porojanov-da-e-nominiran-ot-peevski-obvini-ninova-v-populizym-news_749185.html", "text": "ДПС категорично отрече твърденията на лидера на БСП Корнелия Нинова, че бизнесменът и депутат от ДПС Делян Пеевски е номинирал Румен Порожанов за земеделски министър, а депутат от партията на Ахмед Доган обвини Нинова в популизъм и национализъм, предаде \"Дневник\". По-рано днес парламентът освободи Порожанов и назначи досегашния депутат от ГЕРБ Десислава Танева за министър на земеделието. Против гласуваха единствено петимата присъстващи в пленарната зала народни представители от ДПС. Найденов: Оставката на Порожанов беше неизбежна и политическа Оставката на Румен Порожанов беше неизбежна след натрупването на напрежението в последно време. Тя е политическа и едва ли е свързана с... Прочети повече На въпрос на журналисти дали Порожанов е посочен за министър от ДПС и по-конкретно от Делян Пеевски зам.-председателят на парламентарната група на ДПС Халил Летифов обяви: \"Те (БСП, б.а.) също са от този модел на национализма и популизма. Не виждаме никакви доказателства. Всеки носи отговорност за действията си. А поведението на БСП? Нека каже г-жа Нинова защо е такова. Залитат по национализма и популизма. Изчерпаха ли тяхната управленска програма и предложенията за алтернатива? Те са част от този модел на национализма и популизма.\" Летифов не отговори на въпроса къде е Пеевски, който е втори в листата на ДПС за евродепутати, и дали участва в предизборната кампания. Депутатите от ДПС мотивираха гласовете си против персоналните промени в Министерския съвет с факта, че решението е едно. Ако гласуванията били две, щели да подкрепят оставката на Румен Порожанов и да гласуват против избора на Десислава Танева с мотив, че са против мнозинството от \"националисти и популисти\" и понеже въпреки смяната ситуацията си оставала същата. На въпрос дали ДПС иска правителството да падне сега Халил Летифов обяви: \"От първия ден сме казали, че това правителство с това мнозинство е вредно за страната. Две години сме свидетели на тези национализми и и популизми.\"  Прочети още : https://www.actualno.com/politics/dps-otreche-porojanov-da-e-nominiran-ot-peevski-obvini-ninova-v-populizym-news_749185.html © Actualno.com", "date": "2019.05.15", "title": "ДПС отрече Порожанов да е номиниран от Пеевски, обвини Нинова в популизъм"} 
{"url": "https://www.actualno.com/plovdiv/pochina-lino-tonan-edna-ot-legendite-na-prehoda-v-plovdiv-news_749275.html", "text": "Една от емблемите на пловдивския бизнес по време на прехода - бизнесменът Лино Тонан, е починал днес в Италия. Италианецът беше първият чужд инвеститор в Пловдив, появил се в началото на 90-те. Беше любопитна фигура, ярка. Продаваше с размах, купуваше с още по-голям размах, създаде компании, влезе в медиите, раздаваше храна на бедните. Първите лъскави италиански мебели и керамични плочки той ги внесе, те правеха впечатление след годините на дефицит. После в един момент стана обект на правосъдието - беше осъден на пет години затвор за укриване на данъци в особено големи размери. Постоя известно време в ареста, а после излезе в хода на съдебните процедури и... избяга от България. Почина легендата Динко Дерменджиев Легендата на пловдивския \"Ботев\" и на българския футбол Динко Дерменджиев е издъхнал в УМБАЛ \"Свети Георги\" тази нощ. 77-годишният Дер... Прочети повече Остави четири фирми с над 4 млн задължения. Около Лино Тонан имаше красиви жени, красиви коли, всичко от антуража на бляскавия бизнесмен. После пък си навлече романтиката на Монте Кристо и българските власти така и не го видяха зад решетките. Говореше се, че се укрива в Мароко. Успяха да му вземат седемте апартамента в Пловдив, цеха за печене на кафе в село Цалапица, както и четири ниви и три селскостопански постройки в близките до Пловдив села. Лино Тонан напусна България преди десет години преди приключване на наказателното производство за него, така че присъдата му бе произнесена задочно. Днес от социалните мрежи дойде новината, че е починал в Италия. С него в Пловдив си отива и една интересна част от историята на първите години от прехода. ", "date": "2019.05.15", "title": "Почина Лино Тонан, една от легендите на прехода в Пловдив"}
{"url": "https://www.actualno.com/sciencelogy/kitaj-s-nova-cenzura-blokira-i-uikipedija-news_749270.html", "text": "итайските власти блокираха \"Уикипедия\" (Wikipedia), обяви собственикът на онлайн енциклопедията, цитиран от Reuters. \"През април Фондация \"Уикипедия\" разбра, че \"Уикипедия\" повече не е достъпна в Китай\", заяви говорител на фондацията, която притежава енциклопедията. Турция спряла \"Уикипедия\", защото я очерняла Турция блокира достъпа до интернет енциклопедията „Уикипедия\" (Wikipedia), защото тя била работила за влошаване имиджа на странат... Прочети повече Представителят поясни, че анализ на вътрешния трафик е потвърдил, че \"Уикилийкс\" е блокиран на всички езици. Facebook, Twitter, Instagram и други социални медии отдавна са блокирани в Китай. Отделни статии в \"Уикипедия\" по деликатни въпроси, такива като продемократичните протести на площад \"Тянанмън\" и Тибет, отдавна са блокирани от китайските власти, но имаше достъп до сайта. Подозренията за пълно блокиране на \"Уикипедия\" се появиха в края на април, когато някои китайски интернет потребители се оплакаха в социални мрежи, че сайтът не е достъпен. Турция блокира достъпа до \"Уикипедия\" Тази сутрин турските власти са блокирали достъпа до интернет-енциклопедията „Уикипедия“. Все още не е ясно защо забраната е... Прочети повече Тест, проведен от GreatFire.org, организация, която следи интернет цензурата в азиатската държава, разкри, че сайтът не е достъпен в Китай от 23 април.", "date": "2019.05.15", "title": "Китай с нова цензура: блокира и Уикипедия"}
{"url": "https://www.actualno.com/curious/myjkite-zodii-koito-shte-razbijat-syrceto-vi-news_749203.html", "text": "Може би не ви се вярва, че зодиакалният знак има нещо общо, когато става въпрос за любовни отношения, но според астролозите, зодията е водещата, по която можете да разберете дали сте съвместими с един човек. -0:17 В зодиака се открояват няколко знака, които често разбиват сърцата на половинките си. Напълно възможно е вече да сте си патили от някоя от по-долу изброените зодии. Ако представител на някоя от тези три зодии е бил част от живота ви, то със сигурност знаете, че те умеят да разбиват сърцата на половинките си. Колкото и добре да познавате така наречените \"сърцеразбивачи\", няма как сърцето ви да остане цяло след отношенията с тях. Може би вече ви стана интересно кои са тези зодии и дали са били част от живота ви. 3-те двойки зодии, които не могат един без друг Има хора, които просто са родени един за друг и го разбират с времето. Всеки търси своята половинка и се надява един ден да я срещне. Т... Прочети повече Ето ги и тях: 1. Близнаци - Колкото и да се мъчите, може би никога няма да разберете какво всъщност се случва с тях. Днес може би ще ви обсипват с комплименти и цветя, на следващия ден напълно ще забравят за вашето съществуване. Те умеят да накарат човека срещу себе си да се чувства специален. Точно това прави раздялата с тях толкова трудна и непоносима за половинките им. Представителите на този зодиакален знак са способни да изчезнат и да не дадат никакво обяснение. По този начин в половинките им все още има надежда, че те може би ще се върнат. 7-те лъжливи реплики на мъжете 2. Водолей - Любовта с тях наистина е много трудна, по-добре не се захващайте. Водолеите няма нужда да скъсат с вас, за да ви накарат да се чувствате ужасно и да разбият сърцето ви. Те ще флиртуват с други хора пред вас и то с ясната представа, че ви нараняват изключително много. След това ще ви кажат, че ви обичат и искат да бъдете заедно. Когато се разделите, те ще ви накарат да си мислите, че не сте задоволили вътрешните им потребности. Това ще ви накара да се чувствате още по-зле, защото те няма да оценят нито едно ваше усилие. ГОЛЯМА промяна в живота на тези 4 зодии Животът често ни поднася изненади в най-неочакваните моменти. И това им е хубавото, че никога не знаеш какво те чака. Това са 4-те зоди... Прочети повече 3. Стрелец - Те винаги ще предпочетат собствените си нужди и желания, пред това да задоволят вашите. Не си правете дългосрочни планове за бъдещето с представител на този зодиакален знак, защото те вече са си направили планове, в които вие със сигурност не присъствате. Единственият им приоритет са самите те, винаги ще предпочетат своето собствено щастие и няма дори за момент да се замислят как се чувствате вие. Те дори няма да разберат защо точно страдате след раздялата, защото просто не могат да погледнат ситуацията от другата гледна точка. Те дълго ще се чудят как може да ви боли чак толкова и защо просто не го преодолеете и не продължите напред. 5-те най-лоши типа софийски жени 4. Козирог – на пръв поглед тези хора са студени и категорични. Те се дразнят когато проявявате прекалено силни емоции. Те обичат логиката. Ето защо да следвате сърцето си е малко детинско за тях. Искат всичко да е ясно и чисто от самото начало. И никога не биха се притеснили да ви кажат какво мислят в очите, дори да знаят, че казаното от тях може много да ви нарани. За да бъдете с представител на тази зодия, трябва никога да не приемате нещата твърде лично. В противен случай, просто се откажете. Прочети още : https://www.actualno.com/curious/myjkite-zodii-koito-shte-razbijat-syrceto-vi-news_749203.html © Actualno.com", "date": "2019.05.15", "title": "Мъжките зодии, които ще разбият сърцето ви"}
{"url": "https://www.actualno.com/crime/zadyrjaha-grupa-narkodilyri-v-stara-zagora-news_749221.html", "text": "Шестима мъже на възраст между 17 и 36 години от Стара Загора и 26-годишна жена от Асеновград са задържани след полицейска акция, свързана с притежание и разпространение на наркотици. При извършен обиск у двама от тях са намерени 4 полиетиленови пликчета с метамфетамин. -0:00 По време на операцията е задържан и 56-годишен старозагорец, у когото са открити 13 полиетиленови пликчета с метамфетамин и полиетиленово топче с около 2 грама марихуана. При извършено претърсване в дома му са иззети още 20 грама метамфетамин и 18 полиетиленови пликчета с наркотично вещество. Всички са задържани за 24 часа, а работата по случая продължава", "date": "2019.05.15", "title": "Задържаха група наркодилъри в Стара Загора"}
{"url": "https://www.actualno.com/starazagora/tri-lycha-na-praznichnoto-shestvie-za-24-maj-v-stara-zagora-news_749184.html", "text": "Три лъча ще има празничното шествие по повод 24 май - Ден на българската просвета и култура и на славянската писменост в Стара Загора,в което ще участват ученици, студенти и техните преподаватели. Те ще се съберат на площада пред сградата на общината, където на две сцени ще се проведе тържественото честване на празника. Първият лъч тръгва от парк „Александър Стамболийски“ (Алана) и ще се движи по ул. „Свети княз Борис“, централната алея на парк „Пети октомври“ и бул. „Митрополит Методий Кусев“ до площада. Вторият тръгва от Пето основно училище „Митьо Станев“ по южното платно на „Цар Симеон Велики“, а третият от парк „Йордан Капсамунов“ (Езерото) по бул. „Митрополит Методий Кусев“ до площада. Старозагорската УМБАЛ излиза на печалба за първи път в своята история „За първи път от както е създадена болницата, през 2018 година дружеството излиза на печалба. Тя е в размер малко над 1 000 000 л... Прочети повече На двете сцени ще са хоровете на Държавна опера - Стара Загора, и на Народно читалище „Родина“ и общинският духов оркестър. На сцената с официалните гости ще бъдат и номинираните за наградите „Стара Загора“ и „Млада Загора“. Церемонията ще започнва в 10 часа, а официалните приветствията ще бъдат връчени и наградите „Стара Загора“ и „Млада Загора“. Те се присъждат за постижения в културата, изкуството, образованието и науката. Празникът ще завърши с концерт, в който ще участват вокални формации, солисти от операта и фолклорните ансамбли „Загорче“ и „Загоре“.", "date": "2019.05.15", "title": "Три лъча на празничното шествие за 24 май в Стара Загора"}
{"url": "https://www.actualno.com/analysis/analiz-otvyd-okeana-sasht-trjabva-da-razmenjat-venecuela-za-ukrajna-news_748904.html", "text": "Администрацията на Тръмп и нейните войнствени поклонници в САЩ говорят с нарастваща тревога за външна намеса в царящата във Венецуела вътрешнополитическа криза, а освен това обещават да проявят упоритост в противопоставянето с тази \"не наша\" намеса. Те твърдят, че Русия, Китай, Куба и \"Хизбулла\" подкрепят най-активно оказалото се буквално под обсада правителство на Николас Мадуро. Според тях, ако не е била помощта отвън, особено от страна на Русия и Куба, борещите се за демокрация опозиционни сили вече щяха да са принудили Мадуро да се откаже от властта. Когато на 30 април в Каракас избухнаха антиправителствени демонстрации, държавният секретар Майк Помпео заяви, че Мадуро вече е бил готов да се качи на самолета и да избяга в Хавана, но е променил решението си по настояване на руснаците, пише американското списание The National Interest. Тръмп постави под съмнение стратегията на администрацията си за Венецуела Американският президент Доналд Тръмп поставя под въпрос агресивната стратегия на своята администрация във Венецуела, след като тя не ус... Прочети повече По всичко личи, че американските ръководители преувеличават мащабите на руската намеса. Ако разгледаме безкомпромисните действия на Мадуро по време на всички антиправителствени демонстрации, то изказванията, че е готов да избяга от страната изглеждат неправдоподобни. Предаността на венецуелските военни към Мадуро засега е непоколебима и той продължава да има подкрепата на лявото гражданско опълчение. Тези фактори изиграха много по-голяма роля за запазването на властта в ръцете на Мадуро, отколкото Русия (или която и да е друга държава). Въпреки това, Москва определено се намесва в неспокойната политика на Венецуела. Кремъл оказва съществена финансова подкрепа на правителството на Мадуро, а освен това дава и сериозна военна помощ. През декември 2018 г. Русия изпрати във Венецуела два стратегически бомбардировача, които могат да носят на борда ядрено оръжие, а през март тя изпрати там 200 свои военнослужещи, за да укрепи и модернизира противовъздушната отбрана на Каракас. Очевидно в страната има и стотици руски наемници, които помагат на силите за сигурност на Мадуро да се противопоставят на противниците на режима. Венецуелският външен министър допълнително повиши безпокойството и недоволството на Вашингтон, като заяви, че участието на руските военни в делата на страната му може дори да се увеличи. От момента на провъзгласяването на доктрината Монро през 20-те години на XIX век, САЩ настояват на необходимостта да поставят в сферата на влиянието си Западното полукълбо. Руската политика във Венецуела представлява директно предизвикателство към тази доктрина и американското ръководство трябва да покаже недвусмислено, че продължаването на тези действия ще окаже рязко отрицателно въздействие на двустранните отношения. Струва си да припомним кубинския пример: правителство в Хавана беше военно-политически сателит на външни сили в продължения на десетилетия, въпреки че доктрината Монро цели да не допуска именно такива ситуации в Западното полукълбо. САЩ нямат права и основания да диктуват вътрешното устройство на Венецуела, но би било неблагоразумно от страна на Вашингтон да се съгласи със съществуването на втора враждебна държава-сателит на външни сили. Путин: Руснаците и украинците са един народ Руският президент Владимир Путин коментира, че украинците и руснаците са един народ и поради тази причина ще се възползват от общо граж... Прочети повече Администрацията на Тръмп трябва да поиска от Русия уважително отношение към доктрината Монро, за да ограничи Москва връзките си с Венецуела до нормални дипломатически и икономически отношения. В същото време, е крайно важно американските официални лица да признаят факта, че САЩ и техните съюзници в НАТО демонстрират презрение към руската сфера на влияние и даже към ключовата за сигурността на Русия зона в Източна Европа. Списъкът от пагубни провокации на Вашингтон в този регион е много дълъг. С активната подкрепа и одобрението на САЩ, НАТО непрекъснато разширява границите си в източно направление, достигайки западните граници на Руската федерация и даже включвайки в себе си трите прибалтийски републики, които са влизали в царска Русия и в Съветския Съюз. Започвайки от Джордж Буш-младши, Вашингтон призовава НАТО да се разшири още по-повече с включването на Грузия и Украйна. САЩ и техните съюзници увеличиха значително числеността на войските си в Източна Европа и Черно море и започнаха да правят военни учения там много по-често. Администрацията на Барак Обама се намеси безцеремонно във вътрешните работи на Украйна през 2014 г., за да лиши от власт демократически избраното проруско правителство и да постави на негово място прозападен режим. Оттогава Вашингтон практически превърна Украйна в свой военен съюзник. Той провежда маневри с украинската армия, а освен това доставя голямо количество оръжия на Киев. Намесата на Москва в делата на Венецуела, поне отчасти, има за цел да върне на Вашингтон за провокативната интервенционна политика в Източна Европа със същата монета. Следователно, съществуват предпоставки за постигане на разумно споразумение, предвиждащо необходимата сдържаност от двете страни. Американските лидери трябва да информират руските власти, че са готови да се откажат от опитите си да включат Украйна и Грузия в НАТО и да преустановят всички военни връзки с Киев и Тбилиси, включително снабдяването с оръжия и съвместни учения. Вашингтон трябва също да прекрати практиката си да изпраща войски, самолети и кораби в Източна Европа и Черно море на \"ротационна основа\". С други думи, САЩ трябва да са готови да уважават руската сфера на влияние в този регион. САЩ поискаха от Русия среща на високо равнище САЩ поискаха от Русия среща на високо равнище. Това съобщи \"Коммерсант\" по информация на източник, близък до държавния депарамент. Спо... Прочети повече Като компенсация администрацията на Тръмп би трябвало да поиска от Москва значително намаляване на \"участието\" в делата на Венецуела и Куба. Администрацията трябва също да каже на Кремъл, че трябва да спре все по-големите си заигравки с лявото правителство на Никарагуа. По-специално, като част от това отстъпление, Русия ще трябва да спре да подсилва военното си присъствие в цялото Западно полукълбо. За да направят такова предложение, американските политически лидери ще трябва да покажат повече реализъм. Сферите на влияние винаги са играли важна роля в международните отношения и въпреки изказванията на видни представители на американската външнополитическа общност (относно неморалността на сферите на влияние и тяхното премахване след края на Студената война), те продължават да играят такава роля днес. Всички велики сили се стремят да наложат волята си на непосредствената си географска среда и за да се избегнат излишни конфликти, тази реалност трябва да бъде призната и третирана с уважение. Последните американски администрации нарушават този важен принцип и тяхното поведение предизвиква опозиция и ответни мерки, което води до нарастване на международното напрежение. Администрацията на Тръмп може да промени тази тенденция, като настоява Русия да се подчини на доктрината Монро и да отхвърли съветите на ястребите, които смятат, че САЩ могат и трябва да затвърдят своето господстващо влияние в Украйна и други източноевропейски страни. Би било целесъобразно от страна на американските ръководители да предложат такава сделка – и по-добре по-рано, отколкото късно.", "date": "2019.05.15", "title": "Анализ отвъд Океана: САЩ трябва да разменят Венецуела за Украйна"}
{"url": "https://www.actualno.com/crime/vytreshnijat-ministyr-zasega-njama-danni-za-nasilstvena-smyrt-pri-otkritija-v-kostenec-trup-news_749279.html", "text": "В момента се извършва оглед на мястото на открития труп на мъж в Костенец, потвърди вътрешният министър Младен Маринов пред журналисти. \"На този етап не можем категорично да заявим, че има насилствена смърт, няма данни на мястото да е имало стрелба и динамика от борба\", каза той и подчерта, че МВР работи по всички версии. В момента на мястото са директорът на Областна дирекция на МВР София, както и главният секретар на МВР и се изчаква да напредне огледът. Чак тогава ще има по-подробна информация. Продължава издирването на мъжа, заподозрян за убийството в Костенец Трети ден продължава издирването на мъжа, заподозрян за убийството на жена в Костенец. До момента баретите са претърсили хижи и изоста... Прочети повече Маринов съобщи още, че на този етап няма данни за роднинска връзка между починалото лице и издирвания за убийство на млада жена от Костенец. Това, което го свързва с издирвания е, че къщата е в съседство с къщата на издирвания, уточни Маринов.", "date": "2019.05.15", "title": "Вътрешният министър: Засега няма данни за насилствена смърт при открития в Костенец труп"}
{"url": "https://www.actualno.com/politics/nova-direkcija-v-dnsk-shte-kontrolira-licata-uprajnjavashti-stroitelen-nadzor-news_749228.html", "text": "Нова дирекция на ДНСК ще контролира дейността на лицата, упражняващи строителен надзор. Това предвижда приетият от Министерския съвет нов Устройствен правилник на Дирекцията за национален строителен контрол. Дирекция „Въвеждане в експлоатация и консултанти“ ще подпомага началника на ДНСК при издаване на удостоверения или отказ от издаване на удостоверения за вписване в регистъра за упражняване на дейността „консултант“, съгласно Закона за устройство на територията, както и при изпълнение на неговите правомощия за предсрочно прекратяване действието на издадените удостоверения. \"Артекс\" обжалва в съда спирането на строежа на небостъргача Строителната фирма \"Артекс\" обжалва в съда решението на Дирекцията за национален строителен контрол (ДНСК) да бъде спрян строежът на не... Прочети повече Новият Устройствен правилник запазва общата численост на ДНСК от 401 щатни бройки. От тях 351 щатни бройки са в специализираната администрация. В общата администрация се създават дирекциите „Административно, информационно и финансово- стопанско обслужване“ и „Правна“ с общо 45 щатни бройки. В специализираната администрация на ДНСК се създава и Главна дирекция „Строителен контрол“. Към нея ще бъдат сформирани 28 регионални дирекции след преструктуриране на съществуващите в момента 6 РДНСК с общо 28 отдела към тях. С промените се повишава контролът в строителството с цел недопускане на извършване и въвеждане в експлоатация на строежи в нарушение на Закона за устройство на територията със строителни продукти, които не осигуряват изпълнението на основните изисквания към строежите. Обособяването на 28 РДНСК в областните центрове ще спомогне за подобряване качеството и бързината на административното обслужване на гражданите, юридическите лица в страната, както и на взаимодействието с другите институции и ведомства.", "date": "2019.05.15", "title": "Нова дирекция в ДНСК ще контролира лицата, упражняващи строителен надзор"}
{"url": "https://www.actualno.com/tips/futbolni-prognozi-kakvo-shte-se-sluchi-na-finala-za-kupata-mejdu-botev-i-lokomotiv-plovdiv-news_749194.html", "text": "За първи път в историята на българския футбол един срещу друг се изправят отбори от Пловдив във финала за Купата на България. Нещо повече - лютото съперничество между Ботев Пловдив и Локомотив Пловдив се пренася в столицата София, където над 20 000 души ще пристигнат, за да подкрепят любимия си отбор. Мач с такъв заряд със сигурност ще донесе много емоции на футболните фенове, но защо да не се превърне и във възможност за познавачите да представят своите футболни прогнози. За финала \"The Gambling Guy\" избра следните предложения за вас. Кой ще спечели \"битката за картони\"? Да започнем с това, че Локомотив Пловдив е един от най-грубите отбори в родния шампионат, а и стилът на двата отбора е различен - докато Ботев залага на повече техника и владение на топката, \"смърфовете\" обичат бързите нападения и да нарушават често правилата, особено когато се защитават при бързи контраатаки. Не е случаен факта, че нападателите Анте Аралица и Димитър Илиев са сред най-често декорираните играчи - те извършват много нарушения, а и често изпускат нервите си. Всички \"лидери\" по картони на Локомотив Пловдив се очаква да са титуляри, така че Локомотив Пловдив да има повече картони звучи като логичен залог за Ботев - Локомотив. Прогноза: Локомотив да има повече картони (коефициент 1.94) Допълнителна прогноза: Локомотив Пловдив с два или повече картона повече от Ботев (коефициент 2.88) Кой ще получи наказателен картон? Време е за големия финал, вижте къде да гледате мача Днес в 19,00 часа Ботев (Пловдив) ще търси спечелването на четвърта Купа на България в историята си срещу Локомотив (Пд), който ще се б... Прочети повече Има много кандидати и в двата отбора за картон, но най-добрите варианти са Лъчезар Балтанов и Анте Аралица. Двамата са сред най-често декорираните играчи през сезона в двата отбора, а в мач с такъв заряд и между два пловдивски тима ще има и доста скандали между двата отбора, а Балтанов и Аралица са сред най-гласните в двата отбора. Прогноза: Аралица, Балтанов, Димитър Илиев и Йосип Томашевич да получат картони (изчакайте първо стартовите състави, преди да залагате на картони) Ще видим ли голове в срещата? Краткият отговор е \"не\". Ще е много странно да видим голов спектакъл на стадион \"Васил Левски\". На терена ще властват накъсаната игра и вниманието към защитата. В последните 11 мача между двата отбора 8 завършиха с под 2.5 попадения в мачовете. В 3 поредни финала за Купата не видяхме много голове, а по-често виждаме под 2.5 гола в решаващата за златото среща. Тодор Неделев взе решение за бъдещето си Звездата на Ботев Пловдив Тодор Неделев удължи договора си с клуба с още една година, съобщиха \"канарчетата\" на официалния си сайт. Пл... Прочети повече Прогноза: Под 2.5 гола (коефициент 1.76). Кой ще вдигне трофея? Това вече е най-трудно за прогнозиране. Хубавото е, че Националната лотария предлага фантастични бонуси за финала Ботев - Локо Пловдив (разгледайте ги). Що се отнася до самия мач, твърде вероятно е да не се реши след 90 минути игра. И двата отбора ще дадат всичко от себе си в битката на стадион \"Васил Левски\". Отборът на Ботев изглежда с повече футболни достойнства, но в последните 9 години двата отбора постоянно си разменят победи и никой няма ясно предимство. Така че прогнозата е за... Прогноза: Равенство в редовното време (коефициент 3.25), а трофеят ще спечели... Ботев Пловдив (1.50 коефициент)! Не пропускайте невероятните бонуси в Националната лотария за финала за Купата на България (18+). Прочети още : https://www.actualno.com/tips/futbolni-prognozi-kakvo-shte-se-sluchi-na-finala-za-kupata-mejdu-botev-i-lokomotiv-plovdiv-news_749194.html © Actualno.com", "date": "2019.05.15", "title": "Футболни прогнози: Какво ще се случи на финала за Купата между Ботев и Локомотив Пловдив?"}
{"url": "https://www.actualno.com/smartguide/google-shte-ni-pokazva-oshte-poveche-reklama-v-mobilnite-ustrojstva-news_749287.html", "text": "Gооglе oбяви, чe cъвceм cĸopo в мoбилнитe ycтpoйcтвa, paбoтeщи пoд yпpaвлeниeтo нa oпepaциoннитe cиcтeми Аndrоіd и іОЅ, щe ce пoĸaзвa пoвeчe peĸлaмa, пише Kaldata.com. Интepнeт гигaнтът cчитa, чe пo тoзи нaчин дeйcтвa в интepec нa пoтpeбитeлитe и тoвa нoвoвъвeдeниe щe oпpocти тъpceнeтo нa ycлyги и cтoĸи, ĸoитo иcĸaт дa зaĸyпят. Google пуска нов технологичен хит за компютърни игри Google обяви, че ще пусне на пазара нова конзола, която ще позволява игра на компютърни игри на всички възможни платформи - телевизори,... Прочети повече Дo ĸpaя нa тaзи гoдинa зa вcичĸи peĸлaмoдaтeли oт цeлия cвят щe бъдe paзгъpнaт нoвия фopмaт Dіѕсоvеrу зa пyблиĸyвaнeтo нa peĸлaмни oбяви. Toвa e нoв нaчин зa пpивличaнe внимaниeтo нa пoтpeбитeлитe пo вpeмe нa тъpceнeтo в глoбaлнaтa мpeжa. Щe бъдe въвeдeнa интepaĸтивнa гaлepия, ĸoятo дaвa възмoжнocт зa пo-пoдpoбнo paзглeждaнe нa мaĸcимyм oceм peĸлaмни oбяви. Πo тoзи нaчин, ĸoгaтo пoтpeбитeлитe тъpcят нeщo ĸoнĸpeтнo, пo-лecнo щe нaмиpaт нeoбxoдимoтo. Ocвeн тoвa peĸлaми щe ce пoявят и в глaвнaтa cтpaницa нa Gооglе зa мoбилни ycтpoйcтвa. Интepнeт гигaнтът дoпълвa, чe плaниpa дa зaпoчнe дa пoĸaзвa Ѕhоwсаѕе Ѕhорріng peĸлaмитe в cвoитe oнлaйн ycлyги, пъpвoнaчaлнo в Gооglе Іmаgеѕ, YоuТubе и в нoвинapcĸaтa cи eмиcия. Oчaĸвa ce пo-ĸъcнo peĸлaми дa ce пoявят и в ocтaнaлитe ycлyги нa Google", "date": "2019.05.15", "title": "Google ще ни показва още повече реклама в мобилните устройства"}
{"url": "https://www.actualno.com/business/zapochna-mejdunarodnoto-izlojenie-bulmedikabuldentalderma-estetika-2019-news_749209.html", "text": "Високи технологии и професионална съпътстваща програма очакват посетителите от 15 до 17 май в залите на Интер Експо Център Иновативни продукти, модерни технологии, представяне на последните тенденции и екосистема за изграждане на нови бизнес контакти и професионални познания, съчетани с професионална съпътстваща програма. Всички това ще бъде поставено на дневен ред от 15 до 17 май в залите на Интер Експо Център. Защото през всички тези дни в международния изложбен център ще се проведе БУЛМЕДИКА/БУЛДЕНТАЛ/ДЕРМА&ЕСТЕТИКА 2019. Международният форум събира заедно специалистите в областите на медицината, денталния сектор, дерматологията и естетичната медицина. Над 220 изложители ще вземат директно участие в международното събитие. Компании от България, Германия, Португалия, Сингапур, Китай, Тайван, Пакистан, Румъния, Италия, Франция, Гърция, Турция, Словения, Латвия и Унгария ще представят продуктите на 980 бранда от 56 държави. На всички 13 500 посетители ще бъдат показани над 280 иновации. Изложението се организира под патронажа на Министерството на здравеопазването в България и с подкрепата на съсловните организации – Български лекарски съюз, Български зъболекарски съюз, Съюз на зъботехниците в България, Асоциацията на денталните дилъри в България и Български фармацевтичен съюз. На БУЛДЕНТАЛ специалистите ще открият оптимизирани дентални принтери, използващи 3D-технологии, дентални юнити и автоклави. Централно е мястото и на иновативните безжични системи за полиране и диодни лазери с размерите на писалка. Вниманието привличат последно поколение стерилизатори и въздухопречистватели. Професионалистите откриват при участниците на БУЛМЕДИКА 2019 първият ултразвуков диагностичен апарат, в който изцяло е въведен AI technology (изкуствен интелект). Многобройни са високотехнологичните решения в ортопедията, свързани с 3D технологиите. Продуктите са приложими при спаднал свод, диабетно стъпало, криви ходила, ревматоиден артрит, скъсяване на крайници, болест на Morton и при продължитено стоене в изправена позиция. Ехографи от последно поколение ще представят нова интелигентна платформа за обработка на изображенията. ДЕРМА&ЕСТЕТИКА През тази година е първото издание на ДЕРМА &ЕСТЕТИКА с фокус – модерните продукти, техники и технологии в дерматологията и естетичната медицина. Професионалистите ще открият криохирургичните новости за премахване на повърхностни образувания – папиломи, кондиломи и др. Представени ще бъдат вибротерапевтични машини, комбинирани апарати за неинвазивно липоскулптуриране. Съпътстващите събития ще се спрат върху криорадиочестотата, третиране на акне и хиперпигментация през летния период в условията на слънце, Професионалната съпътстваща програма Богатата съпътстваща програма през тази година утвърждава изложението като ценна професионална платформа за специалистите. Организирани са специализирани семинари и обучeния от областите имплантология, ендодонтия, хирургия, денталната хирургия, артериалната хипертония, образна диагностика, рехабилитация. Националната пациентска организация и Националната асоциация „Диабет, предиабет и метаболитен синдром“ ще проведат скринингови тестове за социалнозначими заболявания. Актуалните ефективни подходи за профилактика, диагностика и лечебни практики при хората в млада и зряла възраст са фокусът на Втората научно-практическа конференция „Профилактика, диагностика и терапия в млада и зряла възраст - приоритети на съвременното здравеопазване“, инициирана от „Академия Кардиология“ и Арбилис. Конференцията ще протече в две направления - Училище „Здравословен живот“ в дните от 15 до 17 май и „Ефективни и безопасни подходи в профилактиката, диагностиката и терапията в млада и зряла възраст“ - панели от 17 до 19 май. БУЛМЕДИКА/БУЛДЕНТАЛ/ДЕРМА&ЕСТЕТИКА 2019 ще бъде домакин на форума „Предизвикателства пред пациентите с пулмонална артериална хипертония“, организиран от Българското общество на пациентите с пулмонална хипертония (БОППХ). Националната пациентска организация ще провежда скринингови тестове за различни заболявания. Демонстрация по оказване на първа помощ ще направи Младежкият авариен екип към Българския червен кръст. Секторът на денталната медицина също ще бъде широко застъпен в съпътстващата програма. Лекторите ще се фокусират върху регенерацията в парадонталната и имплантната хирургия, сърдечно-съдовата профилактика, ендодонтското лечение и други. „Лекарят, който ме вдъхновява“ Всяка година професиналната платформа създава отлична среда за среща на специалистите. Благородната кауза „Лекарят, който ме вдъхновява“, инициирана от CREDOWEB, ще даде възможност за номиниране и оценяване на професионализма на лекари, осигуряване на стипендии и средства за техните млади колеги и разнородни благотворителни каузи.", "date": "2019.05.15", "title": "Започна международното изложение БУЛМЕДИКА/БУЛДЕНТАЛ/ДЕРМА"}
{"url": "https://www.actualno.com/vidin/knigata-debyrskite-majstori-vyv-vidinska-eparhija-be-predstavena-vyv-vidin-news_749180.html", "text": "Първият том на „Дебърските майстори във Видинска епархия“ е резултат от огромния труд, който са положили авторите при издирването на документи и изследването на произведения на самоковските зографи, не само на територията на България, но и на съседна Македония. Книгата е богато илюстрована и в нея са включени произведения от повече от 20 църкви на Видинска митрополия, Видинския и Ломски музеи и Художествената галерия в Берковица. За да представи своята разработка пред публика, в Държавен архив Видин дойде авторският екип на изданието: чл.-кор.проф.Иванка Гергова, проф. Елена Генова, доц. Иван Ванев и гл.ас. Майя Захариева. Представянето на изданието е организирано от Видинска Света митрополия и Държавен архив Видин. На нея присъстваха Негово Високопреосвещенство Видинският митропорит Даниил, заместник-председателят на Държавна агенция „Архиви“ Румен Борисов, заместник-областният управител на Област Видин Анжело Методиев, началник отдел „Хуманитарни дейности“ в Община Видин Емилия Николова, представители на институции, граждани и гости на града. Емилия Николова поднесе приветствие от името на кмета на Общината Огнян Ценков : “Със своята книга вие давате една по-богата представа за изкуството на дебърските майстори - строители, зографи и резбари, на територията на Видинска епархия – Видинско, Ломско и Берковско. Чрез нея ние ще имаме възможност да се запознаем с художественото наследство на Северозапада. Багодаря ви за това,че ни правите съпричастни към това културно събитие в нашия град. Пожелавам книгата ви да има успех и да намери своите многобройни читатели!“. Поздравления към екипа, подготвил книгата, отправиха също Видинският митрополит Даниил и Румен Борисов. Интерес предизвика презентацията на книгата от проф. Иванка Гергова. Изданието е резултат от работата на българския екип по проект „Изкуството на XVIII и XIX в. Дебърска и Самоковска художествени школи“, който се осъществява между академиите на науките на България и Македония. Гостите се запознаха с авторите на книгата и имаха възможност да разговарят лично с нейните автори, както и да разгледат интересната експозиция.", "date": "2019.05.15", "title": "Книгата „Дебърските майстори във Видинска епархия“ бе представена във Видин"}
{"url": "https://www.actualno.com/politics/predostavjame-blizo-300-hil-lv-humanitarna-pomosht-na-sirija-i-jemen-news_749207.html", "text": "България ще предостави хуманитарна помощ за справяне с хуманитарните кризи в Сирия и Йемен в размер на 293 375 лв., реши правителството на днешното заседание. Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ. От средствата най-голям дял ще бъде насочен към Сирия и региона, в които има голям брой сирийски бежанци - там ще бъдат разпределени 195 583 лв. На Йемен ще бъде отпусната помощ в размер от 97 792 лв. Как лешоядът Нелсън бе задържан като шпионин в Йемен Бял лешояд, маркиран с чип в България, е задържан като шпионин в Йемен. За куриозната случка разказа Ивелин Иванов от „Зелени Бал... Прочети повече Предоставената от българската страна хуманитарна помощ е част от усилията на международната общност за подпомагане на региона и подобряване на условията на живот на населението. Средствата ще бъдат използвани от Службата на ООН за координация на хуманитарните дейности и Световната продоволствена програма.", "date": "2019.05.15", "title": "Предоставяме близо 300 хил. лв. хуманитарна помощ на Сирия и Йемен"}
{"url": "https://www.actualno.com/curious/dneven-horoskop-za-16-maj-news_749283.html", "text": "Този четвъртък е важно да действате целенасочено. Възможно е да се потопите в работа, изискваща вникване в детайлите, но само така ще постигнете желания резултат. Направете всичко, за да бъдете организирани. Телец Очертава се конфликтен ден. Околните няма да могат да ви разберат лесно, а вие ще се дразните от това и ще ви е трудно да им обясните какво точно искате да кажете. Като капак – възможно е да си изкарате недоволството от напрежението у дома. Близнаци Този четвъртък ще сте особено изобретателни. Това ще ви помогне да се справите със служебен проблем. Решението му, най-вероятно ще се появи благодарение на интуицията ви. Рак Денят ще е изпълнен със събития. Ще се редуват приятни и не толкова приятни моменти. Внезапно появили се пречки, ще застрашат ваши партньорски отношения. Използвайте смело натрупания опит и бъдете дисциплинирани- звездите са на ваша страна. Лъв Този четвъртък сте в такава ситуация, че хората около вас не ви дават спокойствие. Не сте в изгодна позиция, така че помислете добре преди да реагирате. Звездите ви съветват да сте сдържани. Дева Този четвъртък ще върви особено на тези представители на зодията, които се занимават с научна дейност. Устремът ви няма да позволи да оставите работата си незавършена, което ще допринесе много за развитието ви. Везни Този четвъртък изострената ви интуиция и усет към хората и нещата ще ви помогнат да се справите успешно с проблем, свързан с дома или децата. Смело използвайте всеки метод или идея, които ви хрумнат. Скорпион Въображението ви през този ден ще е толкова богато ,че едва ще смогнете да споделите идеите си. Възможно е това да ви изнерви и да реагирате бурно в дадена ситуация. На всяка цена трябва да сдържите нервите си, в противен случай това може да навреди не само на репутацията, но и на здравето ви. Стрелец Паричен въпрос, вероятно, свързан с наследство може да предизвика конфликт между вас и ваши роднини. Проблемът ще изникне внезапно, но в крайна сметка ще се реши във ваша полза. Козирог Седмичен хороскоп за 13-19 май Овен Новата седмица ще премине под знака на засилени контакти с ваши приятели. Във вторник дори да сте по-натоварени в работата, това ... Прочети повече Чувствата ви ще хармонират с реакциите на околните Този четвъртък. С лекота ще прокарвате убежденията и идеите си. Хрумванията ви ще идват по-скоро интуитивно, но ще се котират в службата. Водолей Този четвъртък ще се посветите на семейните отношения или на тези с партньори. Ако на дневен ред са проблеми, свързани с недвижимост – доверете се на себе си и действайте смело. Достатъчно сте отговорни и дисциплинирани. Риби Денят ви носи спокойствие. Това ще допринесе за изявата на творческите ви способности, където ще може да вложете въображението си. Всичко каквото започнете Този четвъртък ще има успех. Редактор: Евгения Чаушева", "date": "2019.05.15", "title": "Дневен хороскоп за 16 май"}
{"url": "https://www.actualno.com/pleven/pleven-dnes-praznuva-news_749179.html", "text": "С тържествено шествие, водено от двама свещеници и общинския духов оркестър, започна днес празникът на Плевен. Освен официалните лица, в него участваха и стотици малки и големи жители на града. В колоната бяха и ученици с портретите плевенчани като Гена Димитрова, Катя Попова, Илия Бешков, Димитър Константинов, Никола Ракитин и други личности, прославили с живота и делата си своето родно място. Шествието тръгна от площада пред театъра и стигна до площад „Възраждане“. Там свещеници от местни православни храмове отслужиха празничен водосвет за здраве и благоденствие на града и неговите жители. Сред гостите бяха делегации от шест града побратими на Плевен - беларуския Брест, македонските Кавадарци и Битоля, румънския Браила, руския Ростов на Дон и полския Плоцк. 15 май е обявен за празник на Плевен с решение на Общинския съвет от март 2001 г. Така местният парламент възстанови една стара традиция, която води началото си още преди Освобождението на България. За празничен ден общинските съветници са избрали средата на май – когато всичко цъфти и природата се възражда за нов живот, а хората са оптимистично настроени и гледат напред с повече вяра, припомни кметът Георг Спартански. „Нека да работим със сърце за Плевен и с Плевен в сърцето! И нека светията, закрилник на нашия град – Св. Георги Победоносец, да ни закриля в нашите дела! И нека Бог помага на Плевен и на България!“ каза градоначалникът в своето поздравление към плевенчани. Празникът продължи с концерт, в който участваха ростовският ансамбъл „Донско сияние“, Общинският хор „Гена Димитрова“ и Вокална група „Арлекино“ при читалище „Съгласие“.", "date": "2019.05.15", "title": "Плевен днес празнува"}
{"url": "https://www.actualno.com/dobrich/pijan-i-bez-knijka-se-blysna-s-traktor-v-metalen-most-news_749222.html", "text": "Трактористът на „Маккормик“ е преминал с машината през крайпътно дере и я спрял в метален мост в добруджанското село Росица, съобщават от полицията в Добрич. Сигнал за инцидента е подаден около 19:40 часа снощи. Дошлите на място полицаи са установили 2,92 промила алкохол във въздуха, издишан от 47-годишния тракторист. Според направената справка в информационните масиви на МВР това не е първото му прегрешение на пътя. Мъжът е с влязла в сила присъда за управление на моторно превозно средство след употреба на алкохол. Зам.-кметът на Добрич вярва, че местните данъци и такси ще се събират както и преди скандала с наредбата Доволна съм от решението на първа инстанция, защото беше отхвърлен категорично от съда основният аргумент на управител, че не е извърше... Прочети повече Задържан е за 24 часа. По случая е образувано бързо полицейско производство.", "date": "2019.05.15", "title": "Пиян и без книжка се блъсна с трактор в метален мост"}
{"url": "https://www.actualno.com/politics/evroskepticizmyt-otstypva-na-proevropejskata-retorika-v-kampaniite-za-evrovota-news_749218.html", "text": "Проевропейската тематика е по-застъпена, в сравнение с евроскептицизма в предизборните кампании за предстоящия евровот, показват междинните резултати от изследване на Европейския център за наблюдение на изборите (EEMC). Съотношението е 3:1 в полза на проевропейската реторика, съобщиха изследователите от факултета по журналистика на Софийския университет \"Кл. Охридски\" при представянето на първите резултати от проучването, което се състоя в Дома на Европа пред студенти. В по-голямата част от Европа европейската тема остава на заден план. Обяснението донякъде е, че вътрешните проблеми би трябвало да бъдат и европейски проблеми, както и обратното, коментира Огнян Златев, ръководител на представителството на Европейската комисия в България. Той е категоричен, че е много важна избирателната активност на предстоящите избори. \"Изборите се случват в изключително променена глобална политическа обстановка - никога в съвременната история не сме имали подобен период – за около 5 години ни сполетяха км 14 кризи, но факт е, че ЕС успя да мине през всички тях единствено и само защото бяхме единни. Само единни можем да продължим да бъдем световната сила, с която се съобразява всеки, но това единство не е даденост, то се изгражда\", заяви той. Златев обърна внимание на Brexit - само преди месец и половина работехме в хипотезата, че Великобритания ще ни напусне в края на м. март и че след края на март ще бъдат трета страна по отношение на ЕС и ще имаме съвсем различни отношения като за едно от последствията се смяташе, че те няма да участват в изборите за европейски парламент. Месец по-късно се оказа, че сме в съвсем различна ситуация, продължи Златев – в 14 държави-членки беше преразпределена част от квотата евродепутати, която се полагаше на Великобритания, хората се подготвяха по един начин, сега тази квота отново се върна. По думите му сега сме в много интересна ситуация – как държава членка, която иска да напусне ЕС, в същото време ще прави избори и не е ясно тези депутати, които ще избере във вземането на какви решения ще участват. Британският парламент ще гласува за Brexit след евроизборите Британският парламент ще гласува споразумение с ЕС за Brexit в началото на юни, съобщи официалният говорител на кабинета на британския ... Прочети повече \"На фона на повсеместната турболенция, която цари в целия свят, Европа остава стабилно място и неслучано към Европа се стремят мигранти, които бягат от граждански войни и икономически кризи\", отбеляза Златев. \"За да можем да запазим тази стабилност и добрия стандарт на живот, продължи той - трябва като граждани на една демократична общност да отидем и да покажем накъде искаме тя да се развива\". Златев призова за активно участие на изборите на 26 май. Обръщайки поглед към предизборната ситуация, ръководителят на Бюрото на Европейския парламент в София Теодор Стойчев представи информационната кампания на ЕП „Този път ще гласувам“, част от която са видеа с участието на известни актьори, певци, футболисти. Според него е особено важна активността на младите хора при предстоящия евровот. „Видя се, че не много големи групи хора могат да накланят везните ва една или друга посока\", каза той, визирайки Brexit. „Резултатите бяха толкова близки, че наистина, ако младите хора там бяха гласували по-активно, а те в огромната си част бяха за оставане в ЕС, резултатът на референдума щеше да бъде съвсем различен, т.е. този малък маржин, кото беше за излизане, щеше дабъде за оставане в ЕС. Но младите хора не гласуваха, гласуваха техните родители, техните баби и дядовци, а те бяха основно за излизане от ЕС“, отбеляза Стойчев и изрази надежда на предстоящите избори да не бъде такаи младите хора да бъдат по-активни. ЕК предупреди за опасност от дезинформация в кампанията за европейските избори Европейският комисар по правосъдието Вера Йоурова предупреди за организирана дезинформационна кампания в навечерието на изборите за Евр... Прочети повече В страни като Испания, Чехия, Швеция, Полша няма значими политически сили, които да предлагат на избирателите антиевропейска кампания. Така е и в Италия, където, за разлика от предизборната кампания преди пет години, предложенията за напускане на Съюза или отказът от европейската валута не стоят на дневен ред. Великобритания е най-активна в реториката на европейска тематика, България – за благосъстоянието, Унгария – за имиграцията, Швеция и Финландия – за околната среда, Италия – за трудовата заетост. Като най-активни в предизборната кампания за Европейски парламент през 2019 г. до момента се очертават лявоцентристките и центристките партии, в сравнение с дясноцентристките сили и по-специално с крайно десните и крайно левите. Към момента преобладаващата активност в Източна Европа е на десните и дясноцентристките политически сили, в Южна Европа са тези на левите и лявоцентристките, а в Северна Европа преобладават по-умерените политически сили, се посочва в първия междинен доклад на EEMC към проект „Платформа Европа“, базиран на проведения мониторинг на рекламните кампании на основните кандидати за ЕП сред 28-те страни-членки на ЕС. Най-интензивна е кампанията във Facebook, отчита докладът. В много страни се наблюдава и съвпадение на предизборната кампания с избори от национален характер, което значително променя тона и обекта на темите в предизборните им послания за ЕП. Затова преобладаваща е националната реторика пред европейската. Според изследването, на първо място от макротемите, засегнати в предизборните послания на кандидат-депутатите, е икономическата тематика, като в нея се акцентира на данъци, инфлация, кризи, банки. На второ място е темата за миграцията, свързана с въпроси като сигурността по границите, репатрирането, имиграционните политики и пр., следвана от темата за околната среда, включваща изменението на климата, енергийните въпроси и екологичната устойчивост. Темите, свързани с имиграцията, присъстват по-често в предизборните кампании на източноевропейските страни, докато екологичните въпроси са по-тясно засегнати в страните от Северна Европа. Малко повече от две седмици след старта на политическата надпревара за Европейски парламент изследователите сочат, че предизборната кампания все още набира сили. Данните показват, че само в няколко европейски страни се провежда интензивна предизборна кампания. Като цяло, според изследователите, тазгодишната надпревара за ЕП е със сравнително нисък интензитет.", "date": "2019.05.15", "title": "Евроскептицизмът отстъпва на проевропейската реторика в кампаниите за евровота"}
{"url": "https://www.actualno.com/velikotarnovo/programa-na-predstojashtite-obshtestveni-meroprijatija-vyv-veliko-tyrnovo-news_748897.html", "text": "Община Велико Търново информира гражданите и гостите на града и региона за обществените прояви в областта на културата и здравната профилактика в периода от 14 до 25 май 2019 г., както и за празничната програма, посветена на 24 май - деня на българската просвета, писменост и култура. Графикът на меропритията в общината е както следва: До 19 май: XXIII Старопланински събор „Балканфолк“ Място: Летен театър 14.05.2019 г., вторник 18,00 ч.: „Добрата сполука“ –постановка на група „Пламъчета“, читалище „Пламък-2016“ Място: Читалище „Надежда – 1869“ 19,00 ч.: Театър „Весел“ представя: „Криворазбраната цивилизация“ – мюзикъл по Добри Войников, с участието на Театрална студия към ЕГ „Проф. д-р Асен Златаров“ Място: Читалище „Искра“ 19,00 ч.: Концерт на група „Сигнал“ Място: МДТ „Константин Кисимов“ 15.05.2019 г., сряда 16,00 ч.: Среща с писателката Ана Стоянова Място: Читалище „Надежда – 1869“ 17,00 ч.: „Българската шевица – мост във времето“ - изложба Място: Музей „Сарафкина къща“ 18,00 ч.: Откриване на изложба „Минимализма в българската живопис 1944-2019“ с куратори Красимир Русев и Румен Жеков Място: Изложбени зали „Рафаел Михайлов“ 18,00 ч.: Европейска инициатива „Нощ на литературата“ – литературни четения Място: Велико Търново - ХГ „Борис Денев“, Църква „Св. св. Петър и Павел“, Клуб 7, Австрийска библиотека 19,00 ч.: „Бащи, лъжи и още нещо“ – спектакъл на ДТ – Варна Място: МДТ „Константин Кисимов“ 19,00 ч.: Театрална постановка на НЧ „Напредък-1911“ - с. Шемшево Място: Читалище „Надежда – 1869“ 19,00 ч.: Фитнес на открито – безплатна тренировка Място: Стадион „Ивайло“ 16.05.2019 г., четвъртък 10,30 ч.: „Клиника на открито“ – обществена здравна профилактика Място: Парк „Марно поле“ 17,00 ч.: Отбелязване на 50-годишнината на Детска градина „Соня“ Място: МДТ „Константин Кисимов“ 18,30 ч.: „Звуци за Никол“ – благотворителен концерт на учениците по пиано Място: Младежки дом – зала 30 18,30 ч.: Среща с писателката Катерина Хапсали Място: Клуб Седем 19,00 ч.: „Ловецът на жирафи“ – постановка на трупа „Жар“ към НЧ „Пламък-2016“ Място: Читалище „Надежда – 1869“ 20,30 ч.: Среща и концерт с Валди Тотев от група „Щурците“ Място: Клуб Седем 17.05.2019 г., петък 10,00 ч.: Безплатни измервания на кръвното налягане Място: Парк „Марно поле“ 13,00 ч.: Церемония по откриване на обновеното Средно училище „Владимир Комаров“ Място: СУ „Владимир Комаров“ 18,30 ч.: Театър „Алтернатива“ представя спектакъла „Алтернатива“ по Иван Радоев Място: Клуб на пенсионера – с. Самоводене 18.05.2019 г., събота 9,00 ч.: Поход от Велико Търново до Преображенския манастир Място: Кв. „Картала“ и кв. „Варуша“ 11,00 ч.: „Монолози“ – театрална постановка, представена от театрална школа „Усмивка“ и фотоизложба от фотосесията на Театър на открито Място: Младежки дом – зала 30 11,00 ч.: Театър ВЕСЕЛ представя: „Дядовата ръкавичка“ – детски куклен спектакъл Място: Читалище „Искра“ 14,00 ч.: Откриване на фестивал за култура и изкуство „Завръщане“ Място: село Хотница 18,00 ч.: Европейска нощ на музеите Място: Художествена галерия „Борис Денев“ 18,00 ч.: Представяне на нова арт-инсталация на Ландс Нордби Място: Археологически музей 19,00 ч.: Представяне на самостоятелна изложба на Ода Хаугеруд Място: Галерия Heerz Tooya 20.05.2019 г., понеделник 10:30 ч.: Отбелязване на 20-годишнината от създаването на Дом за медико-социални грижи Място: гр. Дебелец, Дом за медико-социални грижи 12:00 ч.: „Делото на братята Кирил и Методий“, представено от ученици от ОУ „Христо Ботев“ Място: НЧ „Надежда-1869“, библиотека 16:30 ч.: Сесия на Великотърновския общински съвет за наградата „Култура“ Място: РБ „Петко Р. Славейков“ 18:00 ч.: Тържествена церемония по връчването на награда „Св. Патриарх Евтимий“ и награда „Култура“ на община Велико Търново, постановка на мюзикъла „Вражалец“ Място: МДТ „Константин Кисимов“, голяма зала 21.05.2019 г., вторник 17:00 ч.: Изложба на географски и исторически карти от колекцията на Драгомир Йорданов Място: РБ „П. Р. Славейков“ 17:30 ч.: Среща разговор с Рашко Младенов за новата му книга „До последен дух“, издателство „Жанет 45“ Място: РБ „П. Р. Славейков“ 22.05.2019 г., сряда 18:00 ч.: Откриване на изложба „Превъплъщенията на книгата“ с автори Светослав Косев и Симеон Желев Място: ИЗ „Рафаел Михайлов“ 18:00 ч.: Благотворителен концерт в подкрепа на Никол Владкова Място: МДТ „Константин Кисимов“ 19:00 ч.: „Как ще НИ стигнат американците“ – спектакъл на Национален фолклорен ансамбъл „Българе“ Място: ДКС „Васил Левски“ 19:00 ч.: Вечер на дамската поезия Място: Клуб Седем 24.05.2019 г., петък - Ден на българската просвета, писменост и култура 10:30 ч.: Празнично шествие Място: от площад „Велчова завера“ до Община Велико Търново 11:00 ч.: Рецитиране на стихотворение, слово на кмета на Велико Търново Даниел Панов, обявяване на носителя на Награда „24 май”, връчване на ленти „Отличник на Община Велико Търново”, празничен благослов, празничен поздрав – от ДЮФА „Българче” Място: Открита сцена пред сградата на Община Велико Търново: 12:00 ч.: Среща на кмета на Велико Търново Даниел Панов с дейци на образованието и културата Място: Община Велико Търново, ритуална зала 18:30 ч.: Дефиле на абитуриентите випуск 2019 Място: По ул. „Васил Левски“ 21:30 ч.: Аудио-визуален спектакъл „Царевград Търнов - звук и светлина” Място: площад „Цар Асен I“ 25.05.2019 г., събота През целия ден: Международна киноложка изложба Място: Парк „Света гора“ 9,00 ч.: Откриване на Детски плувен празник Място: Басейн „Радиотехникум“ 18:45 ч.: Дефиле на абитуриентите випуск 2019 Място: По ул. „Васил Левски“", "date": "2019.05.15", "title": "Програма на предстоящите обществени мероприятия във Велико Търново"}
{"url": "https://www.actualno.com/society/atanas-skatov-izkachi-tretija-po-visochina-vryh-kanchendzionga-news_749239.html", "text": "Българският алпинист Атанас Скатов стъпи на третия по височина връх Канчендзьонга (8586 м). Той постигна целта си след преход, продължил 15 часа. Това е и един от най-трудните върхове от 14-те осемхилядници, а смъртността на алпинистите, опитали се да го покорят надвишава 30 %. “На върха съм”. Това съобщение е изпратил Скатов от СПОТ устройството си в 04.43 българско време тази сутрин. Кангчендзьонга е свещен за жителите на Сиким и съществува неофициално правило изкачващите го алпинисти да не стъпват на самия върхов купол. Поради тази причина Скатов е стъпил няколко метра по-надолу, както навремето бе направил и Боян Петров. Скатов, който е веган, се разболя няколко пъти по време на изкачването, но здравословните проблеми не го отказаха да преследва докрай задачата си. Малко по-късно и от фирмата организатор потвърдиха, че според телефонно обаждане от базов лагер, всички алпинисти в експедицията, общо 23-ма плюс шерпите, са достигнали върха. Връх Канчендзьонга е 7-мият изкачен от Скатов връх по проекта му за изкачване на Хималайската корона от 14 осемхилядника на планетата. Първият връх, покорен от него, е Еверест. Това се случи през 2014 г. След това алпинистът добави в колекцията си върховете Манаслу (2015); Аннапурна, Макалу (2016) ; Лхотце и Еверест (за втори път през 2017) и Чо Ойо ( 2018), който достигна без употреба на кислород и шерп.", "date": "2019.05.15", "title": "Атанас Скатов изкачи третия по височина връх - Канчендзьонга"}
{"url": "https://www.actualno.com/curious/3-te-zodii-koito-imat-naj-dylgi-vryzki-news_749149.html", "text": "Везни Представителите на знака винаги първо са приятели, след това интимни партньори. Те са отдадени на другия човек, предани са и са винаги готови да му бъдат опора. Правят романтични изненади, разговорите с тях са интересни, могат да бъдат безкрайно очарователни. Не си падат по изневерите, макар често да си позволяват невинен флирт. За да ви напусне една Везна, значи се е случило само едно нещо – приели сте я за даденост. Избрали сте хладното и/или грубо поведение пред забавните и сладки моменти. И въпреки безкрайните ѝ опити да възстанови отношенията помежду ви, вие винаги не сте положили грам усилия. ГОЛЯМА промяна в живота на тези 4 зодии Животът често ни поднася изненади в най-неочакваните моменти. И това им е хубавото, че никога не знаеш какво те чака. Това са 4-те зоди... Прочети повече Топ 3: Най-сексапилните зодиакални знаци Телец Това е една от най-лоялните зодии. Заедно с практичния ѝ характер, представителите й рядко скачат от връзка на връзка. Телецът предпочита дълго да избира, докато намери най-доброто. Съответно, ако имате партньор с такава зодия, той наистина е видял нещо специално във вас и няма намерения да ви заменя. Освен, ако сексът не стане скучен! Макар уравновесени по принцип, в леглото те са страстна и жадна за любов натура. Няма ли страст, няма да има и Телец до вас.", "date": "2019.05.15", "title": "3-те зодии, които имат най-дълги връзки"}
{"url": "https://www.actualno.com/bgfootball/vreme-e-za-golemija-final-vijte-kyde-da-gledate-macha-news_749113.html", "text": "Днес в 19,00 часа Ботев (Пловдив) ще търси спечелването на четвърта Купа на България в историята си срещу Локомотив (Пд), който ще се бори за трети такъв трофей във витрината си. Треньорът на \"жълто-черните\" Николай Киров има колебание на кого да заложи като крайни бранители. Голяма е вероятността като титуляри да започнат бразилците Джонатан и Еберт Кардосо. Първият лекуваше травма и ако не е готов за 90 минути, то вместо него ще излезе Филипов. БФС изхвърли отбор от Първа лига заради уреждане на мачове Отборът на Верея е изваден от Първа професионална лига, това става ясно от съобщение на сайта на Българския футболен съюз. А обявената ... Прочети повече ВИЖТЕ КОЯ ТЕЛЕВИЗИЯ ЩЕ ПРЕДАВА МАЧА На вратата ще е Кайзер, а в центъра на защитата ще си партнират Кристиан Димитров и Пиргов. Пред тях ще е Терзиев, а в полузащитата ще действат Балтанов, Неделев, Тонев и Васил Шопов. Нападението ще води Антонио Вутов, който пропусна предишните три мача заради наказание. Треньорът на Локо (Пд) Бруно Акрапович разполага с всичко най-добро. Той няма да изневери на стила си с по-изчаквателни действия и да разчита на контраатаки и статични положения. Но може и да смени използваното 3-5-2 с 4-2-3-1. В атака ще действат Аралица и Димитър Илиев. ВИЖТЕ КОЯ ТЕЛЕВИЗИЯ ЩЕ ПРЕДАВА МАЧА Тодор Неделев взе решение за бъдещето си Звездата на Ботев Пловдив Тодор Неделев удължи договора си с клуба с още една година, съобщиха \"канарчетата\" на официалния си сайт. Пл... Прочети повече Дилемата пред босненския наставник е на кого да заложи под рамката. В турнира с отлични изяви бе Илко Пиргов - той хвана три дузпи срещу Етър. С по-големи шансове обаче е Мартин Луков.", "date": "2019.05.15", "title": "Време е за големия финал, вижте къде да гледате мача"}
{"url": "https://www.actualno.com/politics/joncheva-bylgarite-davame-50-ot-parite-za-zdraveopazvane-ot-djobovete-si-francuzite-8-news_749120.html", "text": "\"Конституцията казва, че всички трябва да имаме достъп до качествено здравеопазване. „Борисов вади България от ЕС и по качество и достъп до здравеопазването\". Това заяви водачът на листата на \"БСП за България\" за евроизборите Елена Йончева във Враца. По думите й даваме 50% от джоба си за здравеопазване, в повечето европейски страни дават 15%, а във Франция – 8%. Тя попита и как е възможно държавата да се превърне в мащеха за народа си. След протести държавата се съгласи да вдигне парите за някои клинични пътеки Ще има увеличение на финансирането на определени клинични пътеки още от 1 юни. Това стана ясно след среща при премиера Бойко Борисов, н... Прочети повече „Левицата има изход от тази ситуация. В Европа няма общинска болница, която да е търговско дружество. Това искаме да стане и в България”, обясни тя, цитирана от БГНЕС. Йончева допълни, че БСП залага и на намаляване на ДДС за лекарствата. Тя заяви, че ако продължаваме така, България ще се превърне в демографска пустиня. „И макар да си мислят, че няма кой да ги накаже, както Цветанов казва, има – народът ще ги накаже”, заключи Елена Йончева. По думите й българите сме талантлив, смел народ и нашите сърца са революционни, а България се намира в революционна среда. ЕС трябва да играе по-голяма роля в здравеопазването на държавите Европа трябва да има все по-сериозна роля в политиките по отношение на здравеопазването на отделните държави членки, с цел по-бързо те ... Прочети повече „Революция се прави и с гласуване, ние можем да победим на 26-ти май с бюлетина номер 18”, заяви тя. По думите й няма режим, който ще издържи, ако народът се вдигне и каже: „Искаме свобода”. Тя попита как може вече 12 години да сме в ЕС, а Северозападна България да се превърне в най-изоставащия регион в ЕС, след като се наливат милиарди и има политика на ЕС за субсидиране на регионите, които са по- слаби. „Какво се случва с вашата болница с 15 млн.лв. задължения, която всеки момент ще фалира и хората няма да имат достъп до помощ?”, попита тя врачани.", "date": "2019.05.15", "title": "Йончева: Българите даваме 50% от парите за здравеопазване от джобовете си, французите - 8%"}
{"url": "https://www.actualno.com/politics/ot-vmro-predlagat-zatvor-za-politici-koito-lyjat-za-oponentite-si-news_749135.html", "text": "От ВМРО поискаха затвор за политиците, които лъжат, за да злепоставят опонентите си. Народните представители от партията Искрен Веселинов, Александър Сабанов, Милен Михов, Александър Сиди и Красимир Богданов обявиха на брифинг в парламента какви законови промени предлага партията в тази връзка. Фалшивите новини, набеждаването, хулите и откровените лъжи, които се изричат от хора на водещи държавни позиции, превърнаха политиката в евтин цирк, който доведе и до занижената липса на доверие сред хората, които все пак имат отношение към политическия живот в страната. Броят на затворниците в България е намалял с близо 25% за 10 години В България се наблюдава трайна тенденция за намаляване броя на затворниците през последните десет години. Това показва последната годиш... Прочети повече За другите изобщо и не гадаем как изглежда политическата класа. Ето това е причината за ниската избирателна активност последните години, смятат още от ВМРО. Хората не вярват на политиците, не вярват на политическата класа, защото измислената такава се превърна в проводник на лъжи и безсмислени атаки, които имат една единствена цел - просто да станат център на новинарския поток не за друго, а за да очернят политическите си опоненти. На това трябва да се сложи край. Нека въведем законова норма, която да възпира и възпита тези хора. Да спира клеветите и обидите. Това за нас е само началото, добавиха още от ВМРО. Ето какво предлагат те като законодателни промени в НК: § 1. В чл. 148 се създава ал. 4: Някои трудно обясними подозрения за парите на политиците ни За поредна година хората в България, които заемат висши държавни постове, оповестиха декларации за имущественото си състояние. Някои го... Прочети повече „(4) За обида или клевета извършена от народен представител; член на Министерския съвет, член на Европейския парламент или Европейската комисия от Република България, председател на политическа партия, получаваща държавна субсидия, или негов заместник наказанието е лишаване от свобода до 4 години и глоба от десет хиляди до петнадесет хиляди лева.” Мотивите на ВМРО: \"В последните години все по-често сме свидетели на поведение на политици, което накърнява честта и достойнството на политическите им опоненти чрез разпространяване на невярна информация. Факт е, че в рамките на предизборната кампания за членове на ЕП през 2019 г. такова поведение от изключение се превърна в правило. Все по-често в публичните прояви на различни политици няма представяне на платформи и идеи, но за сметка на това те изобилстват от обидни думи и изрази към други политици, представяне на неверни твърдения за дейността им, приписване на неизвършени различни престъпления, както и разгласяване на позорящи личността твърдения, които не отговарят на истината. Политици плачат за съд! КТБ, та КТБ, подуха ни главите с тая КТБ. Стенограмата, та стенограмата - щял да я разсекрети президентът Румен Радев. И като я разсекр... Прочети повече Разрастването на това явление, както и и придържането към такова поведение на все повече лица, които участват в политическия живот на страната, налага да се създаде допълнителен механизъм за защита на пострадалите, каквото е предназначението на този проект за допълнение на Наказателния кодекс. С него се предлага, когато обидата и клеветата са извършени от лице, което е народен представител; член на Министерския съвет, член на Европейския парламент или Европейската комисия от Република България, председател на политическа партия, получаваща държавна субсидия, или негов заместник да се налага наказание лишаване от свобода до 4 г. и глоба от десет хиляди до петнадесет хиляди лева. Предложеният размер на лишаването от свобода ще изключва възможността извършителят да бъде освобождаван от наказателна отговорност с налагане на административно наказание, а предложеният размер на наказанието глоба е съобразен със заплащането, което тези категории лица получават. Проектът не предлага квалифицираният състав да бъде престъпление от общ характер, защото не следва тежестта на доказване за тези случаи на престъпленията обида и клевета да се прехвърля към държавното обвинение. Това задължение ще продължи да тежи на лицето, което твърди, че е пострадало. Наличието на такъв състав обаче има сериозен превантивен ефект и ще спомогне за възстановяване на нормалния политически диалог, основан на формулиране на тези и уважително отношение към политическите опоненти\".", "date": "2019.05.15", "title": "От ВМРО предлагат затвор за политици, които лъжат за опонентите си"}
{"url": "https://www.actualno.com/varna/otkriha-renoviranata-varnenska-ag-bolnica-news_749220.html", "text": "С официална церемония днес в морската ни столица бе открита реновираната Специализирана болница по акушерство и гинекология за активно лечение \"Проф. Д-р Д. Стаматов\". Събитието се състоя в коридорите на новото Родилно отделение, което беше осветено от Негово Високопреосвещенство митрополит Йоан. На церемонията присъстваха зам.-кметът Коста Базитов и управителят на АГ болницата проф. д-р Емил Ковачев, които заедно прерязаха лентата. Реновираната болница разгледаха областният управител Стоян Пасев, председателят на Общинския съвет Тодор Балабанов, представители на местната власт, медици, журналисти и гости. Управителят на АГ болницата проф. д-р Ковачев заяви, че вече разполагат с модерна апаратура, с която адекватно и бързо да реагират на нуждите на пациентите. \"Смятаме, че освен навременна и адекватна медицинска помощ се нуждаят и от приятни битови условия при престоя си при нас. С отпуснатите от общината средства в размер на 1 293 841 лв., са обновени Родилното, Гинекологичното и Неонатологичното отделение, Реанимацията и Операционните зали. Извършен е цялостен ремонт на покривите на високото и ниското тяло на сградата. Закупена е специализирана апаратура за патоанатомичната лаборатория, комбиниран стерилизатор, хистероскопско оборудване, както и пациентски монитори. Съвсем скоро ще стартира и изграждането на външен асансьор.\", заяви още проф. д-р Ковачев. Ремонтът е бил изключително наложителен, защото такъв не е правен повече от 20 години.", "date": "2019.05.15", "title": "Откриха реновираната варненска АГ болница"}
{"url": "https://www.actualno.com/business/milioni-ot-tol-taksite-v-bylgarija-shte-otivat-v-kipyrska-ofshorka-news_749084.html", "text": "Компанията \"Телетол\" АД, която е била собственост на кипърска офшорка и стартъп, стана втория национален доставчик на услуги за електронно събиране на пътни такси. Досега единственият доставчик на услугата беше \"Интелигентни Трафик Системи\" ЕАД, пише Mediapool. Договорът между Агенция \"Пътна инфраструктура\" (АПИ) и специално регистрираното през февруари тази година акционерно дружество \"Телетол\" е подписан на 14 май, съобщиха от Националното тол управление. Яростни критики и предупреждения, че тол системата ще оскъпи неимоверно всички стоки Категорично очакваме хаос с тол системата. По договор трябва да има шестмесечен тестов период, а го няма и ще стане както с електроннит... Прочети повече Новината дойде в деня, в който транспортният бранш се оплака от липсата на информация как ще работи тол системата за автомобилите над 3.5 тона, която влиза в сила от 16 август. От днес пък започват тестовете на тол системата чрез симулации. Договорът с \"Телетол\" В 10-дневен срок от подписване на договора, \"Телетол\" трябва да докаже оперативна съвместимост с Електронната система за събиране на пътни такси, за да започне дейност по предоставянето на услугите, е посочено в съобщението. Едва след установяване на съвместимост договорът с националния доставчик на услуги влиза в сила. Ако в указания срок не се установи готовност за представяне на услугите, то срокът се удължава до момента на фактическото доказване, че е постигната оперативна съвместимост, посочват от Националното тол управление. От пътната агенция и тол управлението не казват каква е комисионната, която ще получава доставчикът от тол таксите и продадените електронни винетки. Съгласно нормативните документи максималната комисионна е 7%. Толкова например прибира \"Интелигентни Трафик Системи\". Плановете на правителството са от платеното преминаване по пътищата да влизат над 1 млрд. лв. годишно. При подобни приходи комисионната е над 70 млн. лв. Част от пътищата в обхвата на ТОЛ системата ще бъдат без такса, успокоява Аврамова \"На този етап е планирано само 50% от републиканската пътна мрежа, което е 10 800 км, да бъде включена в обхвата на ТОЛ системата. Част... Прочети повече Кой стои зад \"Телетол\"? \"Телетол\" АД е създадено на 22 февруари 2019 г. с капитал от 50 000 лв. То разрабова, внедрява и управлява софтуер, услуги и системи за електронно отчитане и събиране на пътни такси, и предоставя технически решения за цялостната инфраструктура. Акционери в дружеството са \"Нованор\" (70%) и \"Инфосистемс интернешънъл\" ЕАД (30%). \"Нованор\" е стартъп компания, която възниква с помощта на фонда \"Илевън\". Софтуерната компания развива и представя на пазара платформи за интелигентни транспортни решения. Работят както за частния, така и за държавния и общински сектор. Собственици на компанията са Лиляна Деянова и Мартин Димитров. Двамата бяха ангажирани и с разработването на мобилното приложение LIMA на пътната агенция, което дава актуална информация за пътната обстановка в страната. Имат и разработено приложение CIVI, чрез което оказват натиск върху общините да си вършат работата. Реализирали са и пътни проекти в американския щат Мичиган, в който отново чрез мобилно приложение замерват неравностите по пътя. Работят и по други проекти в САЩ. Лиляна Деянова е председател на съвета на директорите на \"Телетол\" АД, а Мартин Димитров представлява дружеството, според Търговския регистър. С колко ще поскъпнат храните заради тол таксите? Хранителните стоки ще поскъпнат средно с 2% след въвеждането на толтаксите от 16 август, стана ясно по време на пресконференция на реги... Прочети повече \"Инфосистемс интернешънъл\" е собственост на \"Информикс груп\", която първоначално е собственост на кипърската офшорка \"МГ Октагон инвестмънтс\". Офшорката е собственик на фирми, печелили обществени поръчки като например доставка на електронните табла по спирките в София и за събиране на таксите от синята зона на София със SMS. В края на 2015 година \"МГ Октагон Инвестмънс\" е продала дяловете си на Милена Бойкова Крумова, показва справка в Търговския регистър. Дружеството обаче продължава да се представлява от Калоян Бойков Крумов, който представляваше офшорната компания у нас. Той е представител и в новото \"Телетол\".", "date": "2019.05.15", "title": "Милиони от тол таксите в България ще отиват в кипърска офшорка"}
{"url": "https://www.actualno.com/healthy/otpuskat-3450-mln-lv-za-podobrjavane-na-detskoto-i-majchino-zdraveopazvane-news_749153.html", "text": "„С Постановление Министерският съвет днес отпусна 3,450 млн. лв. за подобряване на детското и майчино здравеопазване в страната. С 1,250 млн. лв. ще бъдат закупени 15 апарата за дихателна реанимация и 50 кувьоза за нуждите на педиатричната болнична помощ, като апаратурата е предназначена за общински и държавни лечебни заведения. За дейностите по Националната програма за подобряване на майчиното и детско здравеопазване 2014-2020 са одобрени 2,2 млн. лв., от които 1,7 млн. лв. са за СБАЛДБ „Проф. д-р Иван Митев“, която се очертава като основен здравно-консултативен център и ядрото на новата комплексна детска болница. Останалите 500 хил. лв. са предназначени за 30 здравно-консултативни центрове за майчино и детско здраве“. Това заяви министърът на здравеопазването Кирил Ананиев на брифинг след днешното правителствено заседание. Вчера министърът обяви, че ще внесе в Министерски съвет проект на постановление за предоставянето на допълнителни средства. Началникът на Клиниката по неврология в СБАЛДБ „Проф. д-р Иван Митев“ проф. Иван Литвиненко по отношение на детската болница „Проф. д-р Иван Митев“ посочи, че вече са в ход преговорите за диференциране на клиничните пътеки за деца от тези за възрастни. Коригирането и повишаването цените на педиатричните пътеки ще подпомогне значително педиатричните структури на лечебните заведения, в т.ч. и специализираната детска болница. Отпуснатите средства ще бъдат разходвани по най-рационалния начин, без да се пести от диагностиката и лечението на децата, като успоредно с това повишаването на работната заплата е предпоставка за привличането на нови кадри и за задържането на настоящия персонал, коментира още проф. Литвиненко. Според него по този ще се преустанови тенденцията млади лекари и добре подготвени кадри да търсят реализация извън страната, вместо да бъдат полезни на българските деца. След поредния протест: 3 млн. лв. за Педиатрията в София Държавата ще отпусне близо 3 млн. лева за увеличение на заплатите на лекарите в детската специализирана педиатрична болница в София и з... Прочети повече В отговор на журналистически въпрос относно Методиката за формиране и разпределение на разходите за персонал в системата на здравеопазването министър Кирил Ананиев посочи, че тя е готова и по искане на Българския лекарски съюз им е предоставена за разглеждане. Веднага след като съсловната организация върне становище на министерството, методиката ще бъде обсъдена в отрасловия съвет по здравеопазване, а впоследствие ще бъде и публично представена.", "date": "2019.05.15", "title": "Отпускат 3,450 млн. лв. за подобряване на детското и майчино здравеопазване"}
{"url": "https://www.actualno.com/balkani/v-syrbija-vali-snjag-news_749133.html", "text": "На територията на цяла Сърбия продължава да вали дъжд, а в отделни райони като Златибор, Копаоник и Сйенци и сняг, съобщава БГНЕС. Всички служби са в готовност за реагиране, съобщиха от Сектора за извънредни ситуации. Републиканският метеорологичен институт обяви, че до края на деня валежите ще стигнат до 40-60 литра на кв.м. Кметът на Белград Зоран Радойчич заяви, че \"няма място за паника\". Еди Рама: Албанците живеят в две различни страни и трябва да се обединят В интервю за белградската телевизия Pink лидерът на кабинета в Тирана Еди Рама подчерта, че „албанците са братя, които живеят в д... Прочети повече През последните дни по-голямата част от Хърватия бе обхваната от обилни валежи и силни ветрове. В столицата Загреб настъпи истински хаос поради обилните валежи Силните ветрове свалиха и изкорениха електрически стълбове, билбордове, покриви. Няколко души бяха ранени. В Босна и Херцеговина най-много пострада територията на Република Сръбска, където много реки напуснаха коритата си и доведоха до наводнения. Много къщи бяха наводнени, а част от пътищата, включително и магистрални отсечки затворени за движение. Само в Приедор бяха наводнени над 200 къщи. В много части на републиката бе обявено извънредно положение.", "date": "2019.05.15", "title": "В Сърбия вали сняг"}
{"url": "https://www.actualno.com/curious/3-te-dvojki-zodii-koito-ne-mogat-edin-bez-drug-news_749151.html", "text": "Има хора, които просто са родени един за друг и го разбират с времето. Всеки търси своята половинка и се надява един ден да я срещне. Това са 3-те зодии, които са срещнали половинката си и си пасват идеално: Водолей и Скорпион ГОЛЯМА промяна в живота на тези 4 зодии Животът често ни поднася изненади в най-неочакваните моменти. И това им е хубавото, че никога не знаеш какво те чака. Това са 4-те зоди... Прочети повече Нетипична комбинация, която обаче се превръща в неразделна двойка. Водолеите трябва да дадат шансове на Скорпионите да им докажат лоялността си времето. Когато това стане, няма непреодолима пречка в характерите им, макар и да съществуват търкания. Връзката им е изпълнена с романтика, предизвикателства и силна привързаност, която продължава цял живот. Тези две зодии създават здрави семейства и уважение помежду си, което крепи силната им връзка. 3-те зодии, които имат най-дълги връзки Рак и Близнаци Изключително привързани са един към друг и съдбата ги среща точно в момента, в който са загубили вяра в любовта, за да им докаже, че тя наистина съществува. Характерите им се различават, но нали именно противоположностите се привличат. Раците са много отговорни партньори и дават всичко от себе си, за да запазят спокойствието и равновесието във връзкаа си. Близнаците са по-авантюристични и придават пъстрота на връзката. Чудесни са един за друг и винаги можеш да ги видиш заедно, хванати ръка за ръка.", "date": "2019.05.15", "title": "3-те двойки зодии, които не могат един без друг"}
{"url": "https://www.actualno.com/business/spestjavanijata-na-bylgarite-minaha-52-mlrd-leva-news_749136.html", "text": "Спестяванията на българите нарастват с близо 9% за последната година. Парите на гражданите по банкови сметки се увеличават стабилно, но броят на самите сметки намалява незначително. Българите държат 52,3 млрд. лева в депозити в края на март 2019 г., показват окончателните данни на БНБ. Общият брой на депозитите на домакинствата и нетърговските организации, обслужващи домакинствата, в края на първото тримесечие на тази година е 9,615 млн. лв., като те намаляват на годишна база. Близо 2,4 млрд. долара са изпратили българските емигранти на близките си у нас Близо 2,4 млрд. долара са изпратили българските емигранти на близките си у нас, сочи новият доклад на Световната банка. Средствата са ... Прочети повече Депозитите на нефинансовите предприятия в края на март са 596 000 броя, което представлява спад от 4,6% спрямо края на същия месец на 2018 г. Размерът на тези влогове е 23,365 млрд. лева. Така общо депозитите на домакинствата и нефинасовите предприятия възлизат на сумата от 75,733 млрд. лева, което представлява ръст от 8,6% на годишна база. В същото време се наблюдава стабилен ръст на кредитите, които взимат домакинствата и обслужващите ги нетърговски организации. Обемът им на годишна база нараства с 11%, достигайки 22,170 млрд. лева в края на март 2019 г. Кредитите на нефинансовия сектор в края на първото тримесечие на тази година възлизат на 33,367 млрд. лева, което е ръст от 5,4% на годишна база.", "date": "2019.05.15", "title": "Спестяванията на българите минаха 52 млрд. лева"}
{"url": "https://www.actualno.com/crime/kola-se-zapali-v-sofija-news_749155.html", "text": "Автомобил се е запалил в София срещу пазара \"Ив. Вазов\", съобщи репортер на Actualno.com. Реагирано е навреме и огънят е потушен от пожарната. Няма данни за пострадали.", "date": "2019.05.15", "title": "Кола се запали в София"}
{"url": "https://www.actualno.com/asia/sasht-iztegljat-vsichki-dyrjavni-slujiteli-ot-irak-news_749160.html", "text": "Държавният департамент на САЩ нареди на всички държавни служители, чиято работа не е свързана с оперативните служби, да напуснат Ирак, съобщава американското посолство в Багдад. \"Държавният департамент на САЩ разпореди отзоваването на американски държавни служители от Ирак, чиято работа не е свързана с оперативни служби, в това число от посолството в Багдад и консулството в Ербил\", се казва в изявление на уебсайта на дипломатическата мисия, като се подчертава, че те трябва да потеглят „възможно най-скоро“. Сръбски вестник: Как Черна гора стана арена за интересите на великите сили Никой не вярваше, че присъдата за предполагаемия опит за \"държавен преврат\", произнесена наскоро в Подгорица, ще предизвика такъв силен... Прочети повече Предоставянето на визови услуги ще бъде временно преустановено, съобщи посолството, цитирано от РИА Новости. По-рано централното командване на САЩ повиши нивото на тревога в Ирак и Сирия заради потенциална заплаха за коалиционните сили от страна на Иран, припомня БГНЕС. По-рано Вашингтон увеличи военното си присъствие в региона на Близкия изток на фона на нарастващото напрежение с Иран.", "date": "2019.05.15", "title": "САЩ изтеглят всички държавни служители от Ирак"}
{"url": "https://www.actualno.com/politics/cacarov-iziska-ot-dans-danni-za-ofshorni-smetki-i-imoti-v-chujbina-na-hora-na-visoki-postove-news_749122.html", "text": "Главният прокурор Сотир Цацаров изиска от председателя на ДАНС Димитър Георгиев цялата налична в агенцията информация (включително и от финансовото разузнаване) за банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, които не са недекларирани по съответния ред. Това съобщиха от пресцентъра на прокуратурата. Такава информация се изисква и за имущества, притежавани от лицата, както лично, така и чрез свързани или подставени лица. Прокуратурата започва проверки на всички къщи за гости, финансирани с европари Главният прокурор Сотир Цацаров нареди на полицията да провери всички къщи за гости, финансирани с европейски пари в периода 2007-2013 ... Прочети повече Разпореждането на главния прокурор идва дни след призива на държавния глава Румен Радев, че е време управляващите да се заровят и в задграничните, и офшорни сметки, в имотите и фирмите на политици чрез подставени лица. Междувременно от \"Биволъ\" припомниха за пътуването на бившия директор на НАП Красимир Стефанов в Германия - заради данни с информация за съмнителни банкови сметки на българи в Швейцария и попитаха дали сега Цацаров ще обърне внимание на донесенето тогава от Стефанов.", "date": "2019.05.15", "title": "Цацаров изиска от ДАНС данни за офшорни сметки и имоти в чужбина на хора на високи постове"}
{"url": "https://www.actualno.com/crime/jurnalistyt-hristo-geshov-objaven-za-izdirvane-e-otkrit-news_749077.html", "text": "Журналистът Христо Гешов, който вчера бе обявен за национално издирване, е открит. Според главният редактор на врачанското издание \"Зов нюз\" Мария Димитрова, за което работи Гешов, той е в полицията в Монтана и дава показания, пише Mediapool. Сигналът, че Христо Гешов е в неизвестност е подаден около 15 часа от майка му и сестра му, след като са се обезпокоили, че нямат връзка с него, разказа Димитрова. Пребиха журналист, свързан с разследвания срещу политици Журналистът Христо Гешов е бил нападнат снощи пред дома си в Червен Бряг. Гешов е бил нападнат късно снощи, когато се е прибирал... Прочети повече След серия разследвания, довели до обвинения срещу кмета на Червен Бряг Данаил Вълов, той беше нападнат и пребит пред дома си, поради което живееше под полицейска защита. Разследвания му доведоха до обвинения и отстраняване от длъжност на кмета. Последното разследване на Христо Гешов беше свързано с незаконно ВиК в Троян. След него последваха заплахи срещу Гешов и той е получил полицейска защита.", "date": "2019.05.15", "title": "Журналистът Христо Гешов, обявен за издирване, е открит"}
{"url": "https://www.actualno.com/showbusiness/madona-objasni-zashto-ne-bojkotira-evrovizija-v-izrael-news_749032.html", "text": "Мадона защити решението си да излезе на конкурса за песен на Евровизия в Израел в отговор на исканията да бойкотира състезанието. „Сърцето ми се къса всеки път, когато чуя за невинни животи, които са изгубени в този регион, и за насилието, което толкова често се случва в отговор на политическите цели на хора, които се облагодетелстват от този древен конфликт. Моля се и се надявам да прекъснем този ужасен цикъл на разрушение и да създадем нов път към мира”, заяви певицата. \"Никога няма да спра да изпълнявам музика, за да отговаря на политическия дневен ред на някого, нито ще спра да говоря против нарушения на правата на човека, където и да е по света\", каза още Мадона. Мадона: Телефоните разрушиха връзката с децата ми Мадона се оплака, че телефоните са разрушили връзката с децата й, съобщава „Контакт мюзик“, цитирани от БГНЕС. 60-годишнат... Прочети повече Израел ще бъде домакин на тазгодишния конкурс за песни, след като израелската певица Нетта Барзилай го спечели миналата година, припомня БГНЕС. В понеделник 58 палестински жени написаха писмо до Мадона, призовавайки я да отмени изпълнението си. \"На нас ни се отказват същите права като на евреите, просто защото изповядваме различна религия - това е апартейд\", пише в писмото. \"Израел контролира почти всички аспекти на палестинския живот, от това дали можем да стигнем до работа или училище, дали можем да живеем с нашите съпрузи или да видим нашите семейства. Израел отнема нашите домове, земята ни и нашата вода. Ако се разболеем, трябва да получим разрешение от военните власти на Израел, за да стигнем до болницата - разрешение, което твърде често бива отказвано“, пишат още палестинските жени до Мадона. Други артисти, като Лорди и Лорън Хил, отмениха изпълненията си в Израел в подкрепа на правата на палестинците.", "date": "2019.05.15", "title": "Мадона обясни защо не бойкотира \"Евровизия\" в Израел "}
{"url": "https://www.actualno.com/politics/osvobodiha-rumen-porojanov-novijat-zemedelski-ministyr-e-desislava-taneva-news_749068.html", "text": "Парламентът прие със 121 гласа „за“ и 5 „против“ оставката на министър Румен Порожанов като министър на земеделието, храните и горите. На негово място очаквано назначи народния представител от ГЕРБ и председател на парламентарната земеделска комисия Десислава Танева. Нинова: Порожанов е обвързан с Пеевски, смяната му не е заради корупцията Лидерът на БСП Корнелия Нинова обяви, че поисканата и приета днес оставка на земеделския министър Румен Порожанов показва двойния станд... Прочети повече Оставката на Румен Порожанов бе подадена вчера заради започналото разследване за злоупотреби с европейски средства в ДФ „Земеделие“, когато институцията е ръководена от него. В мотивите за решението си той посочи, че не желае атаката срещу него да влияе на работата на правителството. Бойко Борисов обаче обяви, че е приел оставката на земеделския министър Румен Порожанов заради отказа му да отстрани от длъжност член на ръководството на ДФ \"Земеделие\", уличен във връзка с частна къща за гости. Още вчера премиерът предложи за негов заместник Десислава Танева. Тя е била министър на земеделието и храните от 7 ноември 2014 до 27 януари 2017 г. във втория кабинет на Бойко Борисов. Предложиха Десислава Танева за нов земеделски министър Десислава Танева е предложена от премиера Бойко Борисов за наследник на подалия оставка министър на земеделието Румен Порожанов, съобщи... Прочети повече През 2015 г. в мандата си като министър в кабинета \"Борисов 2\" Танева се оказа въвлечена в скандална обществена поръчка за покупка на луксозни джипове \"Тойота\" по 200 000 лв. за ползване от държавните горски стопанства в Смолян, Сливен и Благоевград (и преотстъпени временно на НСО). Оказа се, че скъпата инвестиция на подчинените на МЗГ дружества е облагодетелствала единствения участник в търга - бивш съученик на Танева и неин приятел от детските години. Танева беше спрягана за министър и в началото на 2017 г., когато се формираше третото правителство на Борисов. Името й обаче отново отпадна от кабинета - по това време Танева беше бременна с близнаци, които роди през август 2017.", "date": "2019.05.15", "title": "Освободиха Румен Порожанов, новият земеделски министър е Десислава Танева"}
{"url": "https://www.actualno.com/actualno/neposilnata-typota-na-koaliciite-news_749141.html", "text": "Безсмислието, което цари около политикaта, може да се приеме като тотално и човек просто да махне с ръка, безизразно да си живее живота, доколкото политиката му позволява. Може и обаче да го разграфи по видове безсмислие, само ако му се занимава и си няма работа. При нас е обратното: не ни се занимава и имаме работа, но давай да проверим нещо - безсмислието на коалициите. Валери Симеонов вече е подкарал курс срещу Борисов - първо, пита защо Ангелкова не си подава оставката като Порожанов, и второ, твърди, че Борисов носи печени агнета на работниците по магистралите като част от предизбoрнaта кампания. Тук ще се абстрахираме дали Симеонов послъгва или не. По-важно е друго: че самата идея за коалиции послъгва и изглежда все по-безсмислена. Какво става? Свършват едни избори, нещата винаги са на кантар, понеже отвратените отказват да гласуват и не се доверяват на немощни призиви от рода на \"Ти имаш право на глас, от теб зависи всичко!\", сякаш вотът може да сваля олигархии, да чупи обръчи от фирми и въобще да пречи на стандартните мафиотcки етюди, разигравани от различни куклички, които да водят маскарада пред завесите с вързани кончета, дърпани от оркестрината долу, невинно наречена \"бизнеса\". Та изборите свършват, има там всеки по едни рехави 10-20 процента, почва се разпределението на министерcки постове, договорчица тук, договорчица там, накрая благословията от Кръстниците и ето ти коалиция. В първата фаза се дават едни 100 дни толеранс, в които наивистични клакьорски медии отдават оптимистична почит на новата коалиция и новото разпределение на старите курви в новия бардак - сменили са си стаичките и грима и ето, че това означава, че ще се случи нещо ново и хубаво. Минава малко време и почват да лъсват някакви работи - едните почват да ходят да инспектират шума на Слънчев бряг, другите не знаят как да се справят с масови протести. Първи дрязги, оставчица тук-там. Но в коалицията се твърди: на България е нужна стабилност и въпреки различията си, ние оставаме едни с други. Превод: почна да се краде и всичко е супер, твърде рано е да се спре да се краде, таман почнахме да режем баницата. Мине още малко време и почне да лъсва съвсем - купуват се поголовно апартaменти на четирикратно по-ниски цени, някакви вечни фигури продължават да просперират - Дoган си взема ТЕЦ човека, Домусчиeв си купува телевизия и прочие. Вече почва скърцане на зъби, някой поизревава срещу някой друг, но накрая се дава обща пресконференция, в която премиерът, сдобрителят на крадливата детска градина, обявява, че спокойно сега, всичко е наред, всичко е под контрол. Накрая се стига до последната фаза - сегашната. Предстоят избори, а цялата коалиция е претърпяла очаквания срив от първо до последно коляно. Налага се - ще се разделяме предизборно, здравата сме загазили, време е да се поплюем един друг, че мани, тия тъпанари от народа спряха да ни харесват. Давай сега - ти, Бойко, така и така, а ти, Валерка, така и така, а ти пък Каракачанка, така и така, а пък съвсем така и така си Волене, мислехме, че си атака, а си само така и така. И така. ", "date": "2019.05.15", "title": "Непосилната тъпота на коалициите"}
{"url": "https://www.actualno.com/politics/valeri-simeonov-pita-zashto-i-angelkova-ne-e-kato-porojanov-news_749058.html", "text": "В случая с Румен Порожанов има сериозни основания за оставка. Това заяви лидерът на НФСБ и кандидат за евродепутат Валери Симеонов. Според Симеонов, още на Коалиционен съвет е ставало на въпрос, че имало опити за пряк лобизъм – например за програмата за доставка на мляко и плодове за училищата, където били наложени три фирми, приближени до земеделското министерство. \"И сега там се въртят множество корупционни схеми\", убеден е Симеонов, който уточни на въпрос дали ще подаде сигнал, че когато има информация и факти, подава сигнали до компетентните органи. Дебатът между Йончева и Габриел - много статистика Замеряне и цитати от доклади на ЕК, на кредитни агенции – това беше основният акцент в дебата между водачите на евролистите на БС... Прочети повече В по-големия процент оставките са под натиск на улицата и страх да се пази личният рейтинг на премиера, каза още лидерът на НФСБ и бивш вицепремиер, който също подаде оставка заради гафа си с майките на деца с увреждания. Що се отнася до министерството на туризма, пред Нова телевизия Симеонов го сравни със земеделското министерство като \"ниво на корупционните схеми\" и заяви, че има „прокарване на приближени хора за концесионери\". \"България се намира в началото на 90-те години на туризма”, подчерта политикът, който повтори, че нямал лична битка с Николина Ангелкова. Не е наказуемо на каква цена ще си купиш апартамент, но другите си подадоха оставките, тя – не. \"Явно е много близка до сърцето на ръководството\", каза Симеонов и предположи, че докато има ГЕРБ, Ангелкова ще е министър. На въпрос дали е достатъчно само да си подадеш оставката при скандал като \"Апартаментгейт\", отговорът на Симеонов е, че си има закони и ако има основания, трябва да има последващи действия. А по адрес на президента Симеонов счита, че той отправя \"дебелашки намеци по адрес на управлението\", но пък имало известно основание Радев да казва, че с държавни средства Бойко Борисов прави предизборна кампания. \"Да носи печени агнета на работниците по магистралите – ясно е\", картинно описа нещата бившият вицепремиер. Европейските избори Държавата се борела срещу корупцията, просто медиите не я отразявали... Едновременно Томислав Дончев и Бойко Борисов повтарят една и съща теза - че държавата също гонела корупцията, подобна на Апартаментгейт... Прочети повече Същевременно Симеонов не видя неизбежна връзка между европейските избори и парламентарните, \"най-малко защото\" на евроизборите гласували 30% от хората, на тези за Народно събрание – 50%. \"Въпрос е на пари\", многозначително каза Симеонов и дали го е страх, че след европейските избори НФСБ може да олекне в коалицията заради по-добър резултат от ВМРО. Той добави и, че само след 3 седмици резултатите от изборите за ЕП ще бъдат забравени и дори ще е забравено кой е отишъл в Европейския парламент (ЕП). Симеонов подчерта, че ако влезе в ЕП, ще работи по проблема с липсата на информираност. И даде примери – Истанбулската конвенция е от 2011 година, а пакет \"Мобилност\" е формиран още преди Емнюел Макрон да стане президент на Франция. Къде бяха нашите евродепутати, за да поставят тези въпроси, попита бившият вицепремиер. Беше даден и пример как още няма отговор от ЕК дали има или няма незаконна държавна помощ за т.нар. американски централи (\"Марица Изток 1\" и \"Марица Изток 3\") – може да има натиск по такива теми, както и за процента на съфинансиране по европроекти. Освен това, трябвало да има оценка на въздействие на всяко европейско решение, а нямало и интерес към регионалната политика в Европа, към децентрализацията. Абсолютна лъжа и популизъм е, че може да се вдигне минималната работна заплата, убедени са Симеонов и колегите му. Блиц въпроси На Симеонов бяха зададени поредица от блиц въпроси – основно да довърши някакво твърдение. Той отговори на тях така – най-добрият континент за живеене е Европа, любимият му политик е Захари Стоянов, като Симеонов не отговори всъщност на въпроса, защото той беше \"любим жив български политик\". Освен това – като най-лошо свое качество той посочи доверчивостта, а за най-добро качество отговорът беше \"много\". Последната почивка на Симеонов била на Черно море, която съчетал почивката с проверките по заведенията. Според Сименов е абсурд да се говори за размера на минималната работна заплата, но трябвало да е „от порядъка на 300 лева”, а самият него на месец напълно го удовлетворявали 1000 лева, като вече бил казвал многократно колко пари печели. А като конкурент в надпреварата за евродепутат, който харесва, той посочи Ангел Джамбазки.", "date": "2019.05.15", "title": "Валери Симеонов пита защо и Ангелкова не е като Порожанов"}
{"url": "https://www.actualno.com/america/policaj-v-sasht-zastrelja-jena-kojato-vikala-che-e-bremenna-news_749003.html", "text": "В случая с Румен Порожанов има сериозни основания за оставка. Това заяви лидерът на НФСБ и кандидат за евродепутат Валери Симеонов. Според Симеонов, още на Коалиционен съвет е ставало на въпрос, че имало опити за пряк лобизъм – например за програмата за доставка на мляко и плодове за училищата, където били наложени три фирми, приближени до земеделското министерство. \"И сега там се въртят множество корупционни схеми\", убеден е Симеонов, който уточни на въпрос дали ще подаде сигнал, че когато има информация и факти, подава сигнали до компетентните органи. Дебатът между Йончева и Габриел - много статистика Замеряне и цитати от доклади на ЕК, на кредитни агенции – това беше основният акцент в дебата между водачите на евролистите на БС... Прочети повече В по-големия процент оставките са под натиск на улицата и страх да се пази личният рейтинг на премиера, каза още лидерът на НФСБ и бивш вицепремиер, който също подаде оставка заради гафа си с майките на деца с увреждания. Що се отнася до министерството на туризма, пред Нова телевизия Симеонов го сравни със земеделското министерство като \"ниво на корупционните схеми\" и заяви, че има „прокарване на приближени хора за концесионери\". \"България се намира в началото на 90-те години на туризма”, подчерта политикът, който повтори, че нямал лична битка с Николина Ангелкова. Не е наказуемо на каква цена ще си купиш апартамент, но другите си подадоха оставките, тя – не. \"Явно е много близка до сърцето на ръководството\", каза Симеонов и предположи, че докато има ГЕРБ, Ангелкова ще е министър. На въпрос дали е достатъчно само да си подадеш оставката при скандал като \"Апартаментгейт\", отговорът на Симеонов е, че си има закони и ако има основания, трябва да има последващи действия. А по адрес на президента Симеонов счита, че той отправя \"дебелашки намеци по адрес на управлението\", но пък имало известно основание Радев да казва, че с държавни средства Бойко Борисов прави предизборна кампания. \"Да носи печени агнета на работниците по магистралите – ясно е\", картинно описа нещата бившият вицепремиер. Европейските избори Държавата се борела срещу корупцията, просто медиите не я отразявали... Едновременно Томислав Дончев и Бойко Борисов повтарят една и съща теза - че държавата също гонела корупцията, подобна на Апартаментгейт... Прочети повече Същевременно Симеонов не видя неизбежна връзка между европейските избори и парламентарните, \"най-малко защото\" на евроизборите гласували 30% от хората, на тези за Народно събрание – 50%. \"Въпрос е на пари\", многозначително каза Симеонов и дали го е страх, че след европейските избори НФСБ може да олекне в коалицията заради по-добър резултат от ВМРО. Той добави и, че само след 3 седмици резултатите от изборите за ЕП ще бъдат забравени и дори ще е забравено кой е отишъл в Европейския парламент (ЕП). Симеонов подчерта, че ако влезе в ЕП, ще работи по проблема с липсата на информираност. И даде примери – Истанбулската конвенция е от 2011 година, а пакет \"Мобилност\" е формиран още преди Емнюел Макрон да стане президент на Франция. Къде бяха нашите евродепутати, за да поставят тези въпроси, попита бившият вицепремиер. Беше даден и пример как още няма отговор от ЕК дали има или няма незаконна държавна помощ за т.нар. американски централи (\"Марица Изток 1\" и \"Марица Изток 3\") – може да има натиск по такива теми, както и за процента на съфинансиране по европроекти. Освен това, трябвало да има оценка на въздействие на всяко европейско решение, а нямало и интерес към регионалната политика в Европа, към децентрализацията. Абсолютна лъжа и популизъм е, че може да се вдигне минималната работна заплата, убедени са Симеонов и колегите му. Блиц въпроси На Симеонов бяха зададени поредица от блиц въпроси – основно да довърши някакво твърдение. Той отговори на тях така – най-добрият континент за живеене е Европа, любимият му политик е Захари Стоянов, като Симеонов не отговори всъщност на въпроса, защото той беше \"любим жив български политик\". Освен това – като най-лошо свое качество той посочи доверчивостта, а за най-добро качество отговорът беше \"много\". Последната почивка на Симеонов била на Черно море, която съчетал почивката с проверките по заведенията. Според Сименов е абсурд да се говори за размера на минималната работна заплата, но трябвало да е „от порядъка на 300 лева”, а самият него на месец напълно го удовлетворявали 1000 лева, като вече бил казвал многократно колко пари печели. А като конкурент в надпреварата за евродепутат, който харесва, той посочи Ангел Джамбазки.", "date": "2019.05.15", "title": "Полицай в САЩ застреля жена, която викала, че е бременна"}
{"url": "https://www.actualno.com/health/8-bezcenni-prilojenija-na-limona-news_748743.html", "text": "Натуралният антиоксидант, или добре познатият ни лимон, се използва за лечение на различни проблеми от древни времена. Лимонът съдържа изключително много полезни за здравето витамини и минерали. Той присъства на трапезите на хора от цял свят и е предпочитан за направата на храни и напитки. Може би не знаете, но лимонът има още много разнообразни приложения. Ето ги и тях: Учени откриха откъде идва киселият вкус на лимона Молекулярни биолози от Холандия и Съединените щати откриха механизъм, който „напомпва“ киселини в плодовете на лимони и дру... Прочети повече 1. Ексфолиант - Лимонът е натурален начин да почистите лицето си. Не само, че ще почисти лицето ви прекрасно, но и ще направи чудеса с него. То направо ще засияе само след няколко дни. Този толкова ценен натурален ексфолиант трябва да бъде изпробван от всяка дама, която иска да има красива кожа на лицето. 2. Намалява стреса - Просто сложете няколко лимонови резенчета на нощното шкафче и се радвайте да спокойна вечер. Ароматът му има свойството да намалява напрежението и стреса. Можете да използвате и етерично масло от лимон. То ще ви позволи да спите по-спокоен сън и ще се будите отпочинали и енергични. 3. Освежаване на хладилника - За всяка една жена е истински кошмар неприятната миризма, която идва от хладилника и. Може би не ви се вярва, но лимоновият сок може да освежи хладилника ви само за няколко часа. Напоете малко памук с лимонов сок и го оставете в хладилника за няколко часа. Все пак преди да направите това, не забравайте да изхвърлите храната, от която идва миризмата. 4. Ароматизиране на боклука - Да, може би ви звучи странно, но всяка една от вас ще потвърди, че от кошчето за боклук също се разнасят доста неприятни миризми, които честно казано понякога ароматизират цялата стая. Ако искате бързо да се справите с този проблем, просто сложете обелки от банан на дъното на кошчето. Как да пиете вода с лимон по правилния начин Много от вас знаят, че когато животът ви дава лимони, трябва да ги добавите към водата си. Заедно с успокояване на възпалено гърло, под... Прочети повече 5. Против мравки - Те определено са много неприятни, а борбата с тях може да се окаже наистина трудна и дълга. Ако не искате отново да пръскате десетки пъти с препарати в дома си, просто можете да се доверите на лимона. Достатъчно е само да напръскате с малко лимонов сок праговете на вратите си и первазите на прозорците. След това потърсете в дома си места, от които мравките е възможно да излязат и напръскайте хубаво и там. След няколко дни вече ще сте забравили за този проблем. 6. Сваляне на килограми - Ако искате бързо да свалите няколко килограма за идните топли дни, просто се доверете на лимона. Достатъчно е да добавите резенчета лимон в чаша топла вода и да я изпиете рано сутрин на гладен стомах. Лимонът ще ви помогне да изгорите мазнините, да изчистите тялото си от токсините и ще създадат усещане за ситост. 7. Пречистване на организма - Всичките полезни вещества, които лимонът съдържа, ви дават възможността да пречистите тялото си от токсините и задържаните течности, само и единствено с негова помощ. Консумирайте лимони, за да пречистите тялото си от всичко излишно. Също така той се препоръчва и за консумация, с цел избягване появата на някои болести. 8. За здрава храносмилателна система – чували сте, че е хубаво сутрин на гладно да се пие по една чаша вода с лимон, нали? Тази комбинация се грижи за храносмилателната ви система и ви помага да я поддържате здрава. Какво не знаем за лимона Барманите обикновено слагат резен лимон в чашите с питие за повече вкус. Децата пият чай с лимон, за да бъдат здрави, а много от хората...", "date": "2019.05.15", "title": "8 безценни приложения на ЛИМОНА"}
{"url": "https://www.actualno.com/prasspress/golf-edinichkite-na-evroizborite-news_749164.html", "text": "На Евроизборите освен грандовете водачи на листи и хора на сигурни избираеми места, които са като Фолксваген-Туарег, по трасето на гонката пърпорят и вдигат шум един немалък брой гончета от втория ешелон, които на езика на инвестициите можем да наречем Голф Единичките на компетишъна. Първото поколение на Фолксваген Голф е емблематична кола за българския Преход и пернишката душевност. Повечето от тези кандидати Европарламент няма да видят, но ще вдигнат гюрултия, ще помогнат на патроните си, ще направят някой лев и ще повишат личната си популярност, която си е безценен социален капитал. Силен представител на вида е четвъртият в листата на ВМРО Андрей Слабаков - син на легендарен актьор, сам той колоритна фигура, тълкувател на Биг Брадър, изразител на популярни тези като - “ще пуша, къдет си искам, фанете ме за косматия джендър”. Той, разбира, се до Страсбург и Брюксел няма да стигне, освен по някаква друга работа. Но на водача Джамбазки ще свърши хубава работа и същият, ако е човек, няма да се стиска. В същата листа още по-назад - на 9-о място, е евангелският талибан Александър Урумов. Макар и назад в редицата, Урумов е скрита лимонка с висока лична популярност - той може да мобилизира и преференциален вот, а неговата Голф Единичка да се окаже с мощен пернишки тунинг. В социалните мрежи Урумов е един от най-активните пропагандисти на истерични тези като - “пазете децата, джендърите идват”. В свободното си време заработва като пиар - например на БНБ в периода, когато сплескаха КТБ. Трудно е да се предскаже съдбата на най-корпулентния еврокандидат - втория в листата на ДПС Шиши Пеевски, който определено не е втора ръка кандидат, но не се знае дали съществува извън творчеството на т.нар. му “медии”. Преди три години Бойко Борисов обяви, че “Пеевски напуска България, няма го!” И воистина го няма, но може би все пак премиерът продължава да го вижда в огледалото, защото ЦИК приема, че кандидатът Пеевски не е фантом и го регистрира за участие. Кандидатът обаче не се е явил на нито едно предизборно мероприятие на партията си - присъства само на един плакат, където до колегите му най-вероятно го е залепил някой колажист като Валдес ФотоШопа. А между другото фолк певицата Цветелина Янева, близка до образа на Пеевски, има някакъв клип с рапъра Сто кила. Това звучи гордо и корпулентно! За Николай Бареков даже не разбрахме успя ли да се регистрира за изборите или все пак ще става учител по български, както беше обявил. Последно го гледахме, че плющи с бича по Джамбазки и пита като строг хетеросексуалист: “Джендър ли е Джамбазки?!” Ако все пак Бареков участва - без парите от КТБ няма да стане тая работа за втори път. В червените редици също имаше интересно движение на тектоничните плочи с нареждане и пренареждане на листата, защото в ръководните органи на партията имаше различни виждания. След Голямото пренареждане в крайна сметка Иво Христов, който скочи от Президентството в Еврокампанията, изпревари в листата шефа на ПЕС Сергей Станишев, двамата са на 4-о и 5-о място, които може би са на ръба на бариерата и не се знае кой на кого може да издърпа килимчето изпод краката. Говори се, че Станишев има сериозни възможности в тази посока. В същата листа под номер 8 е Румен Гечев, който в наши дни не е най-пробивният кандидат, но пък беше вицепремиер на Жан Виденов - времето, когато България преживя банкова криза с размерите на няколко КТБ-та. Ако искаме да съборим еврото най-накрая, като са толкова претенциозни европейските финансисти и не ни приемат в Еврозоната - Румен Гечев е човекът за тая работа. Ако някой много е набрал на еврото - най-силният му ход ще бъде да задейства наказателен преференциален вот именно в полза на Гечев, който може да събаря валути, както Одисей - крепости.", "date": "2019.05.15", "title": "Голф Единичките на Евроизборите"}
{"url": "https://www.actualno.com/blagoevgrad/slabo-zemetresenie-kraj-razlog-news_749094.html", "text": "Земетресение с магнитуд 2,7 по скалата на Рихтер е регистрирано на територията на България, в Благоевградска област, предаде кореспондентът на БГНЕС в региона. Земният трус е усетен в 9,15 ч. тази сутрин с епицентър на 7 км източно от Белица, на 46 км източно от Благоевград и на 88 км южно от София, с дълбочина 19 км, уточниха от Европейския сеизмологичен център. Съдят мъж в Разлог за насилие върху котка Районна прокуратура – Разлог е предала на съд обвиняем за жестоко отношение и причинена смърт на котка в с. Годлево, община Разло... Прочети повече Според Геофизичния институт на БАН земният трус е с магнитуд 3 по Рихтер с епицентър край село Баня, Разложко, с дълбочина 15,6 км. Няма данни за материални щети.", "date": "2019.05.15", "title": "Слабо земетресение край Разлог"}
{"url": "https://www.actualno.com/sofia/v-jk-studentski-grad-se-nalaga-spirane-na-vodopodavaneto-news_748871.html", "text": "„Софийска вода” временно ще прекъсне водоснабдяването в някои части на столицата на 15 май. Това съобщиха от пресцентъра на дружеството. Във връзка с подмяна на пожарен хидрант на ул. „Леденче“ в кв. „Овча купел“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бул. „Президент Линкълн“, ул. „Кърпикожух“, ул. „Месечинка“, ул. „Кукуряк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леденче“ ъгъла с ул. „Лиляче“. След поредния протест: 3 млн. лв. за Педиатрията в София Държавата ще отпусне близо 3 млн. лева за увеличение на заплатите на лекарите в детската специализирана педиатрична болница в София и з... Прочети повече Във връзка с ремонт на хидрофорна уредба на ул. „Мала планина“ в жк. „Лозенец“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Мала планина“ бл. 36 и бл. 37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мала планина“ пред бл. 37. Във връзка с подмяна на сградно водопроводно отклонение на ул. „Железопътна“ в кв. „Орландовци“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Железопътна“ от ул. „Кестен“ до ул. „Столетник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кестен“ ъгъла с ул. „Железопътна“. Във връзка с подмяна на сградно водопроводно отклонение на ул. „Роса“ в кв. „Горубляне“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Роса“ №44 и №46 , по ул. „Поручик Мороз“ от ул. „Роса“ до ул. „Павел Красов“, по ул. „Преслав“ от ул. „Поручик Мороз“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поручик Мороз“ ъгъла с ул. „Преслав“. Във връзка с изграждане на сградно водопроводно отклонение на ул. „Стоян Камбарев“ в жк. „Студентски град“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Стоян Камбарев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стоян Камбарев“. Близо 390 хил. лв. е искът срещу Столична община за ремонта на \"Графа\" 387 059,75 лева е стойността на колективния иск на търговци, опериращи по протежението на ул. „Граф Игнатиев”. Днес, 10 май... Прочети повече Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.15", "title": "В ж.к. \"Студентски град\" се налага спиране на водоподаването "}
{"url": "https://www.actualno.com/america/meksiko-dade-ubejishte-na-venecuelski-deputat-news_749040.html", "text": "Сподели Сподели Сподели Мексиканското правителство съобщи, че неговото посолство във Венецуела е приело опозиционния депутат Франко Мануел Касела, за да му осигури \"защита и безопасност\", съобщи БГНЕС, цитирайки АФП. \"В съответствие със своите дипломатически традиции, Мексиканското правителство прие днес депутатът Франко Мануел Касела в дипломатическата си резиденция в Каракас, за да му осигури защита и безопасност\", се казва в изявление на мексиканското външно министерство. „Амнести Интернешънъл“: Венецуела е извършила престъпления срещу човечеството \"Амнести Интернешънъл\" заяви официално, че венецуелските власти са извършили престъпления срещу човечеството в репресиите си срещу анти... Прочети повече Външното министерство добави, че Мексико \"потвърждава своя ангажимент за зачитане, защита и насърчаване на човешките права на всички хора, независимо от политическата им принадлежност.\" Същевременно мексиканското правителство потвърди позицията на ненамеса във венецуелския конфликт, която заяви по-рано. \"Правителството потвърждава позицията си на ненамеса, откритостта си към диалога и твърдия си ангажимент да сътрудничи в намирането на демократично, мирно решение /на конфликта/, чрез диалог\", гласи изявлението. За разлика от други големи латиноамерикански държави като Аржентина, Бразилия и Колумбия, Мексико все още признава правителството на венецуелския президент Николас Мадуро, а не това на опозиционния лидер и самоопределил се за временен президент Хуан Гуайдо. Миналата седмица мексиканското правителство заяви, че е обезпокоено от ареста на друг депутат от венецуелското народно събрание - Едгар Замбрано, за участието му в неуспешния преврат срещу Мадуро миналия месец. Проправителственото Учредително събрание отне депутатския имунитет на още петима опозиционни депутати вчера със същия аргумент, с което общият им брой достигна 14 души.", "date": "2019.05.15", "title": "Мексико даде убежище на венецуелски депутат"}
{"url": "https://www.actualno.com/society/prognoza-za-vremeto-15-maj-srjada-news_748983.html", "text": "Днес облачността ще е предимно значителна. През нощта, главно в Западна България, продължи да вали дъжд и там количествата бяха значителни. През деня на много места в страната ще има валежи от дъжд, в следобедните часове в Западна и Централна България ще са интензивни и с гръмотевици. В западната половина от страната вятърът ще се ориентира от запад-северозапад и ще е слаб до умерен, в източните райони ще остане от изток-югоизток. Минималните температури ще са между 9° и 14°, максималните - между 20° и 25°. Атмосферното налягане е по-ниско от средното за месеца и ще продължи бавно да се понижава. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ). По Черноморието облачността ще е значителна. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 14-15°. Вълнението на морето ще е около 2 бала. Какво ще е времето до края на месеца През цялата седмица ще им ниско атмосферно налягане и и непрекъснато ще има условия за дъжд. Повече ще вали в Западна България, в отдел... Прочети повече Над планините облачността ще е значителна, по високите части и мъгливо. Ще има валежи от дъжд, над 2000 метра - от сняг, в следобедните часове, на места с гръмотевици. Ще духа умерен до силен южен вятър, който привечер постепенно ще отслабва. Максимална температура на височина 1200 метра около 13°, на 2000 метра - около 5°. През следващите два дни над по-голямата част от страната облачността ще е предимно значителна, ще има и превалявания. В четвъртък сутринта дъжд ще превалява на места в източните райони, а след обяд на много места, главно в Западна и Централна България, ще има краткотрайни, в отделни райони интензивни валежи, придружени с гръмотевици. В петък валежите ще са предимно в западната половина от страната и в следобедните часове ще са придружени с гръмотевици. В Западна България в четвъртък вятърът за кратко ще се обърне от запад, а на изток ще бъде от южната четвърт. Температурите ще са в по-широки граници: в Западна България и по Черноморието ще бъдат 17°-22°, в останалата част от страната - 21°-26°. В събота в източните райони все още ще има превалявания и гръмотевици, но от запад ще започне бързо подобрение на времето и чувствително затопляне. ", "date": "2019.05.15", "title": "Прогноза за времето - 15 май (сряда)"}
{"url": "https://www.actualno.com/books/andjela-marsyns-predstavja-trilyra-igri-na-zloto-news_748563.html", "text": "Ким Стоун разследва убийството на мъж, лежал в затвора за изнасилване. Стандартните обяснения като че ли нямат място в този случай, тъй като зад действията на убиеца се мярка сянката на друг, по-страшен злодей – социопат, маскиран като пълноценен член на обществото, злоупотребяващ с психиката на хората, които му се доверяват. Човешката болка и страдания нямат стойност за този човек – те създават измъчени души, които са удобен материал за експерименти. Преследвана от страшните спомени от собственото си детство, разтърсена от ужасния случай на педофилия, на който се натъква в работата си, инспектор Ким Стоун трябва да разобличи своя противник и да го извади от сенките, и този път каузата й е дълбоко лична. Черен пудел, риж котарак или Сватба с препятствия Една от най-обичаните и четени съвременни руски авторки на криминални романи, Елена Михалкова, забърква коктейл от хумор и престъпления... Прочети повече Анджела Марсънс е забележително ново име в многообразния свят на британския криминален роман, изразител на най-добрите традиции в жанра. \"Сподавен писък\" е първият роман от поредицата за приключенията на инспектор Ким Стоун, продаден в милионен тираж след първата си поява в Amazon. Книгата заема пето място в класацията за най-продавани артикули на Amazon UK за 2015 г. Световното признание идва след заемането на челни места по продажби в САЩ, Канада, Австралия, Франция и Испания. Успехът на първата книга, преведена на повече от двайсет езика, се повтаря от появилите се междувременно нови заглавия от поредицата.", "date": "2019.05.15", "title": "Анджела Марсънс представя трилъра \"Игри на злото\""}
{"url": "https://www.actualno.com/celebrate/sv-pahomij-veliki-news_748984.html", "text": "Св. преподобни Пахомий Велики бил родом от Египет, баща му бил грък. Като войник се запознал с Христовата вяра, оттеглил се в пустинята, станал монах, постриган от епископ Паламон. Строг подвижник, основал манастир в Тавена и напътствал в духовния живот 12 000 монаси. Първи схимник, приел великия ангелски образ. Починал в 348 година. † Траянополский епископ Иларион, Пространен православен месецослов, изд. Тавор", "date": "2019.05.15", "title": "Св. Пахомий Велики"}
{"url": "https://www.actualno.com/education/d-r-emanuil-najdenov-poslanieto-na-reda-za-specializacija-e-negativno-kym-mladija-specialist-news_749090.html", "text": "Младите лекари, които специализират на държавна поръчка, би трябвало да бъдат задължени в продължение на три години да работят в лечебни заведение в България. В противен случай ще трябва да връщат парите за тяхната специализация. Това предвижда промяна в Наредбата за специализациите. \"Установихме след анализ, че има недостиг по някои медицински специалности и в някои области. Идеята на Министерството на здравеопазването е в специалности, в които има хроничен недостиг на медици, да субсидира в размер от две до три минимални заплати специализанта, които да му бъдат давани от болницата по време на неговото обучение. Той трае обикновено 4 или 5 години. Предлагаме в тази наредба в срок от три години след това специализантът да отиде да работи по избор на област и лечебно заведение, където са заявени нужди от подобен специалист. Няма задължителен характер\". Това разказа съветникът на министъра на здравеопазването д-р Росен Радев в интервю за bTV. ЕС трябва да играе по-голяма роля в здравеопазването на държавите Европа трябва да има все по-сериозна роля в политиките по отношение на здравеопазването на отделните държави членки, с цел по-бързо те ... Прочети повече \"По начина, по който са формулирани промените, звучат много негативно. Задължаващият елемент би трябвало да се коригира. Посланието е негативно към младия специалист.\", заяви д-р Емануил Найденов от \"Млади лекари за ново здравеопазване\". Той е съгласен, че има коренна промяна на реда за специализация в България след въвеждането на наредба №1 през 2015 година. Преди това около 96% от младите лекари искаха да напускат страната, а в момента този процент е драстично свален, въпреки всички недостатъци, в наредбата има и положителни неща. \"Ако специализантът иска, старият ред на специализации си остава в болниците. Той има опцията да се възползва от субсидията\", каза д-р Росен Радев. \"Младият специалист трябва да бъде изкушен да остане, а не задължен. Трябва да се направи анализ каква е причините тези хора да не остават и тези причини да бъдат променени.\", смята д-р Емануил Найденов от \"Млади лекари за ново здравеопазване\". Проф. Асен Балтов: В България има прекалено много болници У нас има прекалено много болници, достигнат е праг на насищане. Това заяви директорът на болница \"Пирогов\" проф. д-р Асен Балтов пред ...", "date": "2019.05.15", "title": "Д-р Емануил Найденов: Посланието на реда за специализация е негативно към младия специалист"}
{"url": "https://www.actualno.com/starazagora/stara-zagora-stava-chast-ot-dvijenieto-za-zashtita-na-pchelite-news_749042.html", "text": "Днес, 15 май, дискусия в Стара Загора ще обсъжда проблемите в отглеждането на пчели, производството на пчелни продукти, как да бъдат подпомагани пчеларите и какви мерки могат да се вземат срещу фалшифицирането на меда. Според статистиката пчелният продукт е в трето място в списъка на най-често фалшифицираните продукти в света. Пчелар: Българският мед не се изнася в чужбина, защото при анализ излиза глифозат Проблемите при пчеларите са отровите, които се използват в земеделието и това че никой не ги уведомява. Това каза пчеларят Ивайло Дочев... Прочети повече В дискусията ще участват посланикът на „Медения меридиан” на Благотворителния фонд „Планетата на пчелите” Елена Ангелова и Елена Гришенкова от руската компания „Тенториум”. Стара Загора е домакин на форума по повод включването на града в световната карта на градовете, подкрепящи движението за защита на пчелите. Ще станат известни и благотворителните инициативи, които се организират за Международния ден на пчелите - 20 май. По предложение на Словения, направено на 30-ата сесия на регионалната конференция на Организацията за земеделие и прехрана за страните от Европа и Централна Азия през 2016 година Организацията на обединените нации приема 20 май да се отбелязва като Международен ден на пчелите.", "date": "2019.05.15", "title": "Стара Загора става част от движението за защита на пчелите"}
{"url": "https://www.actualno.com/politics/taneva-shte-pravi-kadrovi-promeni-v-zemedelskoto-ministerstvo-objavi-i-pyrvata-si-zadacha-news_749080.html", "text": "\"Ще има промени в екипа на Министерството на земеделието, храните и горите\", съобщи новоизбраният земеделски министър Десислава Танева, предаде БГНЕС. \"Всички решения, които има да се взимат по отношение на екипа на министерството, ще се дискутират в управляващата коалиция, и ще се работи съвместно по тях. Предложиха Десислава Танева за нов земеделски министър Десислава Танева е предложена от премиера Бойко Борисов за наследник на подалия оставка министър на земеделието Румен Порожанов, съобщи... Прочети повече Имам определени виждания за работата си и ще ги защитя, допълни Танева. Няма да правя разследване на своя предшественик, сега е важно министерството да не спира да работи. Първата работа на новия министър е да се стартира работа по директните плащания на земеделците. Това е най-тежкото министерство, защото над 100 хил. души се занимават със земеделие, животът в селата изцяло зависи от него, а и сме поели ангажименти по изпълняване на европейски програми\", допълни Танева. \"В момента сме в пика на предизборната кампания и очаквам нападки отвсякъде. Нямам от какво да се притеснявам, всичките ми доходи са декларирани; 14 години работя в частния сектор, знае се къде живея, а и след влизането ми в политиката нямам големи придобивки\", съобщи новият министър. \"Зам.-председателят на ДФ „Земеделие“ Иванка Багдатова-Мизова, заради която премиерът Бойко Борисов прие оставката на Румен Порожанов вчера, ще се раздели с поста си\", допълни Танева. Освободиха Румен Порожанов, новият земеделски министър е Десислава Танева Парламентът прие със 121 гласа „за“ и 5 „против“ оставката на министър Румен Порожанов като министър на земедел... Прочети повече Редактор: Тодор Беленски Етикети: Десислава Танева земеделско министерство Министерство на земеделието и храните кадрови промени Иванка Багдатова-Мизова ☆☆☆☆☆ Рейтинг: 5 от 5. Гласували общо: 1 потребители Предишна Новините от днес Следваща Реклама ", "date": "2019.05.15", "title": "Танева ще прави кадрови промени в земеделското министерство, обяви и първата си задача"}
{"url": "https://www.actualno.com/business/povishenie-na-srednata-zaplata-v-stranata-za-mart-news_749037.html", "text": "Средната заплата в България през март тази година се е повишила и е стигнала 1247 лв., съобщи Националният статистически институт, цитиран от в. \"24 часа\". Това прави точно 637 евро. Съгласно статистиката, през първия месец на годината средната надница е била под 1200 лева - 1192 лева, през февруари дори е имало понижение - 1184 лева, но през март се наблюдава повишение. Средната заплата за цялото първо тримесечие е 1208 лева, което е ръст от 3,2 на сто спрямо последното тримесечие на 2018 година. КНСБ: Властта да разработи програма за средна заплата от 1000 евро Президентът на КНСБ Пламен Димитров призова управляващите да изготвят дългосрочна, около 5-годишна програма за развитие, която да поста... Прочети повече Най-голямо е увеличението на парите при брокерите на недвижими имоти - 11,4%. Класацията по средни заплати продължават да водят работещите в IT сектора с 2930 лв. средно при 2788 лева в края на миналата година. Следват финансистите, енергетиците и работещите в добивната промишленост. Неизменно в дъното на таблицата са хотелиерите и ресторантьорите със 729 лева. В същото време обаче възнаграждението на депутатите, президента, премиера, министрите и останалите управляващи, чиито заплати са вързани със средната, леко намалява - с около 2,6%. Причината е, че тяхното брутно заплащане се определя спрямо средната заплата за последния месец от тримесечието, но в обществения сектор. През март 2019 г. тя е била 1236 лева, което е с 33 лева по-малко спрямо декември 2018 г. Депутатите вземат 3 пъти средната заплата в обществения сектор, т.е. вече ще се разписват срещу минимум 3708 лева, без да се смятат участията в комисии, класовете за прослужено време и без доплащанията за сътрудници и други разходи. Брутната заплата на президента е две депутатски заплати, т.е. Румен Радев взема 7416 лева, но без доплащанията за трудов стаж.", "date": "2019.05.15", "title": "Повишение на средната заплата в страната за март"}
{"url": "https://www.actualno.com/society/zapochva-testvaneto-na-tol-sistemata-news_748958.html", "text": "На 15 май започва тестването на тол системата за таксуване на преминаването по българските пътища. Ще се тестват таксите на база изминато разстояние, като от АПИ изрично посочват, че засега става въпрос за \"сухи тренировки\", съобщи БГНЕС. От 20 хил. км републиканска пътна мрежа в обхвата на тол системата ще бъдат включени 10 800 км, като част от тях, въпреки че са в обхвата, ще имат нулева ставка поради лошо експлоатационно състояние. Изглежда тол системата ще бъде ограничена За третокласните шосета, които са включени в тол системата, няма да се плаща такса. Това твърди в. \"24 часа\", позовавайки се на свои из... Прочети повече Техническото изграждане на тол системата върви по график и трябва да приключи до 16 август, когато се очаква да е официалният ѝ старт. Технологията за отчитане е базирана на GNSS (Глобална Навигационна Сателитна Система) позициониране, и ще извършва електронно таксуване на база изминато разстояние, а не както беше досега – единствено на база винетна такса за времеви период. За да е възможно отчитането на изминатото разстояние е необходимо превозното средство, подлежащо на таксуване, да е оборудвано с бордово устройство. То трябва да е одобрено за целите на таксуването, т.е. да отговаря на определени изисквания. Бордовото устройство ще предава данни за позициониране, изминати километри и информация за типа превозно средство. Те ще се обработват, потвърждават и фактурират на крайния ползвател посредством електронната тол система. Ползването на платената пътна мрежа ще се следи в реално време, като това ще става чрез инсталираните в превозните средства бордови устройства и чрез засичане на регистрационните номера от стационарни и мобилни камери. Всички данни, които се изпращат от бордовото устройство към системата за обработка на данните, са криптирани, поради което поверителността на данните е гарантирана по всяко време. Работодателите поискаха по-ниски тол такси за 5 години Да има по-нисък размер на тол таксите поне първоначално и да се направи оценка на въздействие след определен период от време – то...", "date": "2019.05.15", "title": "Започва тестването на тол системата "}
{"url": "https://www.actualno.com/chronicles/postignata-e-nezavisimostta-na-avstrija-news_748986.html", "text": "А̀встрия е вътрешноконтинентална страна, разположена в Централна Европа. Австрия граничи с Лихтенщайн и Швейцария на запад, Италия и Словения на юг, Словакия и Унгария на изток, Германия и Чехия на север. Към 1 януари 2011 г. населението на страната надхвърля 8,4 милиона, от които австрийците са 7,5 милиона. Официалният език в страната е австрийският стандарт на немския език, а други малцинствени езици с частичен официален статут са хърватският, словенският и унгарският. Площта на страната е 83 872 km², а климатът е умереноконтинентален в ниските части и алпийски – във високите. Релефът е предимно планински, като едва 32% от територията на страната са под 500 метра надморска височина. Съществена част от Алпийската планинска верига е разположена в Австрия, а най-високият връх е Гросглокнер в Източните Алпи. Умира Екзарх Стефан I Екзарх Стефан I (светско име Стоян Попгеоргиев Шоков) е висш български православен духовник и екзарх на Българската православна църква ... Прочети повече Територията на Австрия влиза в състава на Римската империя под името Норик. През 788 г. франкският крал Карл Велики завладява територията и християнизира населението. По време на управлението на австрийската династия Хабсбург Австрия се превръща във водеща европейска сила. През 1867 г. Австрийската империя се превръща в дуалистичната монархия Австро-Унгария. Краят на Първата световна война през 1918 г. слага край на Австро-Унгария, която се разпада на няколко независими държави, сред които и Първата австрийска република. През 1938 г. след референдум Австрия е присъединена към Германската империя и остава част от нея до края на Втората световна война през 1945 г. Същата година е окупирана от Съюзническите сили, а отменената Федерална конституция влиза отново в сила. През 1955 г. Австрия обявява създаването на независима федерална република, с което слага край на окупацията. Австрийският парламент приема Декларация за вечна неутралност. В наши дни Австрия е парламентарна представителна демокрация, състояща се от девет отделни провинции. Столица и най-голям град е Виена (1,6 милиона жители). Икономически страната е сред най-добре развитите в света, а брутният вътрешен продукт на глава от населението възлиза на $43 723 (2010). Австрия поддържа висок жизнен стандарт, а средната продължителност на живота е 77 години за мъжете и 83 години за жените. Австрия е член на ООН (1955), на Съвета на Европа (1956), на Организацията за икономическо сътрудничество и развитие (1965), на Организацията за сигурност и сътрудничество в Европа (1973) и на Европейския съюз от 1995. През 1995 г. страната става част от Шенгенското споразумение, а през 1999 г. приема еврото като официална валута.", "date": "2019.05.15", "title": "Постигната е независимостта на Австрия"}
{"url": "https://www.actualno.com/crime/kup-protivorechija-po-osyditelnata-prisyda-na-ivancheva-i-petrova-news_749033.html", "text": "Припомняме, че присъдите ще се обжалват и най-вероятно това ще стане на още две инстанции. Засега съдът приема, че Иванчева като длъжностно лице, заемащо отговорно служебно положение, с помагачеството на Петрова и предшественика ѝ Петко Дюлгеров е поискала дар - подкуп, за да извърши действие по служба. Подкупът е в особено големи размери, представлява особено тежък случай и е извършен чрез изнудване, посредством злоупотреба с обществено положение. Съдът обаче се съгласява с твърденията на защитата, че от СРС-тата не се установява подсъдимите да искат подкуп. Макар да липсват преки доказателства за това, има достатъчно косвени, разсъждава още съдията. Включително и това, че преписката на Ваклин е пусната веднага след предаването на подкупа. Според съдия Хинов не е доказано и, че подсъдимите са докосвали парите, защото разследващите твърде много са забавили освидетелстването им. И тъй като не може да се достигне до еднозначен и несъмнен извод, че следите от маркиращото вещество по ръцете на подсъдимите са резултат от това, че са пипали парите, това се тълкува в тяхна полза. Съдът се съгласява с адвокатите, че следите по ръцете и телата на Иванчева и Петрова може да са пренесени от Дюлгеров - при ръкостискане, друго докосване или хващане на вещи, които той е докосвал. За съда е съмнително и че при изследване с ултравиолетова светлина по седалките на колата на Иванчева има следи от маркиращото вещество, но при обтривките следи няма. Интересен момент от мотивите е признанието на съда, че \"присъствието на множество униформени, а част от тях и маскирани лица на КПКОНПИ (антикорупционната комисия) няма законово основание\". Въпреки това съдът приема, че следствените действия не са опорочени от това. По време на ареста на Иванчева обаче е била нарушена презумпцията за невинността ѝ, която е гарантирана от националното и европейското законодателство. Нарушението е, че тя е участвала в следствените действия с белезници, както \"публичността на нейното оковаване с белезници зад гърба ѝ\". \"Това е драстично нарушение на презумпцията за невинност\", приема Хинов. Но не се съгласява, че устата ѝ е била запушена от полицайка. Според съда служителката на МВР само е поставила ръка пред устата на Иванчева, но не я е докосвала. \"Иванчева не е възпрепятствана нито преди този инцидент, нито след него да общува с представители на медиите по избрания от нея начин - като им извиква определени реплики\", пише в мотивите. Съдът пусна Иванчева и Петрова под домашен арест Бившията кметица Десислава Иванчева и заместничката ѝ Биляна Петрова отиват под домашен арест, предаде Нова телевизия. Мотивите на съд... Прочети повече Нарушените права на Иванчева обаче не са смекчаващо обстоятелство. За съда такива няма нито за нея, нито за Петрова. Има само за Дюлгеров - \"трайно влошено зрение, както и добронамерено и практично отношение към Александър Ваклин при осъществяване на корупционната сделка\". Съдът прави обширен анализ на това какво означава да се \"поиска\" и да се \"приеме\" подкуп, тъй като подсъдимите са обвинени и за двете. Според съдия Хинов има разлика между \"приеме\" и \"получава\". При получаването инициативата за подкупа идвала от гражданина. При \"поиска\" инициативата идва от длъжностното лице. Преди в НК е имало наказание за \"получаване\" на подкуп, но то е било премахнато с промяна в кодекса. Сега има само за \"поиска\" и \"приеме\". Това тълкувание на практика означава, че едно лице няма как да бъде наказано за искане и получаване на подкуп. Според съдията Иванчева отначало е искала от инвеститори дарения за общината - ремонтиране на детски площадки и училища, тротоари и градинки. Разказани са и различни такива случки, включително и с нашумялата покрай \"Апартаментгейт\" фирма \"Артекс\". Направени са и изчисления, които показват, че по нейно време размерът им е бил значително по-голям, отколкото преди и след това. В един момент обаче \"първоначалните алтруистични мотиви са преминали в егоистични\", пише съдът. Според Хинов има многобройни сведения за корупционни прояви преди случая с Ваклин. Като доказателство за това са приети и тесните връзки на Иванчева с Дюлгеров, които \"могат да имат само корупционни обяснения\". Освен това в записаните разговори на тримата подсъдими случаят на Ваклин е само един от коментираните. Колкото до Ваклин, той е провокирал към подкуп, което законът забранява, но не за случая, заради който Иванчева е обвинена, се разбира още от мотивите. Съдът не приема и тезата на Дюлгеров, че неговите първоначални обяснения са били дадени под натиск. Политическият аспект на случая не може да бъде игнориран, има външни интереси, пише още Хинов и цитира адвокат Марковски - че това са \"чудовища в мъглата\". Но не е съгласен, че процесът е политически инспириран, а доказателствата са манипулирани. Според съда само фактът, че спецпрокуратурата и КПКОНПИ не са успели да намерят сумата за подкупа, а са разчитали Ваклин да я осигури, е достатъчен за извода, че те не са подходили към този процес с намерение да уличат Иванчева в престъпление на всяка цена.", "date": "2019.05.15", "title": "Куп противоречия по осъдителната присъда на Иванчева и Петрова"}
{"url": "https://www.actualno.com/kustendil/24-dobrovolci-ot-detskoto-policejsko-upravlenie-v-kustendil-uspeshno-zavyrshiha-uchebnata-godina-news_749078.html", "text": "24 доброволци от Детското полицейско управление към ОУ „Проф. Марин Дринов“ в Кюстендил успешно завършиха учебната година, предаде днес Катя Табачка - говорител на ОДМВР - Кюстендил за кореспондент на Actualno.com от града. Успешно завърши първата учебна година за втория випуск на Детското полицейско управление към ОУ „Проф.Марин Дринов“ в Кюстендил. 24 ученика от училището участваха в обучителната превантивна програма. Тя се осъществи от служители на РУ Кюстендил и с активното участие на педагогическия съветник на училището Юлияна Станчева. По време на първата учебна година децата научиха как да се грижат за живота си и този на близките им хора, как да се справят с трудни ситуации вкъщи, на улицата, сред природата, в училище. Особен интерес събудиха у децата екипните занимания и разнообразието от разглеждани теми като: Какво работят полицаите, Пътна безопасност, Детска полицейска лична защита, Оказване на първа долекарска помощ… На тържеството по случай завършването на първи курс на ДПУ децата получиха грамоти и се радваха на демонстрацията на служебно полицейско куче.", "date": "2019.05.15", "title": "24 доброволци от Детското полицейско управление в Кюстендил успешно завършиха учебната година"}
{"url": "https://www.actualno.com/africa/v-sudan-neshtata-otivat-kym-sporazumenie-news_749011.html", "text": "Преходният военен съвет на Судан обяви, че е постигнал споразумение с опозицията за преходният период в страната, съобщи РИА Новости, позовавайки се на телевизионния канал Sky News Arabia. Според арабския телевизионен канал, страните са се споразумели по най-противоречивите въпроси. Застреляни след митинг на опозицията в Судан Петима протестиращи и един офицер бяха застреляни на поредния протест на опозицията в Судан, предаде БГНЕС по информация на АФП. Ескал... Прочети повече Според друг канал - Al-Hadath, от преходния военен съвет са съобщили, че страните ще обявят подробностите за окончателното споразумение в рамките на 24 часа, пише БГНЕС. Предварителна информация, изнесена в медиите, гласи, че ще бъде сформиран законодателен съвет от 300 души в който 67% ще бъдат представители на опозиционните сили. По-рано беше съобщено, че опозиционното сдружение \"Сили за свобода и промяна\" и управляващият преходен военен съвет на Судан са се договорили на среща в Хартум за структурата на властта в преходния период. На 11 април в Судан се състоя военен преврат на фона на четиримесечни народни протести. Президентът Омар ал-Башир бе отстранен от власт и по-късно вкаран в затвора. Преходният военен съвет, сформиран от армията, пое контрола над управлението и обяви намерението си да прехвърли ръководството на страната в рамките на две години. Въпреки това протестите не отшумяха. Протестиращите поискаха незабавното създаване на гражданско управление.", "date": "2019.05.15", "title": "В Судан нещата отиват към споразумение"}
{"url": "https://www.actualno.com/curious/mejdunaroden-den-na-semejstvoto-svetoven-den-na-grijata-za-nedonoseni-deca-news_749028.html", "text": "Два празника извън църковния календар има през днешния ден, предаде БГНЕС. 15 май е Международния ден на семейството. Празникът е учреден през 1993 година от Генералната Асамблея на ООН, и отразява значението, което международната общност отдава на семействата. Денят дава възможност за насърчаване на информираността по въпроси, отнасящи се за семейството; и увеличава знанията по социални, икономически и демографски процеси, които засягат семействата. Световният ден на семейството има за цел да привлича общественото внимание към редица проблеми в семейната среда. Експерт: Детето се идентифицира с родителя от същия пол, ако всичко е на мястото си \"Както и да се приеме да се наричат родителите това не може да спаси нито една жена от факта, че когато стане майка тя се променя и тря... Прочети повече В своята резолюция, Общото събрание на ООН също така отбелязва, че разпоредбите, свързани със семейството, продължават да предоставят насоки относно начините за засилване на политическите компоненти и програми, насочени към семействата, като част от цялостен подход към развитието им. Международният ден на семейството е вдъхновил серия от събития за повишаване на осведомеността, включително и на националните семейни дни. В много страни този ден дава възможност да се изтъкнат различни области на интерес и значение за семействата. Същевременно, също днес, се Световният ден на кенгуру-грижата за недоносени деца. Денят се отбелязва за трета поредна година в България. Целта на Деня на кенгуру-грижата е да се даде повече информираност на родителите и да се подчертаят ползите от близостта и съприкосновението на малкото човече с майчиното тяло. Доказано е, че недоносените деца, на които се дава възможност да намират по-често подслон в обятията на майките и татковците си от раждането си, се възстановяват много по-бързо и пълноценно в сравнение с останалите, подобряват се жизнените им функции, заздравява се връзката родител-дете. Редица изследвания потвърждават истината, че проявите на обич от страна на родителите към техните новородени, под формата на целувки, милувки и прегръдки, сътворяват чудото на силния имунитет. Защо родителите не трябва да се карат пред децата? Споровете в семейството не трябва да се водят пред децата. Това каза за Радио „Фокус“ – Бургас доц. Румен Бостанджиев... Прочети повече Статистиката познава редица случаи, в които бебета с риск за живота след раждането им се поставят в прегръдките на майките им, в резултат на което състоянието им най-неочаквано се подобрява, а самите те оцеляват.", "date": "2019.05.15", "title": "Международен ден на семейството, световен ден на грижата за недоносени деца "}
{"url": "https://www.actualno.com/curious/koga-deteto-e-gotovo-da-ima-kuche-news_749014.html", "text": "Президентът на Руската киноложка федерация Владимир Голубьов съветва родителите да не вземат кученце на детето си, преди то да е навършило седем години. Причината е, че едва след тази възраст децата са в състояние да се грижат отговорно за животното, съобщи РИА Новости. „Не е необходимо да вземете куче, ако детето е съвсем малко - на възраст 2-5 години. Смята се, че минималната възраст, когато детето е в състояние самостоятелно и напълно да се грижи за куче, е седем години. Преди това детето просто не е в състояние да постави чуждите интереси над собствените си, а кучето може да се превърне в тежест за него ”, каза Голубьов. Жена е в шок, след ухапване от питбул. Собственикът го гледал в общите части на блока Жена на около 40 г. пострада тежко, вследствие на ухапване от домашно куче, след междусъседска свада. Елена Кръстева от Асеновград е ка... Прочети повече Според него, родителите трябва да избират кучето като приятел за детето си, а не да му подарят „жива играчка“. \"Необходимо е да се разбере, че не само децата, но и всички членове на семейството трябва да се научат да бъдат отговорни към кучето\", казва кинологът. В допълнение, уточни Голубьов, изборът на определена порода зависи от това дали кучето ще е семейно или е взето специално за детето. В първия случай родителите ще бъдат собственици, така че кучето трябва да е просто приятелски настроено към деца. Във втория случай изискванията трябва да са по-строги: родителите трябва да изберат порода, за която децата ще могат да се грижат самостоятелно и напълно. Също така е необходимо да се вземе под внимание начина на живот на семейството: дали е по-активен или по-спокоен. Полът на детето е почти без значение, по-важен е темпераментът му, допълва БГНЕС. „Опитайте се да помислите предварително дали вие и вашите деца бихте искали да спортувате с кучето си – да тичате с него или да играете на фрисби. Не избирайте породи, които са много независими, не обичат фамилиарничене и това ги прави по-трудни за отглеждане като ротвайлер, лайка и хъски“, съветва специалистът.", "date": "2019.05.15", "title": "Кога детето е готово да има куче?"}
{"url": "https://www.actualno.com/society/novini-ili-novini-kartinata-na-pechata-za-15-maj-news_748996.html", "text": "Редакционният екип на Actualno.com представя кратък преглед на печата от днешния 15 май. В. \"Сега\" АПИ започва \"сухи тренировки\" за тол системата с неясни цели и обхват, гласи една от водещите новини на изданието. Три месеца преди 16 август, датата, на която според Министерството на регионалното развитие и благоустройството (МРРБ) трябва да бъде въведена тол системата за тежките камиони, подготовката е в пълен хаос. Все още не са поставени всички контролни рамки, няма и карта с обхвата на пътищата, които ще бъдат таксувани. Цената за километър също не е определена. Има само един представен вариант на тол такси, който според министерството не е окончателен, четем в материала. В. \"Монитор\" Слушалки тип „бръмбари“ изпушват в ушите на зрелостниците при продължителна употреба, пише в броя. За това предупредиха продавачи на този вид шпионска техника, станала много популярна сред ученици и студенти по време матури, изпити и олимпиади. Проверка на „Монитор“ показа, че устройствата не са предназначени за голямо натоварване, а от продължително използване кабелите и батериите се нагряват. В. \"24 часа\" Вестникът се спира на темата за оставката на Румен Порожанов от поста му на земеделски министър. Десислава Танева ще е новият министър на земеделието, храните и горите. Това стана ясно във вторник, след като премиерът Бойко Борисов изпрати в деловодството на парламента предложението за промяна в състава на Министерския съвет. Това се случи малко след като Борисов получи оставката на досегашния земеделски министър Румен Порожанов, пише изданието и дава подробности за Танева и Порожанов. В. \"Труд\" В игри за милиони чрез усвояване на огромни суми от еврофондовете са забъркани неправителствени организации от коалицията „За да остане природа в България“, твърди вестникът, като се позовава на свои разследвания. Въпреки че има многобройни доказателства за незаконната дейност на „еколозите“ по европейските програми, срещу тях все още няма прокурорски проверки.", "date": "2019.05.15", "title": "Новини или Novini - картината на печата за 15 май"}
{"url": "https://www.actualno.com/sciencelogy/san-francisko-vyrvi-kym-zabrana-na-licevoto-razpoznavane-news_749010.html", "text": "Законодателите в Сан Франциско гласуваха за забрана на използването на технологията за лицево разпознаване. Това е първият мерикански град, който е на път да въведе такава забрана, съобщи BBC, цитирана от БГНЕС. -0:00 Законът беше гласуван с 8 гласа „за“ и един „против“. Очаква се мярката да бъде официално приета в градското право след второто гласуване следващата седмица. Система за лицево разпознаване ще спира хулиганите още на входа на стадионите Стадионите в България ще бъдат оборудвани със система за лицево разпознаване. Целта е да се намалят случаите на хулигански прояви, пише... Прочети повече Усъвършенстващите се модерни технологии няма да могат да се използват от местни власти като органите за градския транспорт или правоприлагащите органи. Освен това, всички планове за закупуване на нови технологии за наблюдение трябва вече да бъдат одобрявани от градските администратори. Новите правила няма да се важат при мерките за сигурност на летището или морското пристанище на Сан Франциско, тъй като те са под юрисдикцията на федералните, а не на местните власти. Противниците на мярката заявиха, че това ще застраши безопасността на хората и ще попречи на усилията за борба с престъпността. Тези, които подкрепят това решение, смятат, че технологиите, такива, каквито са в момента, са ненадеждни и представляват ненужно нарушение на личния живот и свободата на хората. По-специално, противниците на лицевото разпознаване твърдят, че системите са склонни към грешки, особено що се отнася до жените или хората с по-тъмна кожа. \"С това гласуване Сан Франциско обяви, че технологията за лицево разпознаване е несъвместима с демокрацията и че гражданите имат право на глас, когато става дума за решения за употребата на високотехнологично наблюдение\", каза Мат Кейгъл от Американския съюз за граждански свободи в Северна Калифорния. \"Ние приветстваме града за това, че се вслуша в местната общност и проправи път напред с този важен закон. И други градове трябва да въведат подобни предпазни мерки за защита на безопасността на хората и гражданските им права\", допълни Кейгъл. \"Съгласни сме, че има проблеми с технологията за лицево разпознаване и не трябва да се използва днес. Но технологията ще се подобри и може да бъде полезен инструмент за обществена безопасност, когато се използва отговорно. Трябва да държим вратата отворена за тази възможност\", заявиха противници на забранителния акт. #10yearschallenge - създава ли Facebook огромна база данни с лица? Нова конспиративна теория се завъртя в онлайн пространството - в статия за \"Уайърд\" Кейт О’Нийл спекулира, че предизвикателството...", "date": "2019.05.15", "title": "Сан Франциско върви към забрана на лицевото разпознаване "}
{"url": "https://www.actualno.com/europe/kristalina-georgieva-se-lansira-kato-vyzmojen-sledvasht-predsedatel-na-ek-news_749035.html", "text": "Правителствените и държавни ръководители на Европейския съюз обмислят все повече възможността Кристалина Георгиева, главен изпълнителен директор на Световната банка, да стане следващият председател на Европейската комисия, предава Bloomberg, позовавайки се на двама души, запознати с дискусиите. След като правителствата започнаха консултации, за да запълнят позициите, лидерите са обсъдили потенциални имена на срещата на върха в Сибиу, Румъния, през миналата седмица, като Георгиева се очертава като силен претендент за ролята на председател на ЕК, предаде BloombergTV. Процесът ще се ускори след изборите за Европейски парламент през следващата седмица, а лидерите ще започнат да ограничават възможните кандидати на друга среща на високо равнище, насрочена за 28 май в Брюксел, напомня в. \"24 часа\". Лидерите на ЕС се срещат извънредно на 28 май Всички 28 лидери на страните от Европейския съюз ще се срещнат на 28 май, за да дадат старт на процеса по избор на нов председател на Е... Прочети повече Георгиева вече беше част от ЕК в периода 2014 - 2016 година - като вицепрезидент и комисар по бюджетните въпроси. Тя заема текущия си пост в Световната банка от 2017 година, след неуспешния опит да оглави ООН и то след като влезе в състезанието наред с друга българка - Ирина Бокова, което беше уникален случай. От април Георгиева работи под ръководството на Дейвид Малпас, кандидат на Доналд Тръмп за позицията, който атакува политиката на банката за кредитирането за развиващите се страни. Говорител на Световната банка заяви, че институцията не коментира спекулации за служителите си. Според Bloomberg, много правителства в ЕС смятат, че поне една от вакантните позиции трябва да бъде за жена за първи път и настояват за представителство на Източна Европа. Нейното евентуално назначаване ще даде на Франция и Германия, двете най-мощни държави в ЕС, повече свобода за действие, за да запълнят поне една от другите две вакантни позиции. Също на срещата на върха в Сибиу европейските социалисти определиха испанския премиер Педро Санчес да води преговори от тяхно име след изборите, съобщи El Correo. Санчес е сред лидерите на групата след победата си на парламентарните избори през миналия месец. Припомняме, че днес (15 май), от 22:00 часа водещите кандидати за поста председател на ЕК ще застанат в дебат един срещу друг. Става въпрос за Нико Куе – представител на Европейска левицa, кандидатът на Европейската зелена партия Ска Келер, Ян Захрадил от Алианс на европейските консерватори и реформисти в Европа, Маргрете Вестегер – представител на Алианса на либералите и демократите за Европa, Манфред Вебер от Европейска народна партия и кандидатът от Партията на европейските социалисти Франс Тимерманс. Основните теми, които ще бъдат дискутирани, са обединени в три основни модула: \"Моята Европа: каква е ползата за мен?\", \"Околна среда\" и \"Нашите ценности и светът\". Своеобразни домакини“на дебата ще бъдат трима журналисти, определени от Европейския съюз за радио и телевизия. Емили Тран Нгуен (France Televisions) и Маркус Прайс (ARD Germany) ще водят дебата на сцената в залата на Европейския парламент, а Анастина Хейкила (YLE Finland) ще допълва дискусията с мненията, споделени в социалните медии.", "date": "2019.05.15", "title": "Кристалина Георгиева се лансира като възможен следващ председател на ЕК"}
{"url": "https://www.actualno.com/interest/na-dynoto-na-marianskata-padina-najlonova-torbichka-i-opakovki-ot-bonboni-video-i-snimka-news_749001.html", "text": "Американският изследовател Виктор Весково се спусна на дъното на най-дълбоката точка в световния океан – Марианската падина, поставяйки рекорд за единично дълбоководно спускане. Весково обаче е заснел и потресаващо доказателство за замърсяването на Световния океан - найлонова торбичка и опаковки от бонбони на дъното, предаде БГНЕС. Като част от експедицията \"Файф Дийпс\" през последните три седмици, той направи три спускания в Марианската падина. Подводницата на изследователя „DSV Limiting Factor” достигна дълбочина от 10,927 метра за около 4 часа. Според него, на дъното на океаните е студено, тихо и \"много спокойно\". По време на гмуркането изследователят успя да открие четири нови вида ракообразни.", "date": "2019.05.15", "title": "На дъното на Марианската падина - найлонова торбичка и опаковки от бонбони (ВИДЕО и СНИМКА)"}
{"url": "https://www.actualno.com/curious/koi-sa-riskovite-faktori-pri-demencijata-news_749012.html", "text": "Световната здравна организация /СЗО/, представи вчера доклад с насоки за намаляване на риска от деменция, съобщи BBC. Сред тях са здравословно хранене, редовни физически упражнения и намаляване на употребата на тютюневи изделия. Очаква се броят на хората, живеещи с деменция да експлодира от приблизително 50 милиона днес до 152 милиона през 2050 г., се казва в доклада на СЗО. Възрастен мъж с деменция е изчезнал във Варна Семейството на Тодор Стоянов, който е в неизвестност от тази сутрин, моли за съдействие за откриването му. Близките му са силно притесн... Прочети повече \"През следващите 30 години се очаква броят на хората с деменция да се утрои,\" се каза в изявление на генералният директор на СЗО Тедрос Гебресиус. Той подчерта, че \"трябва да направим всичко възможно, за да намалим риска от деменция\", предаде БГНЕС. Агенцията на ООН заяви, че здравословният начин на живот би помогнал за намаляване на случаите на когнитивен упадък. Събраните научни доказателства, предшестващи изготвянето на насоките \"потвърдиха, че това, което е добро за сърцето ни, също така е добро за нашия мозък.\" Деменцията е причинена от различни мозъчни заболявания, които засягат паметта, мисленето, поведението и способността за извършване на ежедневни дейности. Около 5 до 8 процента от хората над 60-годишна възраст страдат от болестта на Алцхаймер и други форми на деменция. Заболяването има тежки икономически последици за обществата като цяло, като разходите за грижи за хора с деменция се очаква да нараснат от около 818 милиарда долара през 2015 г. до 2 трилиона долара до средата на този век. Свързаха антидепресантите с деменцията Употребата дълго време на определени антидепресанти има връзка с деменцията, сочи мащабно британско проучване, което беше огласено днес... Прочети повече Най-голямото увеличение на случаите на деменция през следващите три десетилетия ще се наблюдава в страни с ниски и средни доходи, където общият ръст на населението е най-висок, предупреди СЗО, предупреждавайки, че много системи за здравеопазване ще бъдат изправени пред значителни предизвикателства. СЗО съобщи, че има редица рискови фактори за деменция, като например възраст и фамилна анамнеза. Но в доклада се подчертава, че \"докато възрастта е най-силният известен рисков фактор за когнитивния упадък, деменцията не е естествена или неизбежна последица от стареенето\". Насоките за предпазване от заболяването сочат към избягване на начин на живот, които изглежда увеличава рисковете за менталното ни здраве, включително физическа неактивност, употреба на тютюн, нездравословно хранене и прекалена употреба на алкохол. Заболявания като хипертония, диабет, висок холестерол, затлъстяване и депресия също са свързани с повишен риск от развитие на деменция и Алцхаймер. В насоките на СЗО се препоръчва възрастните да приемат балансирана храна в средиземноморски стил, да спрат да пушат, да избягват да пият прекалено много алкохол и да наблюдават теглото си. Медиците предполагат, че когнитивните упражнения могат да помогнат за стимулиране на мозъка и да предотвратят деменцията. Деменцията е по-вероятна при хора с мозъчни травми Хората, които страдат от мозъчни травми, са изложени на по-голям риск от деменция, сочи проучване, цитирано от БГНЕС. Анализ на 2,8 ми... Прочети повече Активният социален живот също може да бъде от полза, както сочат проучвания, които показват, че социалното изключване може да постави възрастните хора в повишен риск от когнитивни увреждания. Редактор: Евгения Чаушева Етикети: деменция ☆☆☆☆☆ Рейтинг: 5 от 5. Гласували общо: 1 потребители Предишна Новините от днес Следваща Реклама Реклама ОЩЕ ОТ Любопитно Как да се справите с трудния характер на мъжа Овен ", "date": "2019.05.15", "title": "Кои са рисковите фактори при деменцията?"}
{"url": "https://www.actualno.com/asia/spored-pompeo-ima-sporazumenie-sasht-i-rusija-da-rabotjat-zaedno-po-bydeshtata-konstitucija-na-sirija-news_749006.html", "text": "Съединените щати и Русия се споразумяха за начините за преодоляване на безизходицата при намирането на политическо решение в опустошената от войната Сирия, заяви държавният секретар на САЩ Майк Помпео след разговорите с президента Владимир Путин, предаде БГНЕС. Помпео каза, че Сирия – по отношение на която САЩ и Русия са на противоположни страни – е била сред основните теми на разговора с руския президент в черноморския курорт Сочи. Той добави, че двете страни са подкрепили създаването на комисия, натоварена със задачата да изготви следвоенна сирийска конституция - ключова стъпка, която до момента беше в застой поради разногласията между Русия и САЩ. Ердоган се оплаква на Путин, че Асад не спазва прекратяването на огъня Турският президент Реджеп Ердоган каза на руския си колега Владимир Путин, че Сирия атакува сътрудничеството между двете страни в Идлиб... Прочети повече \"Проведохме много продуктивен разговор за напредъка по отношение на Сирия, неща, които можем да направим заедно, когато имаме общ интерес за това как да придвижим напред политическия процес\", заяви Помпео пред репортер на АФП. \"Налице е политически процес, свързан с Резолюция 2254 на Съвета за сигурност на ООН, който бе затворен и мисля, че сега можем да започнем да работим заедно, за да го отключим\", уточни той. Резолюция 2254 на Съвета за сигурност на ООН, приета единодушно през 2015 г., призова за поддържан от ООН политически процес, ръководен от Сирия. Помпео каза и, че Русия и Съединените щати са обсъдили и други области на сътрудничество в Сирия, които засега не може да разкрие публично.", "date": "2019.05.15", "title": "Според Помпео има споразумение САЩ и Русия да работят заедно по бъдещата конституция на Сирия"}
{"url": "https://www.actualno.com/showbusiness/avtorite-na-igra-na-tronove-shte-snimat-sledvashtija-epizod-na-mejduzvezdni-vojni-news_749008.html", "text": "Следващият епизод от поредицата \"Междузвездни войни\", който се очаква да се появи на екран през 2022 година, ще бъде заснет от създателите на телевизионния сериал \"Игра на тронове\" Дейвид Бениоф и Даниел Брет Уайс. Новината е съобщена лично от директора на компанията \"Уолт Дисни\" Робърт Айгър. Това предава сп. Variety, според БГНЕС. \"Мислехме, че три години е достатъчно време не само за почивка, но и за подготовка за излизането на следващ филм\", каза Айгър. \"Имаме споразумение с Дейвид Бениоф и Брет Уайс, известни с \"Игра на тронове\" и следващият филм, който ще пуснем, ще бъде техен\", уточни той. Почина актьорът, въплътил се в ролята на Чубака Питър Мейхю, актьорът, който изигра Чубака и беше любимец на феновете на \"Междузвездни войни\", почина на 74 години в дома си в Тексас С... Прочети повече По-рано, от \"Уолт Дисни\" заявиха, че през 2022, 2024 и 2026 година ще бъдат заснети следващите нови три части от филмовата сага. Първият от трите епизода ще бъде заснет от Бениоф и Уайс и премиерата му се очаква през декември 2022 година. Премиерата на деветия епизод на \"Междузвездни войни\" – \"Възходът на Скайуокър\", е планирана за 19 декември, 2019 година.", "date": "2019.05.15", "title": "Авторите на \"Игра на тронове\" ще снимат следващия епизод на \"Междузвездни войни\" "}
{"url": "https://www.actualno.com/europe/britanskijat-parlament-shte-glasuva-za-brexit-sled-evroizborite-news_749007.html", "text": "Британският парламент ще гласува споразумение с ЕС за Brexit в началото на юни, съобщи официалният говорител на кабинета на британския премиер след среща между министър-председателя Тереза Мей и лидера на опозицията (лейбъристите) Джереми Корбин, предаде БГНЕС. Това означава, че Обединеното кралство трябва да вземе участие на предстоящите европейски избори. Срещата се проведе снощи и на нея беше обсъдена реализацията на процеса. По-рано от кабинета на министър-председателя бе заявено, че сделката за излизане на Великобритания от ЕС трябва да бъде одобрена от кралицата преди края на юли. В същото време няма твърди основания да се счита, че тя ще бъде подкрепена от парламентаристите - както консерваторите, така и лейбъристите все още имат възражения срещу нея. По-рано няколко пъти парламентът отхвърляше предложението за споразумение на Тереза Мей, като настояваше за преразглеждане на сделката по Brexit. Законодателството за Brexit може да бъде прието до края на юли Британският премиер Тереза Мей проведе необичайно дълго заседание на кабинета си, по-голямата част от което е било посветено на Brexit.... Прочети повече \"Тази вечер премиерът и опозиционният лидер изразиха желание ... да изпълнят резултатите от референдума за напускане на Европейския съюз. Ще разгледаме (в парламента) споразумение за напускане на ЕС през седмицата, започваща на 3 юни. Това със сигурност ще бъде направено, за да напусне Великобритания Европейския съюз преди лятната парламентарна ваканция (започваща в края на юли) ”, заяви говорител на Мей. Значително внимание беше отделено на срещата между Мей и Корбин, тъй като малко преди нея от канцеларията на министър-председателя съобщиха, че консерваторите са подготвили няколко компромисни предложения, които биха били подкрепени от лейбъристите при гласуването в парламента. Същността на тези предложения не беше разкрита.", "date": "2019.05.15", "title": "Британският парламент ще гласува за Brexit след евроизборите "}
{"url": "https://www.actualno.com/america/trima-motocikletisti-ot-korteja-na-trymp-pretyrpjaha-incident-news_749004.html", "text": "Трима мотоциклетисти от кортежа на президента Доналд Тръмп бяха ранени при инцидент, съобщи кореспондентът на агенция Bloomberg Дженифър Джейкъбс, предаде БГНЕС. Инцидентът се е случил в Луизиана, където Тръмп е на обиколка. Тръмп призова за връщане на производства в САЩ заради митата Президентът на САЩ Доналд Тръмп призова за връщане на производства в страната, защото там няма мита. Той уверява, че други страни вече ... Прочети повече \"Колата на Тръмп е наред, но няколко полицаи от кортежа претърпяха инцидент\", казва Джейкъбс. Тя свидетелства, че е видяла поне трима ранени полицейски служители.", "date": "2019.05.15", "title": "Трима мотоциклетисти от кортежа на Тръмп претърпяха инцидент  "}
{"url": "https://www.actualno.com/cite/da-nosi-pecheni-agneta-na-rabotnicite-po-magistralite-jasno-e-news_749051.html", "text": "Така бившият вицепремиер и лидер на НФСБ Валери Симеонов, който се кандидатира за евродепутат, коментира пред Нова телевизия дали Бойко Борисов ползва държавни средства за предизборна кампания. Президентът Румен Радев вече критикува Борисов по този въпрос - че се възползва от държавната власт за политическа кампания.", "date": "2019.05.15", "title": "Да носи печени агнета на работниците по магистралите – ясно е"}
{"url": "https://www.actualno.com/curious/trymp-tauyr-naj-malko-jelanata-luksozna-sgrada-v-nu-jork-news_749036.html", "text": "36-годишната \"Тръмп Тауър\" не издържа проверката на времето и е обявена за една от \"най-малко желаните\" луксозни сгради в Манхатън, чийто жители жителите биха предпочели да продават апартаментите си на загуба вместо да продължат да ги обитават. Има ли това нещо общо с името? Очевидно има много общо, според информация на Bloomberg, пише БГНЕС. Сградата, определена от People Magazine като \"несъизмеримо пищна\" и гореща точка за \"богатите на петрол араби\" и \"паралии европейци\" като Ротшилд в ранните си дни, се бори да задържи собствениците на имоти през последните години, въпреки че се намира в гъсто населен район на Манхатън в Ню Йорк. Bloomberg съобщава, че степента на заетост на кулата е спаднала от 99% на 83% само за 7 години, което е два пъти по-високо от средния спад за Манхатън. Тръмп се мъчил да уреди строеж на Trump Tower в Москва цели три години Преговорите за изграждането на Trump Tower в Москва са били провеждани с прекъсвания от 2013 до средата на 2016 година, според публикув... Прочети повече Въпреки че историята на обитателите на \"Тръмп Тауър\" включва Джони Карсън, Стивън Спилбърг, Лиза Мари Пресли и дори Майкъл Джексън, имотът се възприема по-скоро като мястото на Тръмп за среща на екипа на президентската му кампания през 2016 година с руската адвокатка Наталия Веселницкая. \"Никой не иска имот в тази сграда. Името на сградата се превърна в проблем\", казва Майкъл Склар, бивш собственик на апартамент. Няколко апартамента са продадени с повече от 20% загуба. Освен това през последните години на практика сградата не е ремонтирана. Въпреки това, екипът на кампанията на Тръмп за президент за 2020 година наскоро е попълнил част от свободното пространство, като е похарчил близо 900 000 долара за наеми на помещения в \"Тръмп Тауър\" през последните две години, според документи на Федералната избирателна комисия. Прочети още : https://www.actualno.com/curious/trymp-tauyr-naj-malko-jelanata-luksozna-sgrada-v-nu-jork-news_749036.html© Actualno.com", "date": "2019.05.15", "title": "\"Тръмп Тауър\" - \"най-малко желаната\" луксозна сграда в Ню Йорк "}
{"url": "https://www.actualno.com/business/regionalnijat-ministyr-tvyrdi-che-prevozvachite-preuvelichavat-za-tol-sistemata-news_749044.html", "text": "36-годишната \"Тръмп Тауър\" не издържа проверката на времето и е обявена за една от \"най-малко желаните\" луксозни сгради в Манхатън, чийто жители жителите биха предпочели да продават апартаментите си на загуба вместо да продължат да ги обитават. Има ли това нещо общо с името? Очевидно има много общо, според информация на Bloomberg, пише БГНЕС. Сградата, определена от People Magazine като \"несъизмеримо пищна\" и гореща точка за \"богатите на петрол араби\" и \"паралии европейци\" като Ротшилд в ранните си дни, се бори да задържи собствениците на имоти през последните години, въпреки че се намира в гъсто населен район на Манхатън в Ню Йорк. Bloomberg съобщава, че степента на заетост на кулата е спаднала от 99% на 83% само за 7 години, което е два пъти по-високо от средния спад за Манхатън. Тръмп се мъчил да уреди строеж на Trump Tower в Москва цели три години Преговорите за изграждането на Trump Tower в Москва са били провеждани с прекъсвания от 2013 до средата на 2016 година, според публикув... Прочети повече Въпреки че историята на обитателите на \"Тръмп Тауър\" включва Джони Карсън, Стивън Спилбърг, Лиза Мари Пресли и дори Майкъл Джексън, имотът се възприема по-скоро като мястото на Тръмп за среща на екипа на президентската му кампания през 2016 година с руската адвокатка Наталия Веселницкая. \"Никой не иска имот в тази сграда. Името на сградата се превърна в проблем\", казва Майкъл Склар, бивш собственик на апартамент. Няколко апартамента са продадени с повече от 20% загуба. Освен това през последните години на практика сградата не е ремонтирана. Въпреки това, екипът на кампанията на Тръмп за президент за 2020 година наскоро е попълнил част от свободното пространство, като е похарчил близо 900 000 долара за наеми на помещения в \"Тръмп Тауър\" през последните две години, според документи на Федералната избирателна комисия. Прочети още : https://www.actualno.com/curious/trymp-tauyr-naj-malko-jelanata-luksozna-sgrada-v-nu-jork-news_749036.html© Actualno.com", "date": "2019.05.15", "title": "Регионалният министър твърди, че превозвачите преувеличават за тол системата"}
{"url": "https://www.actualno.com/society/biser-petkov-ima-dosta-operativni-merki-na-koito-ne-im-e-mjastoto-v-strategijata-za-deteto-news_749054.html", "text": "\"Вероятно проекта на Стратегията за детето не беше достатъчно добре представен, за да се разсеят някои страхове и съмнения, които според мен са неоснователни.\" Това каза социалният министър Бисер Петков в интервю за bTV. По думите му най-неоснователни са страховете, че Стратегията има за цел да отнеме децата от техните биологични родители. Според Петков нито един нормативен документ няма такава цел, а се цели да се усъвършенства механизма за превенция на изоставянето. Традиционното християнско семейство и ценности - какво пише в Библията Традиционните християнски ценности, традиционното християнско семейство – тези словосъчетания стават все по-популярни, когато пол... Прочети повече Бисер Петков уточни, че през 2018 година са изоставени 1058 деца и те трябва да получат закрила. \"Мерките за закрила са разписани и те се прилагат, като първата от тях е детето да остане в семейна среда, при близки или познати, или в приемно семейство, но всичко това е временна мярка\", обясни още Петков. Той припомни, че работата по Стратегията е спряна, тъй като не е срещнала обществено одобрение. \"Явно проектът ще трябва да бъде сериозно преработен, за да отпаднат всички опасения и критики\", допълни Петков и призна, че \"има доста оперативни мерки, на които не им е мястото в такъм стратегически документ. Той допълни, че оперативните мерки трябва да слязат на по-ниско ниво, а Стратегията да дава обща насока за провеждането на държавната политика. Майки от Смолян: Не пипайте децата! „Не пипайте децата!“ – това скандираха протестиращи срещу стратегията за детето в Смолян. Стотици родители и деца се ... Прочети повече Петков увери, че Стратегията не омаловажава ролята на семейството. Относно оставката на Румен Порожанов министърът коментира, че не смята, че тя ще доведе до трусове в управлението. Във връзка с новия начин за изчисляване на пенсиите Бисер Петков обясни, че хората ще имат възможност да преизчислят сумите до ноември т.г., а в регионалните поделения на НОИ ще могат да направят необходимите справки.", "date": "2019.05.15", "title": "Бисер Петков: Има доста оперативни мерки, на които не им е мястото в Стратегията за детето"}
{"url": "https://www.actualno.com/sofia/pargov-zaradi-zakona-ima-prechka-za-evrofinansirane-za-zavoda-za-gorene-na-otpadyci-v-sofija-news_749034.html", "text": "Проектът за изграждане на завод за изгаряне на отпадъци на Столична община е на трупчета, независимо от твърденията на управляващите. Това категорично заяви лидерът на БСП-София Калоян Паргов. Припомняме, че Паргов обяви новината още вчера (14 май), но след изрично запитване на Actualno.com от Столична община казаха следното: \"За проекта е изготвен доклад за съответствие от \"Джаспърс\" (механизмът за техническа помощ на ЕК, ЕИБ и ЕБВР), който потвърждава, че той отговаря на изискванията на Оперативна програма \"Околна среда\". Проектът беше одобрен на национално ниво през есента на миналата година и изпратен за последваща оценка от Европейската комисия. Пътеката на кандидатстване следва стриктно регламента за т.нар. \"големи проекти\". Процесът на оценка продължава. На този етап е поискана допълнителна информация във връзка с режима на държавните помощи. Срокът за възстановяване на разходи по оперативните програми от настоящия програмен период е декември 2023 година\". Това, че има доклад за съответствие от \"Джаспърс\", не значи, че средствата по проекта са на разположение за усвояване, поради простата причина, че всеки проект, свързан с Оперативна програма \"Околна среда\" трябва да е получил разрешение, съгласно насоките на Европейската комисия за допустима държавна помощ. Това е задължително за всички страни-членки, които е трябвало да въведат тези насоки до 30 декември 2016 година. Към момента такова нещо не е факт в българското законодателство. Досега не е приета промяна на формите за държавна оперативна помощ, която да даде възможност на министъра на енергетиката да нотифицира и да получи одобрение за допустима държавна помощ в секторите \"Околна среда\" и \"Енергетика\", гласи обяснението на лидера на БСП-София. Заводът, изгарящ мечтите за истинско отопление Останах изключително разочарован от подхода и действията на СО (Столична община) както към настоящото обсъждане, така и към проблема ка... Прочети повече Според Калоян Паргов твърдението, че е сбърканата пътеката за кандидатстване за финансиране на проекта, се основава на факта, че при кандидатстване за финансиране по структурните фондове, в случая \"Околна среда\", задължително към него трябва да бъдат приложени механизмите за държавна помощ, когато се касае за такава. А случая с инсталацията за изгаряне на RDF попада в обхвата на насоките за допустима държавна помощ по \"Околна среда и енергетика\", които са задължителни за всяка една страна-членка. \"Предвидените средства са одобрени по \"Джаспър\" за подпомагане, но не могат да бъдат усвоени, докато не се получи одобрение от Генерална дирекция \"Конкурентоспособност\" за допустимост на този вид инвестиционна държавна помощ. Заради това можем да кажем, че този проект се връща в изходно положение\", категоричен е Паргов. \"Първият етап от кандидатстването за финансиране, за който са отделени 4 години, не се е движел паралелно с необходимата процедура за допустима държавна помощ. Това време е загубено и трудно ще бъде наваксано от този момент нататък. Тоест проектът е в състояние на невъзможност за усвояване на средствата в обозримо бъдеще, без България да има одобрена процедурата от Генерална дирекция \"Конкурентоспособност\" за допустима държавна помощ в секторите \"Околна среда\" и \"Енергетика\", добави Калоян Паргов. Той изтъкна, че искането от ЕК за допълнителна информация към Столична община, де факто, е спиране на проекта. Докато не се отговори на всички европейски изисквания, не може да бъдат усвоени средствата. \"Ако Столична община не се справи в нужните срокове, този проект не може да се състои\", убеден е лидерът на БСП-София. \"Най-вероятно, този проект ще бъде обвързан от Генерална дирекция \"Конкурентоспособност\" с искането на България за нотификация и одобрение на държавната помощ за оперативно подпомагане на производството на енергия от отпадъци и комбинирано производство. Това е записано в изменения Закон за енергетиката и срокът, в който министърът на енергетиката трябва да го приключи, е до 30 юни 2019 г., което е твърде скоро\", смята Калоян Паргов. Очаквано - ГЕРБ не позволи референдум за инсталацията за горене на отпадъци в София Напълно очаквано, с гласовете на 40 общински съветници, Столичният общински съвет (СОС) не се съгласи да проведе референдум за т.нар. и... Прочети повече Проектът Съгласно заложеното в проектодоговора, изграждането на инсталацията ще стане от \"Топлофикация София\". Цената е 157 538 018 евро без ДДС, като 58,28% или 91 813 153 евро идват от Европейския фонд за развитие, а останалите т.е. до 67 млн. евро – чрез заем от ЕИБ. Заемът ще се връща 19 години, като още на петета трябва да стартира връщането на главницата. Средно по 5 млн. евро годишно ще се връщат всяка година, а като източници за погасяване на дълга са посочени приходите на \"Топлофикация София\". Индикативната лихва на заема е 1,5%. Проектирането и строителството на инсталацията ще отнеме 36 месеца, а още 24 месеца се предвидени за отстраняване на дефекти – след въвеждане в експлоатация. 36 месеца след като заработи предприятието ще може да му се оказва техническа помощ от изпълнителя. Очакваната печалба е 10 млн. евро на година, а годишните разходи били 7 млн. евро. Относно финансовите параметри, лицето на \"За да остане природа в България\" и кандидат за евродепутат от \"Демократична България\" Тома Белев коментира при одобряването на проекта от СОС във Facebook така: \"Министерство на околната среда ще даде 200 млн. лева от ОП \"Околна среда\" на Столична община, за да гори отпадъците си в собствена инсталация. Сега отпадъците се горят в пещите на циментовите заводи, като за това се плащат 5 млн. лева годишно.\"", "date": "2019.05.15", "title": "Паргов: Заради закона има пречка за еврофинансиране за завода за горене на отпадъци в София"}
{"url": "https://www.actualno.com/sofia/zdravkov-prizna-che-toplofikacija-moje-da-zabavi-remonta-na-grafa-uveri-che-njama-da-ima-nebostyrgach-v-strelbishte-news_749048.html", "text": "Наистина има желание от \"Топлофикация София\" да има ремонт на топлопроводи при улиците \"Иван Шишман\" и \"Шести септември\" и заради това ремонтите на настилките там ще се забавят. Това потвърди главният архитект на София Здравко Здравков. За него \"Топлофикация София\" има вина в случая, защото е имало срещи със Столична община и от топлофикационното дружество нищо не са казали за ремонти в рамките на проекта по ремонт на настилките в центъра, около ул. \"Граф Игнатиев\". ЧЕЗ и \"Софийска вода\" си казаха какви са им намеренията в рамките на инвестиционния период, \"Топлофикация София\" сега се сети, стана ясно от думите на главния архитект. Ако се тръгне за ремонт на топлопроводна мрежа, ще бъде подписан акт 10 за забавяне на ремонта на пътните настилки, уточни пред БНТ Здравков. Той добави и, че се надява с ремонта на самата улица \"Граф Игнатиев\" да бъде приключено до края на този месец. Фирмата, ремонтирала \"Графа\", ще обновява площад \"Александър Невски\" Фирмата, наета да управлява скандалния ремонт на ул. \"Граф Игнатиев\", ще ремонтира и култовия софийски площад \"Александър Невски\". Став... Прочети повече За това как изглеждат пейките на площад \"Гарибалди\", Здравков не даде оценка и само каза, че след като проектът е одобрен, трябва да бъде изпълнен. Ако нещо не се харесва, трябва да се каже при обсъждането на проекта, предупреди главният архитект и заради готвения ремонт при \"Александър Невски\". На въпрос нормално ли е да се дават много пари за одобряване и реализация на проект и накрая да трябва елементи от проектите да се преправят и пак да се харчат пари, Здравков повтори, че всичко трябва да се изглажда в обсъждането. Що се отнася до проекта за небостъргач в \"Стрелбище\", Здраков заяви: \"Искам да кажа категорично – там няма да има небостъргач. Водим преговори да предложим терен, който да удовлетвори собствениците (бел. ред. - НИКМИ). В момента сме в поредица от дела (бел. ред. - има дело за незаконно направена от Столичния общински съвет заменка) – като приключим, да уредим това\". А за другият скандален проект в София - \"Златен век\", коментира така: \"Отново гениалното решение – небостъргач на два калкана\". По думите му, сега предстои решение на съда по заповедта за спиране на небостъргача. Не съм издавал разрешение за обекта, не съм го презаверявал, категоричен беше Здравков и отрече да му е оказван натиск за жилищно строителство.", "date": "2019.05.15", "title": "Здравков призна, че \"Топлофикация\" може да забави ремонта на \"Графа\", увери, че няма да има небостъргач в \"Стрелбище\""}
{"url": "https://www.actualno.com/viewpoint/idejata-na-merkel-za-ekoregulacii-hvyrlja-tejest-vyrhu-germanskata-ikonomika-news_748916.html", "text": "Преди няколко дни канцлерът Ангела Меркел предложи поредната безумна „екологична“ мярка – въвеждането на въглеродни такси за ключови индустриални отрасли като транспорта и строителството. Германското правителство има намерение за налагане на нови въглеродни такси за съответните отрасли или да включи индустриите във вече съществуващия пазар за търговия с въглеродни емисии. Изглежда, Меркел е твърдо решена да продължи борбата си с вятърните мелници и сламените чучела, опаковани в гръмките фрази на “катастрофалните климатични промени”. Това пише в специален материал за Actualno.com анализаторът Борислав Боев. Политиката за намаляване на въглеродните емисии търпи пълен провал. През последното десетилетие страната взе поредица от стратегически грешни решения в енергетиката, които в крайна сметка се отразиха негативно на основните икономически агенти – бизнеса и домакинствата. Ангела Меркел взе прибързаното и изключително недалновидно решение за бърз отказ от най-нискоемисионния енергиен източник в немския енергиен микс – ядрената енергия. Правителството тогава (и сега) продължава да вярва, че единствения начин за постигане на 'въглеродна неутралност' (каквото и да значи това) е ударното нахлуване на т.нар. възобновяеми енергийни източници (ВЕИ). Към настоящия етап на тяхното технологично развитие обаче, те не успяват да компенсират празнината в базовата компонента на микса. Характерът на възобновяемите източници е такъв, че те са изключително зависими от метеорологичните условия – проблем, който практически не съществува при една атомна или въглищна централа. Ако ВЕИ имаха технологичния капацитет да заместят базовата компонента, то Германия нямаше да се принуждава в тежките зимни месеци да гори повече въглища. Нито щеше да реализира проекти като “Северен Поток-2”. Всички тези събития в енергетиката дадоха негативно отражение върху икономиката на страната. Както става ясно от фигури 1 и 2 домакинствата са принудени да плащат едни от най-скъпите цени на електроенергия, заради политиките на немското правителство в сектора. Основната причина за това устойчиво поскъпване на електроенергията в Германия е амбициозния план на Меркел за драстично намаляване на въглеродните емисии. Сметката която плащат бизнес и домакинства за „чистата енергия“, е 25 млрд. евро годишно. Свидетелство за успеха (или провала) на една такава политика в сектора са емпиричните данни, в случая движението на въглеродните емисии през последните години. Данните от фиг. 3 показват, че сериозен ефект върху тяхното намаляване няма, въпреки грандиозните усилия и ударното навлизане на „ВЕИ“ в енергийния микс. Според доклада на BP за въглеродните емисии, за едно десетилетие (2006 – 2016 г.) Германия е намалила емисиите само с 0,9%. От направеният анализ може да се твърди, че Германия не успява да изпълни собствените си климатични цели. На фона на тези данни идва идеята на Меркел за още данъци и затягане на регулациите. Увеличаването на данъчната тежест върху тях още повече ще утежни икономическата ситуация в страната. Въпреки че е рано да се правят генерални заключения, резултатите на немската икономика през последните няколко месеца са, меко казано, тревожни. Индустриалното производство (фиг. 4) бележи устойчив спад, а оттам икономическият растеж на страната. Добавянето на нови въглеродни такси и увеличаването на данъчната тежест върху бизнеса обезателно ще се отрази в посока покачване на предлаганите от него стоки и услуги. Нещо повече – увеличаване тежестта върху бизнеса неминуемо ще рефлектира както върху неговите финансови резултати, така и върху конкурентоспособността. Всяко едно съвременно промишлено производство се нуждае от сигурни доставки на електроенергия, на рентабилни цени. Голяма част от формирането на себестойността на продукцията зависи именно от цената на електроенергията. Когато тази цена се повишава, или предприятието е заплашено да плаща допълнителни „екотакси“, това няма как да не се отрази в посока повишаване себестойността на продукцията, а оттам и на крайната цена на продукта или услугата. Увеличаването на данъчната тежест върху предприятията ще има негативен ефект и върху работниците, защото се пресича възможността за увеличаване на техните заплати. Дори когато тези работници са ефективни и заслужават възнаграждението им да бъде увеличено. Работата на едно правителство би трябвало да е насочена към осигуряване благосъстояние и полагане основите за траен икономически растеж. Това означава създаване на благоприятен климат за развитие на индустрията. Едно от задължителните условия това да се случи е облекчаването на данъчната тежест и административните пречки. За съжаление, Германия прави точно обратното – увеличава данъчната тежест и бремето не само върху индустрията, но и върху своите гражданите. Ключовото в случая е, че тя е тикана от една идеалистична цел, която със всеки изминал ден губи своята тежест в обществото. Ако Меркел наистина иска да осигури екологично чисти и икономически рентабилни енергоизточници, то тя не трябваше да спира немските ядрени централи. Натрупването на проблеми в енергетиката съвсем естествено води до създаването на системни предизвикателства пред немската икономика. Точно в такъв момент немското правителство би трябвало да даде положителен политически знак към индустриите, но Меркел прави точно обратното – засилва несигурността. Германия, основния мотор на европейския икономически растеж е изправена пред редица макроикономически и геополитически предизвикателства. Търговските спорове между САЩ и Китай и Brexit са основната външна заплаха не само за икономиката на Германия, но и за цяла Европа. Вместо обаче немските ръководители да възприемат проактивно поведение и подготвят страната за назряващата нестабилност, те създават допълнителни, вътрешни проблеми. Увеличаването на данъчната тежест и все по-тежките (еко)регулации са стъпка в грешната посока. Ако тези политики не бъдат преосмислени из основи, това би внесло допълнителни рискове в цялата икономическа система на Европа.", "date": "2019.05.15", "title": "Идеята на Меркел за екорегулации хвърля тежест върху германската икономика"}
{"url": "https://www.actualno.com/balkani/prezidentyt-na-kosovo-njama-osydeni-syrbi-za-400-klaneta-v-kosovo-news_749104.html", "text": "Президентът на Косово Хашим Тачи заяви, че дори 20 години след освобождението на Косово, никой от сръбската държава не е осъден за 400-те кланета, извършени от тях. В речта му по случай 20-годишнината от клането в Косово, Тачи каза, че това е ден на възпоменание, уважение към отдаването на почит на мъчениците, падналите бойци и героите, убити от полицията и войската на Сърбия, съобщава „Данас“. Екоактивисти подадоха жалба срещу косовското правителство Пет местни и международни екологични организации подадоха жалба днес до Европейския енергиен съюз (ЕЕС) срещу властите в Прищина, оспор... Прочети повече \"В очакване през следващите седмици да отбележим 20-ата годишнина от победата, голяма загриженост за всички нас като косовски институции, косовско общество и най-вече за съвестта на международната общност, днес, след 20 години, е, че за 400 убийства, извършени от сръбската държавата все още никой от тази държава не е осъден“, каза Тачи. По думите му това е несправедливост, дискриминация, обида за почтеността и достойнството на жертвите, но и за самите косовари, допълва БГНЕС. Той добави, че на заседание на парламента на Косово всички заедно, обединени, без разлика, ще приемат резолюция, осъждаща всички престъпления и геноцид, извършени от държавата Сърбия в Косово. \"Напълно вярвам, че тази резолюция ще бъде последвана от стъпки за пълно прилагане на нашите права, така че всички извършители на престъпления и етническо прочистване, на убийството на над 13 500 цивилни и изнасилването на повече от 20 000 жени, всички тези хора от държавния апарат на Сърбия ще бъдат изправени пред правосъдието\", каза Тачи. Ще има още преговори между Сърбия и Косово, но засега тонът остава студен Сърбия и Косово ще се върнат на масата за преговори, след като лидерите на Германия и Франция ги предупредиха, че разрешаването на спор... Прочети още : https://www.actualno.com/balkani/prezidentyt-na-kosovo-njama-osydeni-syrbi-za-400-klaneta-v-kosovo-news_749104.html© Actualno.com", "date": "2019.05.15", "title": "Президентът на Косово: Няма осъдени сърби за 400 кланета в Косово"}
{"url": "https://www.actualno.com/politics/po-dobri-kompensacii-pri-prinuditelno-otchujdavane-na-imoti-prie-ns-news_749099.html", "text": "Собствениците на земеделски земи, които подлежат на принудително отчуждаване заради строеж на големи инфраструктурни обекти, ще бъдат компенсирани по-добре. Това става ясно от приетите от парламента окончателни промени в Закона за държавната собственост, свързани с отчуждаването на земеделски имоти. На ниво комисия: Оптимизира се отчуждаването на имоти Комисията по правни въпроси подкрепи на второ четене промените в Закона за държавната собственост, свързани с процедурата по отчуждаван... Прочети повече Измененията касаят случаите на принудително отчуждаване на земеделски имоти или горски територии, собственост на едно физическо или юридическо лице с обща площ над 50 дка за изграждане на национален обект. Идеята е да може да се предостави за такъв имот обезщетение, като ограниченията на закона за минималния размер на имотите да не се прилагат. В седeмдневен срок от постъпване на искането съдът ще допуска предварително изпълнение на акта за отчуждаване, когато това се налага, Целта е да се защитят особено важни държавни или обществени интереси при реализирането и изграждането на значими национални обекти и обекти с национално значение. Улесняват отчуждаването на имоти с приет на първо четене закон Парламентът прие на първо четене промени в Закона за държавната собственост, свързани с отчуждаването на земеделски имоти. Една от осно... Прочети повече Допуска се и предварително изпълнение, когато е налице влязъл в сила подробен устройствен план, с който имотът е отреден за изграждане на национален обект или обект с национално значение, имотът не е единствено жилище на собственика и определеното обезщетение е внесено по сметка на правоимащите лица или по сметка на областния управител.", "date": "2019.05.15", "title": "По-добри компенсации при принудително отчуждаване на имоти прие НС"}
{"url": "https://www.actualno.com/football/trofej-za-livyrpul-predricha-efbet-news_749103.html", "text": "Почетино очаква \"невероятен\" финал на Шампионска лига, след като неговият отбор Тотнъм се вдъхнови от Ливърпул за една неповторима победа над Аякс в полуфинала. \"Да класираме клуба на финала на Шампионската лига... мисля, че това е много близо до чудо\", добави Почетито. „Искам да поздравя Юрген Клоп и всички играчи и Ливърпул, защото мисля, че бяха невероятни.“, допълни треньорът за съперниците. Финалът, който е първият изцяло анлийски откакто Манчестър Юнайтед победи Челси с наказания в Москва през 2008 г., ще се проведе на 1 юни на стадион „Уанда Метрополитано” на Атлетико Мадрид. Но за разочарование на Почетино, шансовете са по-добри за Ливърпул. Букнейкърът Efbet от bgbets.com предвижда победа на Мърсисайдците. Коефициентът на Ливърпул е 2.00. За равен мач пък букито дава 3.60. Коефициентът на Тотнъм е 4.05. В двойните шансове за победител Тотнъм или равен коефициентът е отново най-голям – 1.90. За равен резултат или победител Ливърпул е най-ниският – 1.30. За мач, който не завършва с равенство, коефициентът е 1,35. Тотнъм премина триумфално през груповите етапи и победи Борусия Дортмунд и лидерът във Висшата лига Манчестър Сити преди победата срещу Аякс. Защитникът Тоби Алдервейрелд казва, че отборът ще пренесе вярата в победата във финала срещу Ливърпул. Защо Efbet се превръща в любимият букмейкър на българите? Българският букмейкър, Efbet е първият лицензиран оператор у нас, който се утвърждава, като предпочитано място за залози и хазартни игр... Прочети повече \"Имахме трудна група. Отидохме в Дортмунд, които бяха първите в лигата и ги победихме. Манчестър Сити, първи в лигата – победихме ги. Аякс – първи в лигата, победихме ги. Да бием и Ливърпул - защо не?\", бе категоричен Алдервейрелд. Отборът на Юрген Клоп започна пътуването си в група С, където нещата не бяха ясни срещу Наполи, Пари Сен Жермен или Червената звезда Белград. Те спечелиха срещу Наполи в Анфийлд във финалната група преди да победят Байерн Мюнхен и Порто, за да стигнат до полуфинала. Ливърпул си осигуриха участие във финала след решаваща победа с 4 на 0 над Барселона на Анфилд. Те имат почти двойно повече победи над Тотнъм – 82, докато съперникът им има 48. В 42 мача резултатът между двата отбора е бил равен.", "date": "2019.05.15", "title": "Трофей за Ливърпул предрича Efbet"}
{"url": "https://www.actualno.com/blagoevgrad/obshtina-bansko-predlaga-nova-elektronna-usluga-news_749106.html", "text": "От община Банско обявиха за нова електронна услуга, която предлагат. Тя е свързана с възможността потребителите на сайта на общината да подават всичките заявения само с ПИК код от Националната агенция за приходите (НАП). Услугата ПИК код беше внедрена от НАП преди няколко години и позволява на потребителите да осъществяват поредица от действия, свързани с: заплащане на сметки по данъци и такси, подаване на декларации и заявления, достъп до информация за трудово осигуряване и трудови отношения. Издаването на кода е безплатно, а самият код може да бъде получен от всеки офис на НАП. От община Банско обявяват също, че услугите в онлайн платформата им са повече от 80, а документите по тях могат да бъдат получени както на място в общината, така и по пощата, на мейл адрес или чрез лицензиран куриер. Плащането също е много улеснено, то може да се осъществи с кредитна или дебитна карта, онлайн система за плащане или по банков път. Всички услуги са активни 24 часа в денонощие и със сигурно ще улеснят потребителите от града и региона. Друга интересна новина свързана със зимната столица на България беше Денят на ученическо самоуправление. Той се проведе в СУ \"Неофит Рилски\", където ученици застанах на мястото на своите учители. Длъжностите и позициите, които получиха прогимназистите, бяха предварително разпределение със съдействието на Ученическия съвет и Марияна Георгиева, училищния психолог. Ключът за училището символично беше връчен на две ученичка от седми клас, която стана и \"директор\" на училището в рамките на деня. В края на инициативата, ученичката сподели, че се чувства уморена, но доволна от разнообразната работа, която е направила. По думите ѝ, работата няма край, но заради доброто на училището и всички в него, трудът си струва. Инициативата се провежда за поредна година в Банско, като цели да показа как знанията за кариерното развитие започват в родното училище и продължават цял живот.", "date": "2019.05.15", "title": "Община Банско предлага нова електронна услуга"}
{"url": "https://www.actualno.com/starazagora/starozagorskata-umbal-izliza-na-pechalba-za-pyrvi-pyt-v-svojata-istorija-news_749159.html", "text": "„За първи път от както е създадена болницата, през 2018 година дружеството излиза на печалба. Тя е в размер малко над 1 000 000 лева. До 2009 година загубите на болниците се покриваха от държавния бюджет в края на годината”, заяви проф. Йовчо Йовчев, изпълнителен директор на Университетската многопрофилна болница за активно лечение “Проф. д-р Стоян Киркович”. Към края на миналата година общите задължения на здравното 6са в размер на 21 милиона лева. 17,6 милиона са просрочените задължения, от които 13 милиона са към доставчици. С малко на 3 милиона са намалени просрочените задължения през 2018 година. От погасените най-голям делът на тези за медикаменти - малко над 2 милиона. Задължения към персонала на болницата няма, а най-ниската основна заплата на медицинска сестра е 700 лева. Проф. Йовчев съобщи, че тече пребазирането на Акушеро-гинекологичния комплекс в сградата на болницата и ще се открие официално на 20 май. Сградата, в която досега беше разположен комплексът е оценена на 6 400 000 лева без ДДС, но все още не е ясна съдбата й. Намеренията на община Стара Загора, заявени от кмета Живко Тодоров, бяха дворът на болничното заведение да бъде заменен с тази сграда, която да се превърне в медицински център за доболнична помощ.", "date": "2019.05.15", "title": "Старозагорската УМБАЛ излиза на печалба за първи път в своята история"}
{"url": "https://www.actualno.com/pleven/shofior-bez-knijka-obyrna-opel-na-tavan-i-se-ukri-ot-policijata-news_749092.html", "text": "28-годишен шофьор без книжка се укри от полицията след като предизвика катастрофа с управлявания от него „Опел Астра“. В колата са пътували и две 16-годишни момчета. При произшествието едното от тях е с извадена раменна става и е настанено в болницата в Луковит, съобщи днес Областната дирекция на МВР в Плевен. Пътният инцидент станал снощи малко преди 20,00 ч. край червенобрежкото село Радомирци. След подадения сигнал на мястото на катастрофата са изпратени пътни полицаи. Те заварили катастрофиралия опел празен и обърнат на таван извън пътното платно. Двете непълнолетни момчета от возилото потърсили лекарска помощ в МБАЛ – Луковит. При направената проверка полицаите установили кой е шофирал колата – 28-годишният е от Луковит и е неправоспособен. Оказало се още, че опелът е с регистрационни табели на друг автомобил.Случаят е даден на прокурор.", "date": "2019.05.15", "title": "Шофьор без книжка обърна \"Опел\" на таван и се укри от полицията"}
{"url": "https://www.actualno.com/politics/borisov-nacionalna-strategija-za-deteto-njama-news_749114.html", "text": "Национална стратегия за детето 2019-2030 няма. Това заяви премиерът Бойко Борисов преди началото на правителственото заседание, предаде репортер на БГНЕС. Борисов нареди на социалния министър Бисер Петков всяка сутрин да излиза и да казва, че такава стратегия за детето няма. Вицепремиерът Томислав Дончев допълни, че появилата се информация за неправомерно отнети деца от семействата им, е спекулация. Предложиха Десислава Танева за нов земеделски министър Десислава Танева е предложена от премиера Бойко Борисов за наследник на подалия оставка министър на земеделието Румен Порожанов, съобщи... Прочети повече „Във „Фейсбук“ и протести готвят - „Не, на стратегията 2019-2030 г.“. Това е стратегия, която е няма. Много ясно се разпоредих да се прави с абсолютно всички мнения и категорично да защитава детето“, заяви Борисов. „Такава стратегия няма. Защо продължават да лъжат не знам“, коментира той. „Такава стратегия няма, тя ще бъде сложена и приета едва когато мине през всички обсъждания“, изтъкна премиерът. „Да са сигурни хората, това са спекулации, че ще дойдат и ще ти вземат детето и ще го дадат някоя друга брачна двойка. Целта на стратегията е да защити тези деца, които са попаднали в такива семейства“, подчерта министър-председателят Борисов. Поехме ангажимент към педиатричната клиника и бях възложил на министъра на здравеопазването да проучи колко кувьоза за цялата страна и колко апарати за дишане са нужни. Така, че в тази точка организираме и финансираме и педиатричната болница, и всички нуждаещи се болници- държавни и общински с необходимите кувьози и 15 апарата за дишане, допълни премиерът. Те поискаха 10, ние им даваме 15, за да може да се гарантира тази тема, добави Борисов. От тези средства на държавните и общинските болници ще бъдат предоставени 500 000 лв. за закупуване на 15 апарата за дихателна реанимация и 750 000 лв. за осигуряване на 50 кувьоза. Отделно 1,7 млн. лв. са средствата, с които ще бъде финансирана педиатричната болница „Проф. Иван Митев“ по Програмата „Майчино и детско здравеопазване“. Ресурсът ще бъде използван за подобряване лечението на децата и увеличение възнагражденията на работещите, каза още Борисов.", "date": "2019.05.15", "title": "Борисов: Национална стратегия за детето няма"}
{"url": "https://www.actualno.com/starazagora/eto-koga-zapochva-elektronnoto-zapisvane-na-pyrvolaci-v-stara-zagora-news_749096.html", "text": "Електронната система за записване на бъдещите първокласници в Стара Загора отворя в 12 часа на 20 май, понеделник. Поредността на постъпване заявленията в нея не влияе на класирането на децата, информира Иванка Сотирова, заместник-кмет по хуманитарните дейности в община Стара Загора. 1410 деца, родени през 2012 година трябва да тръгнат на училище през учебната 2019/2020 година. Броят на паралелките в старозагорските училища е достатъчен за приема на всички първокласници съгласно изискванията в един клас да има най-много 24 деца. През следващата 2019/2020 учебна година в Стара Загора към едносменен режим на обучение ще преминат възпитаниците на VI основно училище „Свети Никола“. Децата, завършили 4-та група в детските градини, могат да ги посещават до 14 септември, уточни Иванка Сотирова. Тя успокои родителите, че според заповедта на кмета на Стара Загора детските градини работят с непрекъснат режим на работа и “сборни групи” се сформират през летните месеци, само ако групата се посещава от по-малко от 14 малчугани. 1339 зрелостници завършват в Стара Загора Седемнадесет старозагорски училища ще изпратят 1339 зрелостници в света на възрастните. Три средни училища обаче нямат абитуриент...", "date": "2019.05.15", "title": "Ето кога започва електронното записване на първолаци в Стара Загора"}
{"url": "https://www.actualno.com/society/poveche-razhodi-za-otbrana-na-bylgarija-no-dosta-po-niski-ot-gyrcija-i-rumynija-news_749165.html", "text": "През 2018 г. разходите за отбрана на България са в размер на 1 592,88 млн. лв. и представляват 1,48% спрямо БВП за 2018 г.Това става ясно от приетият от парламента доклад за състоянието на отбраната и въоръжените сили на България през 2018 г.. Наблюдава се увеличение на реално изразходваните средства с 0,2% от БВП спрямо 2017 г. Тази цифра е близо, но не достига заложеното за годината в Националния план за повишаване на разходите за отбрана на 2% от БВП до 2024 г. На първо четене: Допълнителни правомощия за въоръжените сили Парламентът прие промени в Закона за отбраната и въоръжените сили на първо четене. Промените са внесени от Министерски съвет. „За... Прочети повече За сравнение със съседните страни Actualno.com направи справка с официалния сайт на НАТО. Тя показа, че най-голям процент от БВП за отбрана на Балканите дава Гърция - 2.27%. Южната ни съседка е и страната с най-голям процент след САЩ, чиито военен бюджет 3.50% от БВП, но там тенденцията е за намаляване на военните разходи. По-голям дял от бюджета за военни разходи от България има и в Румъния - 1.93%, и в Турция - 1.68%. Хърватия обаче има по-малък дял - 1.23%, като трендът е към понижаване. Много интересна тенденция показват разходите за оборудване като дял от разходите за отбрана, които в България се покачват по-рязко в сравнение с всички останали страни. (вижте графиката по-долу) Красимир Каракачанов: Състоянието на основното въоръжение и техника е критично Анализът на изпълнението на План 2020 („План за развитие на въоръжените сили до 2020 година\") показа, че през първия етап набеляз... Прочети повече Фокусът в аналитичната част на доклада е поставен върху идентифициране на очерталите се проблеми. Основният извод в доклада е, че състоянието на отбранителните способности позволява на българските въоръжени сили да изпълняват задачите си по мисиите, произтичащи от конституционните задължения, но с ограничения. Ограниченията са свързани с разполагаемия ресурс, състоянието на въоръжението и бойната техника и сроковете за реализация на проектите за модернизация. Запазват се високи нивата на недокомплекта от военнослужещи, но усилията за набиране и задържане на подготвен личен състав започват да дават резултат. Увеличението на заплатите на военнослужещите и очакваното следващо увеличение се отразяват положително върху мотивацията на военнослужещите. През 2018 г. са проведени 301 учения, което е с 4% повече от предходната година. По мисия „Подкрепа на международния мир и сигурност“ формирования и отделни военнослужещи са участвали в 11 мисии и операции зад граница с общо 1 420 души, което е повишение от 47%. По мисия „Принос към националната сигурност в мирно време“ формирования от Българската армия са участвали в 103 операции в подкрепа на населението при бедствия с общо около 728 военнослужещи и 229 единици техника. Проведени са и 85 операции по неутрализиране на невзривени бойни припаси.", "date": "2019.05.15", "title": "Повече разходи за отбрана на България, но доста по-ниски от Гърция и Румъния"}
{"url": "https://www.actualno.com/moresport/komisijata-v-sasht-ne-e-iskala-da-vzeme-pod-vnimanie-povedenieto-na-djeni-sushi-izvyn-celuvkata-news_749052.html", "text": "Нищо от въпросите на юридическата защита на Кубрат Пулев за поведението на Джени Суши преди и след мача на българина с Богдан Дину не е било позволено да бъде коментирано пред Атлетическата комисия на Калифорния. Това стана ясно от репортаж на Нова телевизия, а българинът беше наказан с отнемане на лиценза за бокс в САЩ за шест месеца. Самата Суши се оплака, че приятелката на Кубрат - Андреа, я е тормозила онлайн, с реплики и е категорична, че заради такава форма на тормоз например има много младежи в цял свят, които страдат. Засега Суши не мисли да води гражданско дело за парично обезщетение срещу Кубрат, но това решение може и да бъде променено в бъдеще. Самият Пулев коментира, че въпросите за поведението на Суши е трябвало да бъдат взети под внимание. Припомняме, че брат му Тервел пусна видео как \"репортерката\" танцува в скута на мъж от компанията на Кубрат. Боксьорът ни каза, че ръце няма да целува и няма да се моли и извинява на Суши, докато тя повярва, след като вече се е извинил за поведението си. Относно евентуалния мач със суперзвездата на професионалния бокс в най-тежка категория Антъни Джошуа, Пулев каза, че вярва, че такъв мач със сигурност някога ще има. Той изрази съжаление, че шансът това да се случи през лятото си е отишъл.", "date": "2019.05.15", "title": "Комисията в САЩ не е искала да вземе под внимание поведението на Джени Суши извън целувката"}
{"url": "https://www.actualno.com/crime/nameriha-trup-do-doma-na-izdirvanija-za-ubijstvoto-v-kostenec-news_749242.html", "text": "Труп на мъж е открит в Костенец, на метри от къщата на издирвания за убийство Стоян Зайков - Чане. Мъртвият мъж е съсед на Чане, съобщи БНР. При огледите не са установени следи от насилие. Според непотвърдена информация от МВР починалият мъж е имал здравословни проблеми със сърцето. Полицията работи по всички версии. Районът е блокиран от полиция. Пиян и без книжка се блъсна с трактор в метален мост Трактористът на „Маккормик“ е преминал с машината през крайпътно дере и я спрял в метален мост в добруджанското село Росица... Прочети повече Припомняме, че 38-годишната Милена Шишкова бе убита в Костенец, а заподозрян е бившият й партньор - Стоян Зайков. Жената бе открита в безпомощно състояние близо до дома ѝ. Засега предположенията са, че извършител е бившият ѝ партньор - Стоян Зайков на 43 години. Полицията го издирва от 10 май. Жертвата и вероятният убиец не живеели заедно от известно време. Пред свои близки Милена споделяла, че е била заплашвана и преследвана от него. До този момент няма информация за подавани жалби в полицията. Заподозреният е криминално проявен с обвинения за кражби и увреждане на чужда собственост.", "date": "2019.05.15", "title": "Намериха труп до дома на издирвания за убийството в Костенец "}
{"url": "https://www.actualno.com/blagoevgrad/kmetyt-na-blagoevgrad-se-sreshta-s-abiturienti-news_749107.html", "text": "Кметът на Благоевград д-р Атанас Камбитов днес ще направи среща с тазгодишните абитуриенти на града. Зрелостниците ще посетят залата на общината, където точно в 18:00 часа ще обсъдят с Камбитов бъдещите си планове и мнението за образователната система в града. След това се очаква да бъде организиран коктейл. Това е петото издание на подобна среща, която организира д-р Камбитов. Кметът на Благоевград, който вече два мандата управлява града, цели както да направи връзка между учениците и общинската администрация, така и да разбере бъдещите им планове и евентуални професии. Успоредно с това бъдещите студентите ще се запознаят и с инициативата \"Летера Експо\". Те се провежда из целия център на града, където на различни места са позиционирани щандове на издателства с най-актуалните книги от български и чуждестранни автори. Събитието беше открито вчера в късния следобед лично от зам.-кметът на града Христина Шопово. „Изключително ми е приятно за шеста поредна година да открия „Литера Експо” в Благоевград. Изложението е едно от събитията, които се наложи в културната програма на града. Целта на това събитие винаги е една и съща – да привлечем колкото се може повече хора, деца да четат, да се докоснат до красотата на книгите и буквите. Каквото се прочете в книгите, винаги остава, а любовта към книгите се възпитава в много ранна детска възраст. Радвам се, че има много деца и съм сигурна, че те ще се сдобият с по една книжка от своите родители. Благодаря на Асоциация за култура и книжовност, които въпреки трудностите в първите години, не се отказаха да са в Благоевград. Тази година фокусът е към българската литература, има с какво да се гордеем, какво да прочетем, ще има много срещи с български автори, възползвайте се от това, което предлага изложението. Сигурна съм, че това събитие винаги ще присъства и занапред в културната програма на община Благоевград”, каза в словото си зам.-кметът по култура и хуманитарни дейности. \"Литера Експо” продължава до 18 май. Жители и гости на града ще могат да се срещнат с известни писатели и поети като част от програмата на изложението.", "date": "2019.05.15", "title": "Кметът на Благоевград се среща с абитуриенти"}
{"url": "https://www.actualno.com/society/zadava-li-se-gripna-vylna-nad-380-hil-dushi-sys-symnenija-za-grip-news_749181.html", "text": "Над 381 хиляди души със съмнения за грип и остри респираторни заболявания са били прегледани в българските болници само през изминалата седмица, сочат данните на Националния център по заразни и паразитни болести, предаде БГНЕС. От тях реално заболели са общо 1 639 в цялата страна. Най-много хора са били прегледани в столицата – 132 543 души, като 66 365 от тях са били във възрастовата граница от 30 до 64 г. От тях, обаче, реално заболели са само 618. Във възрастовата група от 0 до 4 г. за грип и остри респираторни заболявания са били прегледани общо 18 641 деца, като от тях реално болни са били само 305. Грип препълни болниците Грип препълни болниците, алармираха лекари. Бум на заразата, която се причинява от рино и аденовируси има в цялата страна, показнат дан... Прочети повече Над 36 164 деца и младежи от 5 до 14 г. също са потърсили медицинска помощ, но реално болни от грип и ОРЗ са били 377 от тях. Във възрастовата група от 15 до 29 г. 63 345 са имали съмнения за грип, но заболели са били 456. Вирусът, който най-често заразява българите, е от типа А/H1N1, изолиран още през 2009-та година. Другият, който също върлува, е A/H3N2, сочи още статистиката на Центъра. Традиционно пикът на грипа и други остри респираторни заболявания е през есента, а около началото на април има затишие. Според данни на Министерството на здравеопазването, през периода 2016-2018 г. само в областните градове са регистрирани между 134 554 - 148 598 случая на ОРЗ и грип. Бъдещите модели на Jaguar Land Rover ще се борят с грипа Всички бъдещи модели на компанията Jaguar Land Rover ще помагат в борбата с грипа и простудните заболявания, използвайки достиженията н... Прочети повече Трима души са починали от вирусен хепатит А през същия период, сочат данните на МЗ. През 2016 г. един човек е починал тетанус, и един от морбили. Расте броят и на заболелите от морбили, като по данни на МЗ към 5 май те вече са 625 души. Вече са засегнати 11 области в страната. Те са София-област – с 215 заболели, София-град – 184, Благоевград – 151, Кюстендил - 15, Перник – 10, Бургас и Пазарджик – по 9, Велико Търново – 3-ма, Монтана – 2-ма, Пловдив и Русе – по 1 заболял. 101 от случаите са при деца под годинка, т.е. не са навършили възрастта за имунизация. По данни към 5 май при децата между 1-4 г. – има 182 случая; между 5-9 г. – 152 случая; между 10-14 г. – 29 случая; 15-19 г. – 18 случая.", "date": "2019.05.15", "title": "Задава ли се грипна вълна? Над 380 хил. души със съмнения за грип "}
{"url": "https://www.actualno.com/sofia/fandykova-spiraneto-na-zavoda-za-otpadyci-v-sofija-e-falshiva-novina-s-predizborna-cel-news_749245.html", "text": "Информацията за спирането на завода за отпадъци е фалшива новина, тиражирана от БСП с предизборна цел, заяви кметът на София Йорданка Фандъкова, цитирана от News.bg. Фандъкова нарече \"абсолютна безотговорност\" твърденията на председателя на БСП в Столичния общински съвет (СОС) Калоян Паргов, че общината няма да получи необходимите европейски средства за изграждането на завода. Инсталацията за преработка на отпадъци и превръщането им в RDF гориво трябва да бъде изградена от \"Топлофикация-София\". По думите на кмета в настоящата политическа кампания е премината границата между манипулацията и пропагандата, както и откровените лъжи. \"За пореден път колегите от БСП доказаха, че за тях домогването до властта е много по-важно от проектите за града. Жалко!\", каза градоначалникът. Паргов: Заради закона има пречка за еврофинансиране за завода за горене на отпадъци в София Проектът за изграждане на завод за изгаряне на отпадъци на Столична община е на трупчета, независимо от твърденията на управляващите. Т... Прочети повече Кметицата изтъкна, че дори на Европейската комисия се наложило да опровергае една фалшива новина, тиражирана с абсолютно политически, партийни и предизборни тези. Фандъкова отчете, че RDF инсталацията за производство на енергия от отпадъци е тежък проект, който първоначално социалистите са подкрепили. Кметът на София дори лично имала среща с комисарите в Брюксел по този проект и по никакъв начин не би си позволила да я свързва с предизборни цели. Заводът е важен за постигането на целите за програмите на околната среда и подобни изказвания могат да повлияят за постигането на целите, посочи градоначалникът. \"Не може проектите на София да се включват в една партийна битка с много краткосрочни политически дивиденти\", завършва Фандъкова.", "date": "2019.05.15", "title": "Фандъкова: Спирането на завода за отпадъци в София е фалшива новина с предизборна цел"}
{"url": "https://www.actualno.com/kustendil/ultramaratonecyt-krasi-georgiev-trygna-kym-severna-makedonija-s-kustendilskite-lekoatletisti-snimki-news_749226.html", "text": "Ултрамаратонецът Красимир Георгиев тръгна днес от Кюстендил към Северна Македония и Албания, като част от маршрута му по Коридор №8, който свързва България и Италия, Черно и Адриатическо море. Кюстендил е един от 20-те града включени в ултрамаратона „Corridor8“. Красимир Георгиев бе посрещнат пред ХГ \" Владимир Димитров - Майстора\" от кметът на Община Кюстендил Петър Паунов, зам.-кметът Светослав Василев, Областният управител - Виктор Янев, Директорът на Отдел култура и духовно развитие към общ. Кюстендил - Дима Укалска, Председателят на общински съвет - Кюстендил, Спортен клуб по лека атлетика \"Цвети Кирилова\" - Кюстендил и редица любители и привърженици на спорта и смелия маратонец. Петър Паунов подари на Краси Георгиев картината “Молитва”, репродукция на Майстора и изрази надежда, че той ще пренесе посланието за Коридор №8 до високите етажи в Брюксел.” “Благодаря на Краси Георгиев, че като Божи посланик ще пренесе този молитвен зов до Брюксел, зов от всички в тези региони, за да могат младите хора отново да се завърнат по домовете си и да живеят щастливо сред природата, а не сред съвременната суета”, заяви кметът на Кюстендил. Бягането на Красимир Георгиев стартира на 8 май от Варна, мина през Бургас, Сливен, Стара Загора, Пловдив, Панагюрище, София, Кюстендил и продължава към Република Северна Македония. Ултрамаратонецът вече е изминал над 500 км от 1300 километровото трасе, като е изгорял над 30 000 калории. ”Целта е да свържем народите, да си говорим за това, което им харесва и това, което не им харесва. Целта е да прошумим за Коридор 8, но важното е да свържем хората. За мен е важно да активирам хората, те да си постигат мечтите. Аз никога не съм тичал 1 300 км. Имах трудни отсечки, от по над 100, км. изморен съм, имах проблеми с глезена и стомаха, но е нормално вече сме над 500 км., но се чувствам добре, макар и уморен. Дъждовното време и температурите в момента са идеални за бягане”, заяви Красимир Георгиев. Той беше изпратен от град Кюстендил със специална програма, \"Молитвата” от Владимир Димитров- Майстора, кошница с череши, под формата на осмица, питка и тръгна към Северна Македония със смелите кюстендилски лекоатлетисти от СКЛА\" Цвети Кирилова\", предаде кореспондент от града за Actualno.com. ", "date": "2019.05.15", "title": "Ултрамаратонецът Краси Георгиев тръгна към Северна Македония с кюстендилските лекоатлетисти (СНИМКИ)"}
{"url": "https://www.actualno.com/tips/3-strahotni-bonusa-v-nacionalnata-lotarija-za-finala-za-kupata-mejdu-botev-i-lokomotiv-news_749247.html", "text": "15-и май е денят, в който за пръв път в историята ще видим пловдивски финал в турнира за Купата на България. Ботев и Локомотив се изправят в битка за Пловдив и златните медали, като ще го сторят в сърцето на столицата - стадион \"Васил Левски\". И по повод невероятния финал, който ни очаква, от Националната лотария предлагат страхотни бонуси за срещата между \"канари\" и \"смърфове\". Вижте футболни прогнози за финала Ботев - Локомотив! Най-интересният бонус на 7777.bg изглежда допълнителна печалба от 20% на залог, направен на живо по време на двубоя. Какво означава това? След като вече срещата е започнала, избирате селекция на коефициент 1.30 или повече като поставяте желаната от вас сума. Ако залогът Ви е печеливш, ще получите 20% допълнително към чистата печалба от Вашия залог. Повече подробности може да видите тук! Футболни прогнози: Какво ще се случи на финала за Купата между Ботев и Локомотив Пловдив? За първи път в историята на българския футбол един срещу друг се изправят отбори от Пловдив във финала за Купата на България. Нещо пове... Прочети повече Вторият бонус за финала е свързан с отбора, който ще спечели Купата. Ако направите залог на пазар \"Да спечели Купата\" на стойност между 10.00 лв. и 19.99 лв, ще получите 5 лева бонус спорт. Ако залогът ви е 20.00 лева или повече, ще получите 10 лева бонус спорт. Третият е свързан с една от популярните игри на Националната лотария - Детелинки на късмета. Направете единичен залог с поне 1 лев за \"Голмайстор\" във финала за Купата на България и Националната лотария ще ви подари БОНУС ИГРИ ЗА \"ДЕТЕЛИНКИ НА КЪСМЕТА\". За всеки 1 лев от стойността на залога ще получите по 1 бонус игра. Максимален брой бонус игри - 20. Представяме 7777.bg: Защо да изберем онлайн платформата на Националната лотария? Навлизането на онлайн букмейкърите в хазартната индустрия в последните 15 години е изключително масирано. Все повече компании предлагат... Прочети повече Не забравяйте, игрите на Националната лотария са само за потребители, навършили 18 години, и са забранени за лица под тази възраст! Ако имате проблем с хазарта, насочете се към този материал, за да разберете как да се справите с него! ", "date": "2019.05.15", "title": "3 страхотни бонуса в Националната лотария за финала за Купата между Ботев и Локомотив "}
{"url": "https://www.actualno.com/bgfootball/lyjata-se-okaza-istina-hubchev-poema-levski-news_749325.html", "text": "Петър Хубчев е новият старши треньор на Левски. Наставникът подписа своя договор със \"сините\" днес, като контрактът е за срок от две години с опция за удължаване с още една. ой ще влеза в сила с началото на подготовката за новия сезон. Допълнително ще бъде уточнено кога ще се състои и официалното представяне на Петър Хубчев като старши треньор на Левски. Хубчев напуска националния отбор, какви са бъдещите му планове? Петър Хубчев е подал молба за разтрогване на договора си с БФС и ще напусне националния отбор на България. Почти сигурната му нова дест... Прочети повече Хубчев напусна националния отбор в края на април тази година. Той пое селекцията на България в края на септември 2016 година. С тима записа 20 мача, в които постигна 8 победи, 5 равенства и 7 загуби. 55-годишният наставник ще има рядката напоследък в клуба възможност да проведе подготовка с тима и да направи лятна селекция. Левски уволни Георги Дерменджиев на 29 април. Той бе назначен на поста само 88 дни по-рано. В момента \"сините\" са водени от временния наставник Георги Тодоров. Мястото на Хубчев в националния отбор пък зае Красимир Балъков. Кой още ще влезе в нивия щаб на \"сините\" вижте в sportlive.bg. Петрович разкри общото между ЦСКА и \"Левски\" и се закани на Лудогорец Люпко Петрович, който е част от треньорския щаб на ЦСКА, говори преди дербито с Лудогорец, което е считано за определящо за титлата в П...", "date": "2019.05.15", "title": "\"Лъжата\" се оказа истина: Хубчев поема \"Левски\""}
{"url": "https://www.actualno.com/europe/za-kakvo-ne-se-razbraha-putin-i-pompeo-v-sochi-news_749206.html", "text": "След срещата между държавния секретар на САЩ Майк Помпео с руския президент Владимир Путин Съединените щати и Русия се споразумяха за начините за преодоляване на безизходицата при намирането на политическо решение в опустошената от войната Сирия. Срещата предизвика сериозен отзвук в руските медии. Според „Независимая газета“ Доналд Тръмп иска да дразни демократите с контакти с Владимир Путин. Посещението на държавния секретар Майкъл Помпео в Сочи на 14 май може да се интерпретира като част от подготовката за разговорите между Владимир Путин и Доналд Тръмп. Това до голяма степен се дължи на самия Помпео, който наскоро съобщи за възможна среща между двамата лидери в рамките на на срещата на върха на Г20 в Осака (28-29 юни). В Кремъл очевидно са готови за преговорите. Въпросът е защо му е това на Тръмп в контекста на подготовката за изборите през 2020 г., преди които неговите опоненти със сигурност ще се въоръжат с “руското досие”, пита изданието. Според Помпео има споразумение САЩ и Русия да работят заедно по бъдещата конституция на Сирия Съединените щати и Русия се споразумяха за начините за преодоляване на безизходицата при намирането на политическо решение в опустошена... Прочети повече Според ABC News Помпео и Лавров не са преодолели разногласията по темата Венецуела, където Русия подкрепя режима на Николас Мадуро, а САЩ и други страни подкрепят опозиционния лидер. През последните години разногласията между САЩ и Русия се засилиха. Що се отнася до Украйна информацията е противоречива. Помпео заяви, че е обсъдил с Лавров Украйна и призова Русия да установи добри отношения с новия лидер на страната. По-късно представителят на Кремъл Юрию Ушаков заяви, че Путин и Помпео не са обсъждали Украйна, допълва АВС. \"Проведохме много продуктивен разговор за напредъка по отношение на Сирия, неща, които можем да направим заедно, когато имаме общ интерес за това как да придвижим напред политическия процес\", заяви Помпео пред репортер на АФП. \"Налице е политически процес, свързан с Резолюция 2254 на Съвета за сигурност на ООН, който бе затворен и мисля, че сега можем да започнем да работим заедно, за да го отключим\", уточни той. Резолюция 2254 на Съвета за сигурност на ООН, приета единодушно през 2015 г., призова за поддържан от ООН политически процес, ръководен от Сирия. Помпео каза и, че Русия и Съединените щати са обсъдили и други области на сътрудничество в Сирия, които засега не може да разкрие публично. Северна Корея иска Помпео да не е част от ядрените преговори Северна Корея поиска оттеглянето на държавния секретар на САЩ Майк Помпео от ядрени преговори между Пхенян и Вашингтон, предаде БГНЕС. ...", "date": "2019.05.15", "title": "За какво не се разбраха Путин и Помпео в Сочи"}
{"url": "https://www.actualno.com/balkani/gryckijat-parlament-glasuva-danychni-oblekchenija-i-bonusi-za-pensioneri-news_749331.html", "text": "Гръцките депутати в сряда одобриха данъчни облекчения и бонуси за пенсионерите няколко дни преди изборите. Пакетът, внесен от лявата администрация начело със Сириза, включва годишно плащане за 2,5 милиона пенсионери, намаляване на данъка върху продажбите на основни храни и намаляване на данъчните ставки за сметките за електричество и газ. Повече разходи за отбрана на България, но доста по-ниски от Гърция и Румъния През 2018 г. разходите за отбрана на България са в размер на 1 592,88 млн. лв. и представляват 1,48% спрямо БВП за 2018 г.Това става яс... Прочети повече \"След осем години жертвоприношения настъпва нова ера, оправдаваща тези трудни отстъпки, направени от народа на Гърция\", заяви премиерът Алексис Ципрас пред парламента преди гласуването, цитиран от БГНЕС. На Гърция ѝ бяха необходими три международни финансови спасителни операции между 2010 и 2015 г., за да се предотврати фалита на държавата. Атина все още трябва да изпълни фискалните цели, включително първичен бюджетен излишък, който изключва лихвените плащания по дълга ѝ, от 3,5% от годишния икономически резултат до 2022 г. Ципрас каза, че плюсовете за населението няма да изместят тази цел. Опозиционните партии ги обявиха за груб ход от страна на лявото правителство, за да укрепи своята потъваща популярност преди изборите за Европейски парламент на 26 май. САЩ търси приватизатор на пристанище Александруполис, планира и проекти с българска връзка По време на седмата годишна конференция Exposec-Defenseworld, американският посланик в Атина Джефри Пят подчерта, че геостратегическото... Прочети повече Мерките включват постоянен годишен бонус за пенсионерите, чиито доходи бяха намалени 13 пъти от 2010 г. до 2017 г. Също така се въвежда разсрочено плащане на такси към държавата. Данъкът върху добавената стойност на сметките за ресторанти, както и върху основните хранителни продукти от макаронени изделия до жито ще спадне до 13 от 24%.", "date": "2019.05.15", "title": "Гръцкият парламент гласува данъчни облекчения и бонуси за пенсионери "}
{"url": "https://www.actualno.com/politics/mvr-shtjalo-da-znae-kolko-struva-ohranata-na-evrovota-chak-sled-kraja-mu-news_749301.html", "text": "Колко ще струва охраната за изборите за Европейски парламент според вътрешния министър Младен Маринов ще стане известно след вота. \"Настъпват събития, които не са предвидени, също и необходимост от охрана на масови мероприятия, свързани с изборите\", обясни той и добави, че МВР има предвидена резерв. По думите му \"резервът е това, което е дадено допълнително плюс бюджета на МВР\". \"Тези средства са предвидени за МВР и се управляват, съобразно ситуацията\", каза той. МВР откри телефон и мейл за подаване на сигнали за нарушения на евроизборите От днес, 7 май, до 27 май тази година (2019) работи открита линия на МВР за приемане на сигнали, свързани с нарушения на изборния проце... Прочети повече Маринов не се ангажира с прогноза на каква сума би възлезнала охраната на изборите. \"Не мога да кажа\", заяви той пред журналисти, след като бе изслушан по темата в парламентарната вътрешна комисия и поясни, че бюджетът на МВР е за цялата година и когато се полага извънреден труд или се извършват допълнителни мерки те са в рамките на този бюджет, а допълнителната сума, която е отпусната на министерството, е в размер на 4,7 млн. лв. Запитан как органите на реда ще се справят едновременно с изборите и абитуриентските балове Маринов заяви, че са взети мерки, а и има натрупан опит. \"Не за първи път сме подложени на такива изпитания - мисля, че колегите ще се справят\", увери той. По повод очакванията тази вечер в София да влезнат 20 000 души от Пловдив във връзка с мача Ботев Пловдив – Локомотив Пловдив, вътрешният министър увери, че органите на реда са предприели необходимите мерки. \"Взели сме сериозни мерки, включително с командировани служители, основно от Областна дирекция Пловдив, тъй като и двата отбора са пловдивски и агитките са по-познати на пловдивските колеги\", каза Маринов. Той коментира, че дербито е наистина сериозно и изрази надежда по-доброто спортно съоръжение тук да допринесе за по-нормално протичане на срещата.", "date": "2019.05.15", "title": "МВР щяло да знае колко струва охраната на евровота чак след края му"}
{"url": "https://www.actualno.com/balkani/srybski-vestnik-kak-cherna-gora-stana-arena-za-interesite-na-velikite-sili-news_749093.html", "text": "Никой не вярваше, че присъдата за предполагаемия опит за \"държавен преврат\", произнесена наскоро в Подгорица, ще предизвика такъв силен интерес от страна на великите сили. Посолството на САЩ в Черна гора поздрави с въодушевление решението на магистратите да разпоредят 68 години затвор за обвиняемите по делото, а текстът на присъдата дори бе публикуван на официалната интернет страница на Държавния департамент на САЩ. Използвали ли са руски агенти България за подготовката на преврата в Черна гора? Вицепрезидентът на Асоциация на Атлантическия договор на НАТО и бивш посланик на България в САЩ Елена Поптодорова призова заместник-гла... Прочети повече Освен американците, задоволство показаха и британците, отбелязва сръбският ежедневник \"Политика\" в статия, озаглавена \"Как Черна гора стана игрално поле за интересите на великите сили\". След първоначалния ентусиазъм около решението, взето в съдебната зала на Върховния съд в Подгорица, САЩ доказаха, че вълнението им не е съвсем искрено. Списание Foreign Policy първо забеляза, че поздравленията към Черна гора се изпариха - сякаш по вълшебен начин. Според медиите този ход от страна на Вашингтон е бил вдъхновен от посещението на държавния секретар Майк Помпео в Русия и неговата мисия в преговорите с руския му колега Сергей Лавров и президента Владимир Путин. Явно американците са стигнали до заключението, че подчертаването на руската роля в опита за \"преврат\" в Черна гора ще бъде пречка в диалога с Кремъл, който неизменно твърди, че целият съдебен процес в Подгорица е бил политически мотивиран фарс и нищо повече. Аферата около \"преврата\" бе съпътствана от някои други, най-малко необичайни обстоятелства. Така сръбскaтa гражданка Бранка Милич, която бе осъдена на 3 години затвор за \"тероризъм\", бе отведена в сградата на сръбското посолство в Подгорица в началото на процеса и все още се намира там. Арести на политици в Черна Гора, страната е заплашена от гражданска война Черна гора е разтърсена в последните часове от събития, които според водещи депутати в страната водят държавата към гражданска война. ... Прочети повече Върховният съд не обяви мярка за продължаване на задържането ѝ, но остава остава неясно и никой представител на съдебната власт не иска да коментира дали заповедта, издадена от компетентните органи на Черна гора, е прекратена. Адвокатът ѝ Югослав Кърпович заяви пред белградския вестник, че \"съдът изобщо не коментира задържането на Бранка, което означава, че не е анулирал ареста и тя все още е в сръбското посолство в Подгорица\". Според политическия анализатор и председател на НПО \"Свобода за хората\" Бошко Вукичевич няма съмнение, че процесът и присъдата на лидерите на сръбските партии са продължение на дискриминацията срещу сърбите в Черна гора и опитите на властта да ги \"опитоми\". \"Дискриминацията на сръбския народ в Черна гора придобива драматични измерения. Това се отразява преди всичко в мизерното представителство на сърбите в публичната администрация; в повечето случаи те не получават работа и са по-бедни от другите, само защото са поели по пътя на своите предци\". Вукиевич припомня, за дискриминацията на Сръбската православна църква. Съгласно думите му, че властите в Подгорица използват присъдата по делото за \"преврата\" като инструмент за по-нататъшно \"изнудване и малтретиране хората\", а също и за избиране на благоприятен момент за други \"недостойни\" действия.", "date": "2019.05.15", "title": "Сръбски вестник: Как Черна гора стана арена за интересите на великите сили"}
{"url": "https://www.actualno.com/politics/gerb-uvelichi-tri-pyti-srednata-rabotna-zaplata-tvyrdi-evrodeputatyt-eva-majdel-news_749263.html", "text": "\"За последните 10 години ние наистина направихме много. А ние не започнахме от нула. Ние започнахме от минус и догонването – то вече е видимо в последните 10 години. Имаме увеличение на средната работна заплата три пъти. Това заяви пред \"Фокус\" евродепутатът от ГЕРБ Ева Майдел, която е под номер 4 от листата на ГЕРБ за предстоящите евроизбори. \"България произвежда много повече, в пъти повече, отколкото е произвеждала преди. За първи път 2018 година е първата година, в която виждаме, че има повече завърнали се българи, отколкото предпочели да напуснат страната\", допълни тя. \"В момента ЕС е най-успешният политически проект. И това, което му трябва, е да си върне духа, с който правеше живота в Европа по-добър. В крайна сметка ЕС доведе до мира в Европа, създаде суперикономики. И все още е най-доброто място за живеене в света\", каза още Майдел. ", "date": "2019.05.15", "title": "ГЕРБ увеличи три пъти среднaтa работнa заплатa, твърди евродепутатът Ева Майдел"}
{"url": "https://www.actualno.com/help/istorijata-na-edna-majka-kojato-izbira-da-ne-izostavi-bolnoto-si-dete-news_749329.html", "text": "Делянка Постолова сама се грижи за дъщеря си Александра, която е с множество увреждания и е напълно сляпа. Александра вече е на 34 години, но умственото ѝ развитие и нуждите, които има, са многобройни. Двете жени са \"затворници\" в дома си в село Дрен, разказва специализираният сайт HelpKarma.com. Иво, който пише, за да плаща лечението си, представя нова книга Младият български писател Иво Христов представя романът си \"Портиерът към Ада\". Иво кани всички свои почитатели на 16 май (четвъртък) о... Прочети повече Като личен асистент на дъщеря си, Делянка получава около 300 лева, плюс инвалидната пенсия на Александра – 245 лева. Поради липса на пари, Делянка помага в домакинството на приятели в селото, за което получава 30 лв. дневно. Делянка е потънала в дългове и заеми и всичките им доходи се използват за погасяването на кредитите, които имат. Разходите на месец възлизат на около 600 лв. кредити, 280 лв ток /през зимните месеци/, 30 лв. вода. В тези разходи не са включени необходимите средства за лекарства, памперси на Александра, храна и домакински нужди. Затрудненията започнали преди 3 години, когато внезапно съпругът на Делянка получил инсулт. Наложило се жената да напусне работа, за да го обгрижва. Състоянието на мъжа ѝ се влошавало, а за лечението им трябвали пари. Това се оказало превратният момент в техния живот. Необходими били средства за транспорт, за рехабилитации, средства за ампутации на краката. Малкият Ники продължава битката си с церебралната парализа Малкият Никола Атанасов, за когото вече сме ви разказвали, има нужда от нашата помощ, за да се справи с детската церебрална парализа - ... Прочети повече Въпреки трудностите, Делянка не се отказала. Единствената ѝ мисъл и надежда била да го запазят до тях. Наложило се да тегли кредити, да взима на заем от приятели, роднини, познати. За съжаление, на 17 юни 2017 г. бащата на Александра умира, а след 1 седмица и свекърът на Делянка, който до онзи момент също помагал със своята малка пенсия. Така Делянка и Александра останали сами с многобройните заеми. За съжаление, през времето, когато работи, Делянка се налага да остава Александра самичка. За да може да наблюдава случващото се с дъщеря си и да може да работи спокойно, дарител, закупил камера, с която да следи онлайн и в реално време какво прави дъщеря ѝ и дали се чувства добре.", "date": "2019.05.15", "title": "Историята на една майка, която избира да не изостави болното си дете"}
{"url": "https://www.actualno.com/blagoevgrad/prerjazaha-lentata-na-novite-socialni-jilishta-v-blagoevgrad-news_749322.html", "text": "Днес в Благоевград тържествено бяха прерязани лентите на новите социални жилища. На събитието присъстваха кметът на града д-р Атанас Камбитов, областният управител Бисер Михайлов, председателят на общинския съвет Радослав Тасков и други представители на общинската и местната власт. \"Това е поредният проект, който е завършен. Миналата седмица направихме „първа копка“ на друг нов проект. От началото на годината до момента сме открили общо шест обекта. Вече са готови и 183 жилища за млади, нуждаещи се семейства. Мисля, че това е показателно за работата на Община Благоевград и каква е социалната ни политика. Отделно в общината има близо 500 жилища, заедно с новите стават 700. Това означава, че Община Благоевград дава възможност на 700 семейства да ползват жилище. На фона на общия брой население на Благоевград, вече покриваме между 2 и 3 % от жителите на града. Има хора, които си позволяват да опорочават всичко, да плашат населението, чухме много неверни неща по отношение на тези, които ще се настаняват тук. За пореден път заявявам, че хора, които не си пращат децата на училище, хора, които получават социални помощи, а не изпълняват задълженията и ангажиментите няма как да ползват общински жилища. Променяме наредбата“ каза кметът Камбитов. Той благодари на изпълнителите, на партньорите от „ВиК“ ЕООД- Благоевград и ЧЕЗ. Жилищата са на обща стойност от повече от 9 млн. лв. Общият им брой е 183, които ще осигурят подслон и нормални условия на живот чрез изграждане на съвременни социални жилища. Всеки един апартамент е оборудван с всички необходими за живеене мебели и електроуреди: спални,столове,маси, шкафове, дивани, хладилник, вградени фурни и котлони, перални, плазмени телевизори, модерни бани с душ кабини, част от които са изпълнени за хора с двигателни нарушения. Жилищата са оборудвани още с дребен домакински инвентар, включително и посуда. Комплексът се отоплява на газ, от собствена централа, която също е преминала успешно пробните тестове.", "date": "2019.05.15", "title": "Прерязаха лентата на новите социални жилища в Благоевград"}
{"url": "https://www.actualno.com/education/v-ribnovo-shest-klasa-se-vyrtjat-deca-uchat-po-koridori-mazeta-i-rabotilnici-news_749237.html", "text": "Поръчка за разширение на училището в Рибново на стойност 6 млн. лв. с ДДС е обявил директорът му Манчо Джурков. В момента децата от гърменското село в СУ „Йордан Йовков“ са 500 на брой. Класните стаи са 32, паралелките са основно 24 плюс 14 възпитателски, общо 38. Рибново - без вода и в плен на снега Освен, че от десeтина дни е без вода, от вчера гърменското село Рибново е в снежен капан. Падналият през нощта сняг затрупа 25-километр... Прочети повече „Шест класа се „въртят“, нямат си класна стая, те са бездомни. Ние сме на двусменен режим, ако трябва да минем на едносменен, каквито са намеренията на министерството, тогава ще са ни нужни още повече стаи“, казва директорът Джурков. Той потвърждава, че за децата е много неприятно, но така е от години - след всеки час ученикът взима чантата и върви по коридорите и етажите до друга класна стая, вместо в междучасието да си прегледа урока. „Учат в коридори, пригодени за класни стаи, учат в столовата, в мазета, в работилници – всяко пространство, което може да се ползва като място, където да ги съберем. Най-малките са с предимство - те си имат класни стаи. По-големите обикалят. Някои с това ги плашим, че ще ги направим бездомни. Ако не беше тъжно, щеше да е смешно“, коментира училищният шеф. Обявената от него поръчка е инженерингова – за проектиране, СМР и авторски надзор. В документацията пише, че тя се обявява при неосигурено финансиране. Обектът е планирано да се изпълнява на етапи. Първо, изграждане на изцяло нов учебен корпус. Второ, подобряване на материално-техническата база на старото училище, която е изключително влошена, прилагане на енергийно-ефективни мерки, мерки за осигуряване на достъпна среда, текущ ремонт, обзавеждане и оборудване. Третият етап е реконструкция и благоустрояване на дворното пространство. Замръзнал водопровод за 2 млн. лв. изкара жители на Рибново на протест Замръзнал водопровод през зимата, кал и мръсотия през пролетта – така жителите на село Рибново посрещат двата сезона от години. О... Прочети повече С ремонта и разширението трябва да се реши проблемът със затруднения учебен процес, недостига на класни стаи за големия брой ученици и провеждането на нормален учебен процес. „Имах среща с министъра на образованието Красимир Вълчев, той пое ангажимент да осигури финансиране за разширение на училището. И в сметката ни вече са постъпили 300 000 лева. Те ще са достатъчни за работния проект. Мисля, че не трябва да има спор за необходимостта от тези средства, още повече, че образованието е обявено за приоритет на България“, казва Джуркин. По думите му инвестицията в образование е най-важна, още повече в свят, в който обучението ще е цял живот и очаквано ще се засилва ролята на образователната институция. „Аз съм убеден, че след 20 години сума професии ще изчезнат. Ние трябва да бъдем в крак с технологиите и колкото човек е по-образован, шансът му да се справи с предизвикателствата е по-голям. За мен обаче е особено важно и възпитанието. Това, което имат като човечност, доброта, уважение, съпричастност - нашите мюсюлмански ценности от семейството, нищо не ни пречи да ги надграждаме. Компромиси с истината, с доброто, с човещината - вечните категории, не бива да се допускат и нетрябва да залитаме от една крайност в друга“, е категоричен школският директор. Кметът на село Рибново няма желание да работи с Минка Капитанова \"Кметът на село Рибново няма желание да работи с мен\". Това каза Минка Капитанова, кмет на Община Гърмен, относно подписката на жителит... Прочети повече Най-важно по думите му е да образоваме децата, защото само по този начин ще имаме България, която искаме. Според него ситуацията, в която е училището в Рибново, е в някаква степен от полза за децата, защото това е част от училището на живота. „И занапред не всичко ще бъде идеално, а по този начин се подготвят за реалността“, казва той с идеята, че на ситуацията може да се погледне и от позитивна страна. Посочва, че родителите проявяват разбиране, но за по-голямата част от тях образованието не е приоритет №1. „Нашите родителите имаха едни възрожденски разбирания - те знаеха, че образованието е нещо хубаво като религията. Навремето каквото кажеше даскала, беше закон. И не се умуваше. А сега всеки гони парáта. Аз затова съм за целодневно обучение. Децата от сутрин до вечер да са в училище - да учат, да играят, да спортуват, защото улицата не възпитава, в къщи неграмотни родители, които непрекъснато тичат и гонят някакви пари, повечето деца са оставени на баби и дядовци. А инвестицията в образование идват много късно. Това е процес, който иска дълго търпение. Все едно ние сега сеем, но плодът ще го бере следващото поколение“, обяснява директорът.", "date": "2019.05.15", "title": "В Рибново шест класа се \"въртят\", деца учат по коридори, мазета и работилници"}
{"url": "https://www.actualno.com/sofia/ek-ne-e-spirala-parite-za-zavoda-za-otpadyci-v-sofija-news_749175.html", "text": "Европейската комисия отрече твърденията на БСП, че е спряла проекта за изграждането на завода за преработка на отпадъци в София. Говорителят на Комисията по въпросите на регионалната политика Кристиян Шпар заяви пред БНР, че е получена молба за третата фаза на системата и в момента изготвя оценката си. \"Комисията ще излезе с решение по проекта, след като приключи оценката. На този етап не е спирано финансирането от еврофондовете\", уточнява Шпар. Паргов: Заради закона има пречка за еврофинансиране за завода за горене на отпадъци в София Проектът за изграждане на завод за изгаряне на отпадъци на Столична община е на трупчета, независимо от твърденията на управляващите. Т... Прочети повече Вчера председателят на групата на БСП в Столичния общински съвет Калоян Паргов обяви, че проектът е спрян заради грешка при кандидастването. Според Паргов възможността за изграждане на завода с европейски пари е провалена. Той обвини за провала кмета на столицата Фандъкова и зам.-кмета по екологията Йоана Христова. Председателят на СОС Елен Герджиков нарече думите на Паргов категорична лъжа, разкривайки, че проектът за завода е в процес на оценка от ЕК. Същото беше потвърдено и от Столична община. Лидерът на столичните социалисти контрира, че проектът е \"на трупчета\" и никак не е сигурно, че средствата по проекта са на разположение за усвояване, тъй като общината не е поискала по надлежния ред от ЕК разрешение за предоставената държавна помощ. Докато не се отговори на всички европейски изисквания, средствата не може да бъдат усвоени. \"Ако Столична община не се справи в нужните срокове, този проект не може да се състои\", убеден е лидерът на БСП-София. Проектът Лидерът на БСП-София: Европа отхвърли искането на пари за завода за горене на отпадъци в София* Европейската комисия е спряла проекта на Столична община за финансиране на строежа на завод за изгаряне на отпадъци по технологията RDF... Прочети повече Съгласно заложеното в проектодоговора, изграждането на инсталацията ще стане от \"Топлофикация София\". Цената е 157 538 018 евро без ДДС, като 58,28% или 91 813 153 евро идват от Европейския фонд за развитие, а останалите т.е. до 67 млн. евро – чрез заем от ЕИБ. Заемът ще се връща 19 години, като още на петата трябва да стартира връщането на главницата. Средно по 5 млн. евро годишно ще се връщат всяка година, а като източници за погасяване на дълга са посочени приходите на \"Топлофикация София\". Индикативната лихва на заема е 1,5%. Проектирането и строителството на инсталацията ще отнеме 36 месеца, а още 24 месеца се предвидени за отстраняване на дефекти – след въвеждане в експлоатация. 36 месеца след като заработи предприятието ще може да му се оказва техническа помощ от изпълнителя. Очакваната печалба е 10 млн. евро на година, а годишните разходи били 7 млн. евро. Относно финансовите параметри, лицето на \"За да остане природа в България\" и кандидат за евродепутат от \"Демократична България\" Тома Белев коментира при одобряването на проекта от СОС във Facebook така: \"Министерство на околната среда ще даде 200 млн. лева от ОП \"Околна среда\" на Столична община, за да гори отпадъците си в собствена инсталация. Сега отпадъците се горят в пещите на циментовите заводи, като за това се плащат 5 млн. лева годишно.\"", "date": "2019.05.15", "title": "ЕК не е спирала парите за завода за отпадъци в София"}
{"url": "https://www.actualno.com/ruse/nosht-na-literaturata-shte-radva-lubiteli-na-pisanoto-slovo-v-ruse-news_749321.html", "text": "За осма поредна година в Русе ще се проведе европейската инициатива Нощ на литературата. Нощта на литературата е международно събитие, в което на една и съща дата на различни интересни места в десетки европейски градове се четат откъси от съвременни европейски автори. Целта е хората, обикаляйки читателските гнезда, не само да чуят съвременна европейска литература, но и да се запознаят с интересни или непознати за тях кътчета в даден град. Нощта е с продължителност от 18 до 22 часа, когато на всеки половин час във всяко „читателско гнездо“ се чете отделен откъс (за всяко „гнездо“ по един откъс). Така всеки може да обиколи и да чуе различни откъси и да види различни места. Главни организатори на събитието са културните институти и посолства на страните членки на ЕС в България (EUNIC България), както и Културно-информационния център на Северна Македония, Представителството на Европейската комисия в България и фондация „Детски книги“. Организатори на Нощ на литературата 2019 в Русе са Община Русе и Международно дружество “Елиас Канети”. Партньор е и Регионална библиотека „Любен Каравелов”. В Русе, на 15 май, ще има 4 читателски гнезда. В Дом „Канети“ на бул. „Славянски“ 12 ще се представи откъс от „Краят на самотата“ на Бенедикт Уелс от Германия. В градинката пред РБ „Любен Каравелов“, ще бъдат представени откъси от романа на португалската авторка Дулсе Мария Кардозо „Всичко това е любов“. В НЧ „Христо Ботев – 1908 г.”, ул. “Доростол” 45 ще се чете откъс от „Второ лято“ на Кристина Касар-Скалия от Италия, а в Австрийска библиотека на пл. „Свобода“ 4 „Двайсет лева или смърт. Четири пътувания“ на Карл Маркус-Гаус от Австрия.", "date": "2019.05.15", "title": "Нощ на литературата ще радва любители на писаното слово в Русе"}
{"url": "https://www.actualno.com/society/novinite-naj-vajnoto-za-denja-15-maj-news_749330.html", "text": "Редакционният екип на Actualno.com ви представя най-важните новини за изминалия ден, 15 май. БОРИСОВ: НАЦИОНАЛНА СТРАТЕГИЯ ЗА ДЕТЕТО НЯМА Национална стратегия за детето 2019-2030 няма. Това заяви премиерът Бойко Борисов преди началото на правителственото заседание, предаде репортер на БГНЕС. ЕК: БЕДНОСТТА И ВЕРАВЕНСТВОТО СА ОСНОВНИТЕ ПРОБЛЕМИ НА БЪЛГАРИЯ Бедността, социалното изключване и неравенството между доходите в страната ни все още са сред най-големите в ЕС. Това показва новият доклад на Европейската комисия за България за 2019 г. относно предотвратяването и коригирането на макроикономическите дисбаланси. КУП ПРОТИВОРЕЧИЯ ПО ОСЪДИТЕЛНАТА ПРИСЪДА НА ИВАНЧЕВА И ПЕТРОВА Куп противоречия излязоха наяве от мотивите на Специализирания наказателен съд за тежките присъди на отстранената от длъжност кметица на район \"Младост\" Десислава Иванчева и заместничката ѝ Биляна Петрова. Припомняме, че основната част от наказанието на двете засега е 20 години затвор за Иванчева и 15 за Петрова. В РИБНОВО ШЕСТ КЛАСА СЕ \"ВЪРТЯТ\", ДЕЦА УЧАТ ПО КОРИДОРИ, МАЗЕТА И РАБОТИЛНИЦИ Поръчка за разширение на училището в Рибново на стойност 6 млн. лв. с ДДС е обявил директорът му Манчо Джурков. В момента децата от гърменското село в СУ „Йордан Йовков“ са 500 на брой. Класните стаи са 32, паралелките са основно 24 плюс 14 възпитателски, общо 38. САЩ ШОКИРА СВЕТА С НОВИ ЗАКОНИ ЗА АБОРТИТЕ През последните дни темата за абортите стана водеща в САЩ. На 7 май губернаторът на щата Джорджия републиканецът Брайън Кемп подивса закон, който забранява абортите след момента, в който може отчетливо да се чуе сърцебиенето на плода, т.е. в 6-та седмица от бременността. СРЪБСКИ ВЕСТНИК: КАК ЧЕРНА ГОРА СТАНА АРЕНА ЗА ИНТЕРЕСИТЕ НА ВЕЛИКИТЕ СИЛ Никой не вярваше, че присъдата за предполагаемия опит за \"държавен преврат\", произнесена наскоро в Подгорица, ще предизвика такъв силен интерес от страна на великите сили. ПОВЕЧЕ РАЗХОДИ ЗА ОТБРАНА НА БЪЛГАРИЯ, НО ДОСТА ПО-НИСКИ ОТ ГЪРЦИЯ И РУМЪНИЯ През 2018 г. разходите за отбрана на България са в размер на 1 592,88 млн. лв. и представляват 1,48% спрямо БВП за 2018 г.Това става ясно от приетият от парламента доклад за състоянието на отбраната и въоръжените сили на България през 2018 г.. МИЛИОНИ ОТ ТОЛ ТАКСИТЕ В БЪЛГАРИЯ ЩЕ ОТИВАТ В КИПЪРСКА ОФШОРКА Компанията \"Телетол\" АД, която е собственост на кипърска офшорка и стартъп, стана втория национален доставчик на услуги за електронно събиране на пътни такси. Досега единственият доставчик на услугата беше \"Интелигентни Трафик Системи\" ЕАД, пише Mediapool. ВСС ОСВОБОДИ ЗАМ.-ГЛАВЕН ПРОКУРОР ПО ПРЕДЛОЖЕНИЕ НА ЦАЦАРОВ Прокурорската колегия на Висшия съдебен съвет освободи Пенка Богданова като заместник-главен прокурор, съобщи lex.bg Решението бе взето единодушно. Богданова беше назначена за редови обвинител във Върховната касационна прокуратура, а на мястото й няма да бъде назначаван друг заместник на Цацаров. ВАЛЕРИ СИМЕОНОВ ПИТА ЗАЩО И АНГЕЛКОВА НЕ Е КАТО ПОРОЖАНОВ В случая с Румен Порожанов има сериозни основания за оставка. Това заяви лидерът на НФСБ и кандидат за евродепутат Валери Симеонов.", "date": "2019.05.15", "title": "Новините: Най-важното за деня, 15 май"}
{"url": "https://www.actualno.com/vraza/mitropolit-grigorij-otsluji-moleben-za-zrelostnicite-vyv-vraca-news_749337.html", "text": "Над 100 абитуриенти от училищата във Враца присъстваха на Молебен за здраве и благополучие, отслужен в митрополитския храм „Св. Николай Мирликийски” в града от Негово Високопреосвещенство Врачански митрополит Григорий. Църковният ритуал за зрелостниците се провежда за трета година. На него присъстваха заместник-кметът Петя Долапчиева, представители на общинска администрация, директори на учебни заведения, преподаватели и родители. Врачанският митрополит Григорий благослови младите хора, които участваха в църковното служение с думите : „От утре ще бъде различно, но който и път да поемете в живота най-важното е да останете честни и добри хора. На добър час!“ каза митрополит Григорий и призова младите хора да се включат в обявения конкурс на тема: „Св. Софроний Врачански – ярък духовен пример от миналото към настоящето и бъдещето.“Той е посветен на 280 години от рождението на небесния покровител на Врачанската епархия, 225 години от ръкоположението му за епископ и 55 години от канонизацията му за светец, които се навършват през 2019 г. Всеки от зрелостниците си тръгна от църковната служба с подарък - икона на Възкресение Христово и личната благословия на митрополит Григорий.", "date": "2019.05.15", "title": "Митрополит Григорий отслужи молебен за зрелостниците във Враца"}
{"url": "https://www.actualno.com/crime/jurnalist-tvyrdi-che-e-bil-otvlechen-i-pusnat-chak-sled-kato-negov-material-e-bil-svalen-news_749317.html", "text": "Двама неизвестни мъже са задържали журналиста на „Зов Нюз“ Христо Гешов и са го пуснали чак след като негов материал, касаещ случай в град Троян, е бил свален от „Зов Нюз“. Това твърди самият Гешов пред Mediapool. Гешов беше обявен за национално издирване, но рано сутринта днес той се появи, даде показания пред полицията и по думите му е в добро здравословно състояние. А главният редактор на \"Зов Нюз\" Мария Димитрова потвърждава, че е получила съобщение по телефона да свали разследването от сайта. Димитрова казва и, че след разследването на Гешов, той е получавал заплахи и му е била осигурена полицейска охрана, като добавя, че в сайта \"Блиц\", свързван с Делян Пеевски, в последно време е имало директни медийни нападки срещу Гешов. Засега не е ясно как при това положение той е бил отвлечен. Журналистът Христо Гешов, обявен за издирване, е открит Журналистът Христо Гешов, който вчера бе обявен за национално издирване, е открит. Според главният редактор на врачанското издание \"Зов... Прочети повече Преди време, след серия разследвания, довели до обвинения срещу кмета на Червен Бряг Данаил Вълов, Гешов беше нападнат и пребит пред дома си.", "date": "2019.05.15", "title": "Журналист твърди, че е бил отвлечен и пуснат чак след като негов материал е бил свален"}
