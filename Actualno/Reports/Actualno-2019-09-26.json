{"url": "https://www.actualno.com/society/djok-polfrijman-ima-zabrana-da-napuska-stranata-news_1379288.html", "text": "      Джок Полфрийман има забрана да напуска страната. Тя е била наложена още при ареста му след убийството на Андрей Монов и не е отменена, съобщи NOVA като се позова на свои източници. Процедурата по преразглеждане на предсрочното му освобождаване вече е в ход.      Тази вечер близки на убития студент протестираха с искане австралиецът да бъде върнат зад решетките. Шествието им тръгна от НДК и завърши пред Съдебната палата. Джок Полфрийман вече има пасаван, но има и забрана да напуска България, научи NOVA. Тя е била наложена, още когато е започнало делото срещу австралиеца.   „МВР чака в момента всички нужни документи, за да напусне този човек страната. МВР ще изпълни решение на съд тогава, когато всичко е ясно”, каза Стефан Балабанов, зам.-министър на вътрешните работи.\r\nОт Министерството на правосъдието поддържат тезата, че Полфрийман не се е поправил в затвора. И изнесоха данни, че мъжът кроял планове за бягство, а в последно време се държал арогантно с надзирателите.  „Този човек е с ниво на агресивност много по-високо от средното. Той е бил такъв в момента, в който е извършил престъплението, беше такъв и при нас през всичките тези 12 години. Той беше такъв и в момента, в който излезе от затвора”, заяви Николай Проданов, зам.-министър на правосъдието.\r\nОт Нова телевизия потърсиха коментар по случая и от заместник-главния прокурор Иван Гешев. „Аз имам три деца, така че каквото и да кажа по този случай, има опасност то да бъде повлияно от емоции и коментарът да не е професионален. Затова няма да коментирам случая с убиеца Джок Полфрийман”, заяви Иван Гешев.   От правосъдното министерство поставиха под съмнение и висшето образование на бившия арестант. Именно то беше посочено сред мотивите за предсрочното му освобождаване. „Твърдеше, че учи, аз лично имам дълбоко съмнение. В неговото досие няма официален документ, че е взел изпит. Имаше едни удостоверения, които могат лесно да се манипулират”, заяви Проданов.     ", "date": "2019.09.26", "title": "Джок Полфрийман има забрана да напуска страната?"}
{"url": "https://www.actualno.com/business/dyrjavata-spasjava-ot-falit-tec-marica-iztok-2-news_1379305.html", "text": "      Държавата ще спаси от фалит ТЕЦ „Марица Изток” 2, съобщи Нова телевизия. В момента държавната електроцентрала има заем към Българския енергиен холдинг за 600 милиона лева.      Според енергийния министър Теменужка Петкова единственият начин да оцелее при този дълг е парите да бъдат вписани, като увеличение на капитала на дружеството. За да не се тълкува като нарушение на закона обаче, България трябва да получи одобрение от Европейската комисия. Очаква се това да стане до края на октомври.    ", "date": "2019.09.26", "title": "Държавата спасява от фалит ТЕЦ „Марица Изток” 2"}
{"url": "https://www.actualno.com/america/sasht-asad-izpolzva-himichesko-oryjie-prez-maj-news_1379302.html", "text": "      Съединените щати потвърдиха, че сирийският президент Башар Асад е използвал химическо оръжие през май. Това заяви държавният секретар Майк Помпео, цитиран от БГНЕС.      \"Режимът на Асад използва хлор на 19 май като част от смъртоносното си настъпление в последната бунтовническа крепост Идлиб\", каза Помпео. \"Съединените щати няма да позволят тези атаки да преминат безнаказано, нито ще толерираме онези, които решат да прикрият тези зверства\", каза Помпео пред репортери.   \"Съединените щати ще продължат да оказват натиск на коварния режим на Асад да прекрати насилието, насочено срещу цивилни сирийци и да участва в политическия процес, ръководен от ООН\", каза той.\r\nСъединените щати по-рано казаха, че подозират нападението с химическо оръжие, но се въздържаха от ясното определяне. Международни разследващи твърдят, че подкрепяният от Русия Асад многократно е използвал химическо оръжие срещу граждански цели в бруталните си стремежи да сложи край на гражданската война.   ", "date": "2019.09.26", "title": "САЩ: Асад използва химическо оръжие през май"}
{"url": "https://www.actualno.com/business/noi-da-ne-plashta-pyrvite-tri-bolnichni-reshi-tristrankata-news_1379234.html", "text": "      Националният съвет за тристранно сътрудничество (НСТС) отхвърли предложението на партия „Воля“ за промени в .      Те предвиждаха първите три дни от болничните да се изплащат на работника от Националния осигурителен институт (НОИ), а не от работодателите. Против бяха синдикатите (КНСБ и КТ „Подкрепа“), както и представителите на Министерството на труда и социалната политика (МТСП).   Зад идеята на „Воля“ застанаха само работодателите, и то по принцип и с някои алтернативни варианти.\r\nМинистърът на труда Бисер Петков отказа да се ангажира с конкретно мнение за това дали ще бъде променен режимът на изплащане на първите три дни болнични. Той припомни, че миналата седмица Асоциацията на индустриалния капитал в България предложи никой да не плаща първите дни, а след това съсловните лекарски организации излязоха с други предложения, които щели да бъдат обсъдени в при разглеждането на бюджета на Държавното обществено осигуряване.  Социалните партньори обсъдиха още законопроекта за изменение и допълнение на Кодекса на труда, както и законопроект за изменение и допълнение на Кодекса за социално осигуряване. ", "date": "2019.09.26", "title": "НОИ да не плаща първите три болнични, реши тристранката"}
{"url": "https://www.actualno.com/society/novinite-naj-vajnoto-za-denja-26-septemvri-news_1379264.html", "text": "      Редакционният екип на ви представя най-важните новини за изминалия ден, 26 септември.       \"Световният икономически растеж продължава да разочарова, търговските напрежения се запазват, а дълговото бреме е на исторически високи нива. В тази обстановка незабавният ми приоритет за МВФ е да се помогне на членовете да минимизират риска от кризи и да са готови да се справят с икономически спадове.\"   Задлъжнялостта е проблем във всички общини, но най-трудно погасява своите задължения Кърджали, докато Смолян пък е рекордьор по дългове изобщо. Това показва доклад на Експертния клуб за икономика и политика (ЕКИП), представен пред медиите днес. Министърът на околната среда и водите Нено Димов провали заседание по дело за Национален парк “Пирин”, като не се яви в съда. Заседанието по делото бе насрочено за днес сутринта. Петчленният състав на ВАС трябваше да разгледа необходима ли е екологична оценка на новия проект на план за управление на парка, но беше отложено заради молба от министъра, съобщиха от WWF България.     Джок Полфрийман има забрана да напуска страната. Тя е била наложена още при ареста му след убийството на Андрей Монов и не е отменена, съобщи NOVA като се позова на свои източници. Процедурата по преразглеждане на предсрочното му освобождаване вече е в ход. Депутатите приеха на второ четене промени в Закона за данъците върху доходите на физическите лица. Законопроектът е внесен от парламентарната група на „Обединени патриоти“.    Колективна оставка са подали лекари и медицински сестри от детското отделение на Карловската болница. Предизвестия за напускане са депозирали и сестрите от централната реанимация на столичната болница \"Токуда\". Причините за недоволството са ниските заплати и условията на труд. Европейският парламент отхвърли кандидатурата на Рована Плумб – номинацията на Румъния за новата Европейска комисия заради потенциален конфликт на интереси. Тя не можа да мине предварителната проверка на комисията по правни въпроси на ЕП. 6 членове на правната комисия са подкрепили номинацията на Плумб, а 15 са гласували против, съобщава Emerging Europe. Всички трудови книжки да бъдат сменени с нови до 1 юни 2025 г. предвижда нова наредба, която министерството на труда публикува за обществено обсъждане. Новите трябва да започнат да се издават от 1 юни догодина, е записано в проектонаредбата за трудовите книжки и трудовия стаж. Те ще бъдат не сини, а в цвят бордо и в тях се въвеждат нови полета и реквизити. Новият Закон за публичните предприятия събуди съмнения за лобизъм в част от депутатите, но все пак беше приет. Той урежда начина за определяне и публично оповестяване на държавна политика в областта на публичните предприятия, въвеждането на стандарти за добро корпоративно управление на публичните предприятия, както и задълженията за оповестяване и прозрачност на дейността на публичните предприятия и органите им за управление. ", "date": "2019.09.26", "title": "Новините: Най-важното за деня, 26 септември"}
{"url": "https://www.actualno.com/society/otkriha-izgubilata-se-turistka-v-rila-news_1379322.html", "text": "      Планински спасители откриха изгубената руска туристка в Рила, съобщи NOVA. Издирването протече при тежки условия - застудяване, мъгла и дъжд. Въпреки това спасителите успяха да открият туристката в подножието на Додов връх.      Директорът на Планинската спасителна служба Емил Нешев съобщи, че към момента спасителите имат оскъдна информация за причините, довели до инцидента. Туристката се е движила сама и е тръгнала в посока над Седемте рилски езера, заяви Нешев.   В спасителната операция са участвали спасители от Дупница. Изпратени са екипи и от Благоевград. ", "date": "2019.09.26", "title": "Откриха изгубилата се туристка в Рила"}
{"url": "https://www.actualno.com/society/jasen-e-sydijata-po-deloto-za-otmjana-na-osvobojdavaneto-na-polfrijman-news_1379261.html", "text": "      Върховният касационен съд ще заседава на 23 октомври по искането на главния прокурор да бъде спряно действието на съдебния акт, с който Джок Полфрийман беше пуснат предсрочно от затвора. Това стана известно, след като чрез жребий беше избран съдебният състав от наказателното отделение на Върховния съд на случаен принцип, съобщава .      Делото се падна на съдия Жанина Начева, а в съдебния състав са Бисер Троянов и Надежда Трифонова. Нито един от съдиите не си направи отвод.   Полфрийман излезе от затвора на 20 септември. Той беше осъден през 2011 година на 20 години лишаване от свобода. Тъй като е излежал повече от половината от присъдата си, съдът имаше право да го освободи предсрочно. ", "date": "2019.09.26", "title": "Ясен е съдията по делото за отмяна на освобождаването на Полфрийман"}
{"url": "https://www.actualno.com/crime/zaloviha-10-dushi-za-trafik-na-migranti-kym-syrbija-i-zapadna-evropa-news_1379310.html", "text": "      Специализираната прокуратура привлече към наказателна отговорност десет лица за участие в организирана престъпна група за превеждане през границата на страната отделни лица и групи мигранти. Това съобщиха от пресцентъра на Апелативна специализирана прокуратура.      Обвинените бяха задържани на 25 септември 2019 г. в София и Костинброд при съвместни действия по разследването на Специализираната прокуратура и ГДБОП. Извършени бяха общо 28 претърсвания на жилища, автомобили, както и лични обиски. Иззети са таблети, телефони и радиостанции, използвани в престъпната дейност. Събраните доказателства сочат, че групата е действала от октомври 2018 г.   Участниците набирали установили се в София и областта кандидати за незаконно извеждане от страната към Сърбия и Западна Европа. Поемали и мигранти, превеждани нелегално от Турция от други трафиканти. Участниците уреждали транспортирането им до границата и прехвърлянето им в Сърбия с автомобили или през „зелена граница“, където били поемани от местни хора.\r\nС постановления на наблюдаващия прокурор на ръководителя на групата и петима от участниците е наложено задържане до 72 часа. Предстои да се реши за колко от тях в Специализирания наказателен съд ще бъдат внесени искания за задържане под стража.  На четирима от групата са наложени по-леки мерки за неотклонение -„Парична гаранция“ между 5 000 и 10 000 лева, защото съдействат на разследването. ", "date": "2019.09.26", "title": "Заловиха 10 души за трафик на мигранти към Сърбия и Западна Европа"}
{"url": "https://www.actualno.com/society/20-spasiteli-izdirvat-izgubila-se-v-rila-jena-news_1379293.html", "text": "      20 спасители от отрядите на ПСС в Дупница и Благоевград тръгнаха на акция за издирване на изгубена туристка в Рила. Жената е рускоговоряща и е правила преход от Седемте рилски езера към Рилския манастир.      Изгубилата се сама е установила, че не може да продължи, загубила е ориентация и се е обадила на 112 за помощ. Планинските спасители са тръгнали към мястото, тя е локализирана под Додов връх. Очаква се до 2 часа да бъдат при нея, каза шефът на ПСС- Благоевград Георги Ботев.   Времето в Рила в момента е лошо, вали силен дъжд и има мъгла. Това изключително много утежнява работата на спасителите и се очаква акцията да бъде тежка и продължителна, уточнява . ", "date": "2019.09.26", "title": "20 спасители издирват изгубила се в Рила жена"}
{"url": "https://www.actualno.com/curious/kakvo-se-sluchva-s-tjaloto-ni-kogato-sprem-alkohola-news_1378689.html", "text": "              пояснява Аса, като признава, че към момента, когато е приемала безразборно количество алкохол, килограмите й са стигнали до притеснителните 75. Решението й да откаже алкохола е от преди шест години, когато е на 21, пише fakti.bg. А причината да го направи и изцяло да промени хранителните си навици е снимка по бански, която й отваря очите за начина, по който изглежда.   Мнозина не си дават сметка, че алкохолът е доста калоричен. За справка 1 грам алкохол съдържа 7 калории, докато 1 грам протеин или въглехидрат - 4. Освен това калориите от алкохола са не само празни, тоест не носят никакви хранителни вещества необходими на тялото ви, но и блокират изгарянето на мазнините. Причината е, че можем да съхраняваме хранителни вещества като белтъчини, въглехидрати и мазнини в нашето тяло, но не можем да съхраняваме енергията от алкохола. Така че тялото се опитва да се очисти от него и то приоритетно. Всички други процеси, включително абсорбиране на хранителни вещества и изгаряне на мазнини, се прекъсват.    , споделя Аса.\r\nВ един момент обаче е отишла от едната в другата крайност и е тежала само 45 килограма. Обаче точно когато е на път да се сблъска с ужаса, наречен анорексия, тя открива фитнеса.        Днес шведката признава, че не знае колко точно тежи, защото отдавна е спряла да се мери. Просто е разбрала, че цифрите върху кантара въобще не са критерий за това дали изглежда добре, или не. , категорична е дамата. Тя също така споделя, че трансформацията й е повлияна и от решението й изцяло да промени хранителния си режим. Спряла е преработените храни, отказала е бялата захар и залага на балансирано хранене. , допълва тя.  , разкрива Аса.       ", "date": "2019.09.26", "title": "Какво се случва с тялото ни когато спрем алкохола"}
{"url": "https://www.actualno.com/curious/grycki-ostrov-dava-10-000-dolara-ako-zajiveete-tam-snimki-news_1379303.html", "text": "      Антикитира е малък остров в Егейско море, който се намира между Крит и континенталната част на Гърция, само на 45 минути със самолет от Атина.      Островът изглежда като всеки гръцки рай – сини вълни, боядисани в бяло къщи, скали в причудливи форми и променливи атмосферни условия. Известен е и с някои необичайни археологически находки: през 1900 г. е открито огромно корабокрушение, а заедно с него и механизма от Антикитира, който е приеман от мнозина като първия компютър.  А ако решите да се преместите там, ще получите интересна оферта.        ", "date": "2019.09.26", "title": "Гръцки остров дава 10 000 долара, ако заживеете там (СНИМКИ)"}
{"url": "https://www.actualno.com/society/njamalo-komprometirane-na-elektronni-podpisi-i-zameseni-chinovnici-pri-techa-ot-nap-news_1379259.html", "text": "      Не е имало компрометиране на електрони подписи при теча на данни от НАП. Това заяви административният ръководител на апелативната спецпрокуратура Николай Найденов пред парламентарната анкетна комисия по случая с хакерската атака на приходната агенция.      Първоначално пред депутатите той спомена, че били ударени ПИК кодове и електронни подписи. После, в отговор на депутатски въпрос поясни, че имал предвид какво можело да се случи и това, което се случвало на Запад - манипулации на електронни подписи при двустранни сделки и изтичане на пари в други посоки. \"Нашите служители не го допуснаха. На Запад това става, но българските служители в НАП не го допуснаха\", увери депутатите Найденов. \"Електронният подпис се дава от НАП. Нямаме данни досега някой електронен подпис да е бил компрометиран. Такива данни нямаме\", подчерта при уточнението си той. \"Неслучайно накрая обясних какво имам предвид. Българската НАП и МФ не допуснаха това да се случи. Дадох пример как при една двустранна концесуална възмездна сделка едни пари излизат и отиват някъде другаде. Това българите, българските държавни институции не го допуснаха\", подчерта и пред журналисти след заседанието Найденов.  По време на изслушването, в отговор на депутатски въпрос дали има изтекли персонални идентификационни кодове, Найденов даде положителен отговор и веднага добави: \"Затова НАП своевременно много бързо реагира като даде възможност на гражданите, физическите лица и търговските дружества как и по какъв начин да проверят дали и докъде има неправомерно проникване и манипулация с данни\".   Запитан дали има открадване на чувствителна информация, която да засяга бизнеса, застрахователи и физически лица, както и дали има други подобни случаи, освен пробива в НАП, Найденов заяви, че благодарение на бързите действия на органите опасността била пресечена. Той каза, че засега няма информация за пострадали трети лица.\r\nНа друг депутатски въпрос - дали има замесени данъчни или други чиновници при хакването на НАП, Найденов категорично заяви, че на този етап няма такава информация. \"Нямаме данни това да е станало с помощта или със съдействието на служител било то от данъчна администрация или някоя друга администрация, който по един или друг начин да е съприкосновен или да има някакъв досег с тези данни\", заяви Найденов. \"Няма длъжностно лице, държавен служител, който да е компроментиран по един или друг начин в схемата, установена от нас за изтичане на лични данни\", подчерта Найденов.    Той представи и обобщена информация за досъдебното производство, което се води срещу Иван Тодоров, Георги Янков и Кристиян Бойков като и тримата имат по две обвинения. Извършени са много процесуални следствени действия.\r\nПо думите на административния ръководител на спецпрокуратурата Димитър Петров, разследването не е в начален етап, а по-скоро е към средата. Анализират се всички събрани доказателства чрез претърсвания, изземвания; назначени са множество технически експертизи; изискана е информация от различни държавни институции, които са били жертва на такъв тип атака, посочи той. \"Работата продължава с нестихващ устрем. Проверяват се различни тези, свързани с изнесените от свидетелите по делото обстоятелства\", добави Петров. \"Пъзелът се гради и се надгражда\", обобщи той и увери, че експертизите, които са възложени се изготвят и ще бъдат готови в разумен срок. \r\nПо думите му целта на хакерската атака на системата на НАП била за всяване на смут в населението, дестабилизация на страната и обществените отношения.    В хода на обсъждането бяха разисквани и санкциите за компютърни престъпления и необходимостта от иницииране на законодателни промени за тяхното завишаване за в бъдеще.   \"Ако обвиненията бяха само за компютърни престъпления, които са изключително ниски - до 2 - 3 години лишаване от свобода или глоба, тогава щяхме да бъдем изправени пред ситуация съдът да освободи извършителя от наказателна отговорност като му наложи наказание глоба\", посочи Димитър Петров и изрази мнение, че би било добре законодателят да завиши наказанията. \"С малки изключения на някои от алинеите на правните норми, санкцията е малко по-завишена, но това води до прилагане на правния инструмент на освобождаване от наказателна отговорност с налагане на административно наказание\", допълни Николай Найденов. \"Не мисля, че това наказание, което е предвидено и действа в момента, е съобразено с това, което можеше да се случи и можеше да стане с тези действия, които бяха извършени\", коментира той и уточни, че максимумът на глобата е в размер на 5000 лева.\r\nЕмил Димитров отбеляза, че сега санкциите са толкова ниски, че може и да изкушават към подобни престъпления. \"В момента по действащото законодателство с 5000 лв извършителят може да се отърве\", добави той. Председателят на комисията Красимир Ципов също изрази мнение, че са необходими законодателни инициативи с цел превенция. \r\nВ комисията трябваше да бъде изслушан главният прокурор Сотир Цацаров, но в последния момент се разбра, че поради служебна ангажираност е оторизирал вместо него пред депутатите да говорят административните ръководители на апелативната спецпрокуратура и на специализираната прокуратура. ", "date": "2019.09.26", "title": "Нямало компрометиране на електронни подписи и замесени чиновници при теча от НАП"}
{"url": "https://www.actualno.com/blagoevgrad/bansko-e-pred-praga-na-naj-obichanata-sedmica-v-godinata-news_1379251.html", "text": "      Наред с фестивалите, събитията, концертите и изложбите през годината, Банско има своя ден - денят в които празнува обявяването на свободата си. И защото събитията, които Общината е подготвила за жителите и гостите си, не могат да се съберат в един ден, Банско ще празнува повече от седмица.      Началото поставя известният творец Константин Икономов, който чества своя 80 годишен юбилей с представяне и рецитал по най-новата си книга- „Въглени”. Тържеството на опита и таланта, ще е съпътствано с изложба на пластики от камък и дърво, които авторът е изработил през лятото на 2019-а. Константин Икономов кани своите приятели и ценители на творчеството му, на 28-и септември (събота), в тържествената зала на читалището от 18.00ч. да споделят с него личния му и на родния му град празници.\r\nНа 30-и септември (понеделник) в „Дом на изкуствата”, към Музеен комплекс Банско в 17.00ч., ще бъде открита изложба на оръжия, а от 17.30ч. ще бъдат наградени победителите в конкурса „Красивите градини на Банско”, в който участваха грижовни собственици на градини, подчертаващи красотата на планинския град.\r\nВ първия ден от новия месец (вторник), в Големия салон на читалището, ви каним на театър. Трупата е местна и е събрана по желание на Георги Икономов, който възроди театралните традиции в Банско. По време на летния фестивал „На публиката с любов”, пиесата „Има ли смисъл да утепваме мечка” се радва на най-многобройна посещаемост и едва побра желаещите в залата. Второто представление е в чест на празника на Банско. Началото е 18.00ч., входът е свободен, а забавлението – гарантирано.    На 2-ри октомври , предстои награждаване на децата, участници в конкурса под егидата на Георги Икономов – „Имало едно време – през детските очи”. Малки, големи и още по-големи момичета и момчета, се състезават за големите награди в три категории – рисунка, художествен текст и фотография. Изложбата от творбите им, ще бъде подредена във фоайето на читалището, а награждаването на победителите в сряда от 17.00ч. На 3-ти октомври от 10.30ч., каним на образователно куклено шоу най-малките зрители на спектакъла от турнето на ЕКОПАК - „Нахрани ме разделно”. Посещението е за децата от детските градини и е в Големия салон на читалище „Никола Вапцаров” Банско.\r\nВечерта , празникът на града ще се усети с пълна сила под стъпките на един от съставите, съхраняващи традициите и фолклорния дух на Банско. Юбилейният концерт на „Бански фукли”,  ще започне точно в 18.00ч. отново в Големия салон. Входът е свободен.     4-ти октомври е ден за движение на открито. На язовир „Белизмата” от 10.00 до 12.00ч. ще се проведе традиционното състезание \"Детето риболовец- без дрога\". От  14.00 на градския стадион „Св. Петър”, ви каним на спортен празник с надслов „Игрите от вчера и днес”, където децата ще имат възможност да участват в организирани игри от времето на техните баби и дядовци - забравени , но така ценни в днешно време.\r\nВ 18.00ч. в Посетителски-информационен център ще бъде прожекцията на филма на Валери Яков. Участието на професор Михаил Неделчев и Георги Икономов, прави „Подвигът и другите обикновени неща”, достойна част от празника на града и невъзможен за изпускане. 5-ти октомври е наситен на събития още от 9.00ч, когато в църквата „Света Троица ще се отслужи Тържествена литургия,  а в 10.00ч. на паметниците и паметните плочи ще бъдат положени венци и цветя в памет на загиналите.\r\nВ 10.30ч. е Възпоменателното тържество с откриване на бюст-паметник на Гоце Делчев на едноименната улица, превърната в любимо място и еталон за града.\r\nВечерния концерт на местни фолклорни състави към читалище „Никола Вапцаров” и специалното участие на ансамбъл „Българе” ще постави край на тържествата по повод празника на Банско. Спектакълът „Духът на България” започва в 18.00ч. на площада и завършва с внушителна заря.    ", "date": "2019.09.26", "title": "Банско е пред прага на най-обичаната седмица в годината"}
{"url": "https://www.actualno.com/curious/razvlekatelen-park-e-novoto-biju-na-moskva-snimki-news_1379298.html", "text": "      По бреговете на река Москва работниците довършват последните детайли по гигантския закрит увеселителен парк, който разполага със собствен Колизеум и други чудеса на света.      Проектът за милиарди, наречен \"Островът на мечтите\", е подкрепен от кмета на руската столица Сергей Собянин, който има опит в надзора на мега проекти, променили драстично облика на най-големия град в Европа, разказва AFP. Разположен на 300 000 кв. метра увеселителният парк трябва да бъде отворен до края на годината и се надява да привлича посетители през цялата година, като ги предпазва от руската зима с гигантските си стъклени куполи.  Формата на парка е повлияна от суровите метеорологични условия в Москва, заяви пред AFP председателят на управителния съвет на \"Острова на мечтите\" Амиран Муцоев.  . ", "date": "2019.09.26", "title": "Развлекателен парк е новото бижу на Москва (СНИМКИ)"}
{"url": "https://www.actualno.com/plovdiv/pokazaha-predpriemierno-episkopskata-bazilika-v-plovdiv-news_1379250.html", "text": "      Макар и да предстоят още строителни дейности, днес бе отворена за гости и пловдивчани Епископската базилика. Домакин бе кметът Иван Тотев, който, твърде вероятно, иска този ден да остане в неговия мандат, защото историята на проекта трае поне пет години.      Няколко събития се случиха днес между мозайките, колоните и строителните материали- бе отдадена почит на хората, чиито останки бяха открити в некропола в базиликата, разширил се и след като тя престава да съществува. Бе открита стена на толерантността, на която посланици и официални лица от 23 държави оставиха послания.   Проектът се осъществява с помощта на фондация \"Америка за България\". ", "date": "2019.09.26", "title": "Показаха предприемиерно Епископската базилика в Пловдив "}
{"url": "https://www.actualno.com/business/npo-posochi-koi-sa-naj-zadlyjnelite-obshtini-v-bylgarija-news_1379089.html", "text": "      Задлъжнялостта е проблем във всички общини, но най-трудно погасява своите задължения Кърджали, докато пък е рекордьор по дългове изобщо. Това показва доклад на Експертния клуб за икономика и политика (ЕКИП),  представен пред медиите днес.      Темата му е перспективите пред малките областни центрове в България - изключително актуална, с оглед на предстоящата битка по време на местните избори, подчетаха от ЕКИП. Те възнамеряват да изпратят доклада си на основните претенденти в кметските битки.   Единствено в Разград заплатите са над средните за България нива и по този показател е абсолютен лидер сред малките центрове.\r\nРазглежда се състоянието на Смолян, Ловеч, Кърджали, Кюстендил, Разград, Монтана, Търговище и Силистра в 6 раздела - Икономическа активност и инвестиции, , Пазар на труда, Инфраструктура, Туризъм и Финансово състояние и данъчна политика.  Макар всички да изостават от средните за страната нива на брутен вътрешен продукт (БВП) на глава на населението, в последните 10 години Смолян, Търговище, Разград и Монтана се справят значително по-добре от Ловеч, Кюстендил или Силистра. Кърджали пък се радва на завидна миграция към града и по този начин поддържа най-добрите демографски показатели, се казва в доклада.\r\nСпоред експертите на ЕКИП Ловеч и Силистра се нуждаят от по-амбициозна политика за стимулиране на икономиката, докато Смолян значително изостава в качеството на инфраструктурата. Макар, заедно с Монтана, да усвояват в пъти повече евросредства от останалите, това не е довело до по-качествена инфраструктура в родопския град. Задлъжнялостта, в комбинация с тежкото демографско положение, пък е предпоставка за потенциални бъдещи проблеми.   „Общините като цяло трябва да се стремят към данъчна децентрализация и данъчна автономност от държавата. Само така ще могат по най-добрия начин да се възползват от специфичните дадености на всеки край и конкурирайки се помежду си, да подобряват икономическите си показатели“ заяви Георги Вулджев от ЕКИП.     ", "date": "2019.09.26", "title": "НПО посочи кои са най-задлъжнелите общини в България"}
{"url": "https://www.actualno.com/europe/boris-djonsyn-shte-napusnem-evrosyuza-na-31-oktomvri-news_1379268.html", "text": "      Британският премиер Борис Джонсън увери, че страната ще напусне Евросъюза на 31 октомври, както е предвидено. Той направи това изявление пред депутати от своята Консервативна партия. Джонсън изрази увереност, че ще постигне сделка за Brexit с ЕС, но ако все пак това не се случи, то Обединеното кралство просто ще напусне съюза на 31 октомври.      „Най-добрият начин да се сложи край на токсичната атмосфера в британската политика е като се осъществи Brexit“, подчерта премиерът. Той разкритикува малодушието на лидера на опозиционната Лейбъристка партия Джереми Корбин, който вчера заяви, че иска избори само след като Джонсън постигне отсрочка на Brexit. Според Джонсън Корбин всъщност знае, че няма да може да спечели изборите.   Корбин ще се срещне днес с други опозиционни лидери, за да обсъди с тях тактиката, която да възприеме опозицията, за да се избегне Brexit без сделка. Утре британският министър за Брекзит Стивън Баркли ще има среща с главния преговарящ на ЕС Мишел Барние. ", "date": "2019.09.26", "title": "Борис Джонсън: Ще напуснем Евросъюза на 31 октомври"}
{"url": "https://www.actualno.com/society/proshtavame-se-s-poeta-lubomir-levchev-v-sybota-news_1379263.html", "text": "      Поклонението пред тленните останки на Любомир Левчев ще се състои в Централното фоайе на Националната библиотека „Свети Свети Кирил и Методий” от 10.00 до 12.00 часа на 28 септември, събота, съобщиха от библиотеката. Известеният поет, писател и общественик почина на 25 септември на 84-годишна възраст.      Любомир Спиридонов Левчев е роден на 29.04.1935 г. в гр. Троян. Завършва гимназия в София (1953) и библиотекознание в СУ \"Кл. Охридски\" (1957). Работи като лит. редактор в Радио София и като гл. редактор на в. \"Литературен фронт\" (1970-72). Председател е на СБП (1979-88). По-важни книги: \"Звездите са мои. Стихотворения\" (1957), \"Завинаги. Стихотворения\" (1960), \"Позиция. Стихотворения\" (1962), \"Но преди да остарея. Стихотворения\" (1964), \"Пристрастия. Стихотворения\" (1966), \"Обсерватория. Стихотворения\" (1967), \"Рецитал. Стихотворения\" (1968), \"Стрелбище. Стихотворения\" (1971; 1974), \"Дневник за изгаряне. Стихотворения\" (1973; 1975), \"Звездопът. Поеми\" (1973), \"Самосъд. Стихотворения из десет книги\" (1975), \"Свобода. Стихове\" (1975), \"Изход. Стихове\" (1976), \"Поздрав към огъня. Стихове\" (1976; 1978), \"Откъс. Стихове\" (1980), \"Заклинания. Стихотворения\" (1981), \"Самосъд '83. Стихотворения из четиринадесет книги\" (1983), \"Работническа кръв. Стихотворения\" (1984), \"Бавен марш и други стихотворения\" (1984), \"Поетическото изкуство\" (1986), \"Метроном. Стихове\" (1986), \"Убий българина. Роман\" (1988), \"Седмата смърт. Стихове\" (1989).   Поклон пред светлата му памет! ", "date": "2019.09.26", "title": "Прощаваме се с поета Любомир Левчев в събота "}
{"url": "https://www.actualno.com/society/izgrajdat-nova-kanalizacija-i-prechistvatelna-stancija-v-tutrakan-news_1379270.html", "text": "      Стартира реализацията на нов проект в Тутракан. Той е свързан с изграждане на Градска пречиствателна станция за отпадни води и доизграждане на канализационната мрежа в града.      Първата копка направиха кметът на община Тутракан д-р Димитър Стефанов и представители на фирмите-изпълнители. В хода на проекта ще бъдат реновирани и 4900 метра водопроводна, както и над 4500 метра канализационна мрежа дунавския град. Ще бъде изградена и нова канализационна мрежа с дължина над 2240 метра, като към нея ще се присъединят над 260 жители на Тутракан.   Проектът се финансира от Оперативна програма \"Околна среда \", като общата му стойност е над 32 млн. лв. Дейностите по него трябва да приключат за 480 календарни дни. ", "date": "2019.09.26", "title": "Изграждат нова канализация и пречиствателна станция в Тутракан"}
{"url": "https://www.actualno.com/europe/micotakis-obeshta-prez-2023-g-gryckata-diaspora-da-e-s-pravo-na-glas-news_1379104.html", "text": "      На среща с представители на гръцката диаспора в САЩ министър-председателят на Гърция Кириакос Мицотакис заяви, че през 2023 г. регистрираните в избирателните списъци граждани, които не живеят в Гърция, ще имат право да гласуват в чужбина.      В момента те трябва да се завърнат в родината си, за да участват в парламентарни избори. През 2018г. лидерът на  \"Нова Демокрация\" и настоящ премиер на страната направи същото предложение в парламента. Поиска п . Премиерът тогава Алексис Ципрас не пое директен ангажимент, а  предложението някак бавно потъна в бюрократични парламентарни хватки.   Според Конституцията на страната, за приемането на такъв закон са необходими 200 депутатски гласа.\r\nМицотакис обеща, че ще започне сондажи с лидерите на политическите партии, за да бъде внесен проект. Не се предвижда промяна в избирателните списъци, а гласуването в чужбина ще е равнопоставено с гласуването в Гърция, пише БГНЕС.  Премиерът предвижда броят на гръцките народни представители да бъде увеличен с 15 човека, избирани на територията на цялата страна, за да може диаспората също да има свои депутати.\r\nМицотакис информира представителите на диаспората, че правителството работи за намаляване на бюрокрацията в консулските представителства.   Държавата ще подкрепя изучаването на гръцки език, тъй като църквата и езикът са двата елемента, които поддържат връзката между диаспората и родината.     ", "date": "2019.09.26", "title": "Мицотакис обеща: През 2023 г. гръцката диаспора да е с право на глас"}
{"url": "https://www.actualno.com/healthy/medicinski-sestri-ot-karlovo-i-sofija-hvyrliha-ostavki-nastojavat-za-po-visoki-zaplati-news_1379283.html", "text": "      Колективна оставка са подали лекари и медицински сестри от детското отделение на Карловската болница. Предизвестия за напускане са депозирали и сестрите от централната реанимация на столичната болница \"Токуда\". Причините за недоволството са ниските заплати и условията на труд, съобщава БНТ.      Лекари и сестри от детското отделение на Карловската болница решили да подадат колективни оставки, след като разбрали, че допълнително материално стимулиране са получили само две отделения в лечебното заведение.   „Ако тези момичета напуснат няма възможност за едно адекватно обслужване на пациентите. Трудно се живее вече с една заплата от 700 лева особено, когато става въпрос за толкова сериозен труд“, заяви пред националната телевизия д-р Нася Димитрова – педиатър в детското отделение към МБАЛ \"Д-р Киро Попов\" в Карлово.\r\nРаботещите в карловската болница бяха категорични, че настояват да получават заплата от 950 лева. Директорът на болницата обеща, че ще увеличи заплатите на всички медицински сестри със сто лева от първи октомври. Така основното възнаграждение за старша сестра трябва да стане 900 лева, а за останалите – между 800 и 850 лева. Пелев обещал и допълнително материално стимулиране. Така заплатите на сестрите щели да достигнат 950 лева.  Здравният министър каза, че още няма информация с колко са се повишили заплатите на сестрите в държавните и общинските болници след увеличението на цените на част от клиничните пътеки и отпуснатите от кабинета 50 млн. лв. „Трябва до края на месеца да ни предадат информацията за увеличението на заплатите. Увеличението стана от първи юли за дейността, всъщност това се отчита през август и идват с отчетите за септември“, заяви министърът на здравеопазването Кирил Ананиев. „Със сигурност ще бъдат повече парите за здраве за догодина това мога да ви го обещая от сега“, уточни той.\r\nМинистърът каза, че ще иска среща и с ръководството на болница \"Токуда\", след като стана ясно, че сестрите от централната реанимация са подали колективна оставка. От болницата отказаха да обяснят причините. От Асоциацията на професионалистите по здравни грижи съобщиха, че подкрепят колегите си и заплашиха с ефективни протести, ако проблемите на съсловието не бъдат решени в разумни срокове.    ", "date": "2019.09.26", "title": "Медицински сестри от Карлово и София хвърлиха оставки, настояват за по-високи заплати"}
{"url": "https://www.actualno.com/starazagora/pista-stara-zagora-sybira-elita-na-avtomobilnija-sport-prez-uikenda-news_1379144.html", "text": "      Автомобилното състезание „Писта Стара Загора\", което е 4-ти кръг от Националния шампионат по затворен маршрут ще се проведе на . В събота тренировките започват от 12:30 часа, стартът на състезанието е в неделя от 10:00 часа. По трасето от 2.8 километра ще се състезават три групите - „Спорт“, „Тунинг“ и „Макси“.      Ще бъдат връчени Купа на кмета - за най-добре представилия се старзагорски спортист и Купа „Лада“ и „Енеос“. И тази година в памет на Станимира Петрова-Ганева, дъщеря на 10-кратния шампион на България Георги Петров, ще бъде връчен приз „Fair Play пилот“.\r\nУчастниците в „Писта Стара Загора“ ще подкрепят отново инициативата за повишаване на безопасността на движение „Аз съм бъдещето. Пази ме!“. \r\nОрганизатори на състезанието на са община Стара Загора, Автомобилен спортен клуб - Стара Загора, и Автомобилната федерация.  За осигуряване на безопасното организиране и провеждане на автомобилно състезанието на личен, на договориран и обществен градски транспорт и на моторни превозни средства (МПС), извършващи транспорт за собствена сметка по улиците, откъдето минава трасето на автомобилното състезание. \r\nДвижението ще бъде спряно по бул. „Никола Петков\" - Съюз на българските автомобилисти (СБА) - клон Стара Загора, до разклона за кв. „Зора\", без да се ограничава движението в кръстовището на бул. „Никола Петков\" и СБА. Движението на личен, обществен, договориран транспорт и на МПС-та, извършващи транспорт за собствена сметка, ще се осъществява по :\r\n-    За движещите се по път ІІ-66 посока от изток на запад на кръстовището за с. Хрищени се отбива движението за София, Казанлък и Хасково. Минава се през с. Хрищени. Маршрутът минава през кв. „Голеш\". На кръстовището на пътя за с. Хрищени и път І-5 движението към Хасково е затворено. Всички коли минават през Стара Загора - надлез „Наталия\" - бул. „Славянски\" - бул. „Патриарх Евтимий\";    -    Движещите се в посока Бургас минават през с. Хрищени към път ІІ - 66;\r\n-    Движението от път І-5 към Стара Загора и Бургас се отбива на надлеза за Раднево през Стара Загора и с. Хрищени;\r\n-    Товарните МПС над 3.5 тона, движещи се от Русе и Бургас към Свиленград се отбиват през Нова Загора на надлеза на път І-6 и ІІ-55 на юг гр. Гурково;\r\n-    Товарните МПС над 3.5 тона движещи се от Свиленград към Русе и Бургас се насочват по автомагистрала „Тракия. обслужващ кв. „Зора\" ще се движи :   - В посока изток - запад: вход магазин „Метро“ - път път ІІ-66 - „Каците“ - с. Хрищени - ул. „Хрищенско шосе“ - ул. „Родопи“ и по маршрута си;\r\n- В посока запад - изток: бул. „Цар Симеон Велики“ - бул. „Никола Петков“ - „Парк МОЛ“ -  бул. „Никола Петков“ - ул. „Родопи“ - с. Хрищени - кв. Зора.\r\nКурсовете по линия N 13 ще се изпълнят до спирка СБА:             \r\nНа 28 септември, събота, от 10:00 часа до 19:00 часа:\r\n- от кв. „Железник: 09:55, 10:55, 11:25, 14:55, 16:25 часа;\r\n- курсовете от кв. „Зора“ в 10:40, 11:20, 12:15 и 14:20 часа ще се изпълняват от спирка СБА в следните часове: 10:47, 11:27, 12:15 и 14:27 часа.\r\nНа 29 септември, неделя, от 7:00 часа до 16:30 часа:\r\n- от кв. „Железник: 06:55, 07:40, 08:55, 09:55, 10:55, 11:25, 14:55 и16:25 часа;\r\n- курсовете от  кв. „Зора“ в 7:30, 08:20, 09:40, 10:40, 11:20, 12:15 и 14:20 часа ще се изпълняват от спирка СБА в следните часове: 07:30, 08:27, 09:47, 10:47, 11:27, 12:15 и 14:27 часа.\r\nЧасовете на тръгване от спирка СБА са синхронизирани с тролейбусна линия N 1.\r\nДвижението на обществения градски транспорт ще се нормализира незабавно след приключване на мероприятието по преценка на служителите, пряко ангажирани с охраната на събитието.   \r\nОбщина Стара Загора се извинява за причиненото неудобство и призовава за стриктно спазване на вертикалната пътна сигнализация. ", "date": "2019.09.26", "title": "„Писта Стара Загора“ събира елита на автомобилния спорт през уикенда"}
{"url": "https://www.actualno.com/football/shte-zapochne-li-berbatov-rabota-v-manchestyr-unajted-news_1379191.html", "text": "      Преди по-малко от месец Димитър Бербатов официално обяви, че спира с професионалния футбол.      Българинът игра близо 20 години в някои от най-силните първенства в Европа, но след като повече от година не си намери отбор, прекрати кариерата си.   Sportslens.com информира днес, че Бербо вече е започнал работа в бившия си клуб Манчестър Юнайтед.   Впоследствие яснота по въпроса внесе агентът на българина Емил Данчев.\r\nТой поясни каква е ролята на бившия нападател, като с тиражираното в медийното пространство.    ", "date": "2019.09.26", "title": "Ще започне ли Бербатов работа в Манчестър Юнайтед? "}
{"url": "https://www.actualno.com/starazagora/kazanlykshkite-syvetnici-odobriha-obshtinata-da-kandidatstva-s-proekt-po-programata-za-kulturni-dejnosti-news_1379187.html", "text": "      На последното за мандата си заседание общинският съвет в Казанлък прие решение общината да кандидатства по Програма ”Културно предприемачество, наследство и сътрудничество”. „Това е една възможност, която искаме да използваме, за да можем да надградим всички събития, заложени в проекта „Светът на траките”, в рамките на който ще бъде изграден изцяло нов комплекс, портал към Долината на тракийските царе”, заяви заместник-кметът Лилия Цонкова. Програмата, която се финансира по Финансовия механизъм на Европейското икономическо пространство 2014-2021 г., ще подкрепя проекти, които създават ново културно съдържание, като организирането на фестивали, представления, пътуващи постановки, изложби, културни маршрути с цел да се привличат и развиват нови публики и да се разширява обхватът на културната дейност на местно и регионално ниво.      В общината вече е създадена работна група за предложения на различни идеи, в която участват представители на културните институти в Града на розите, уточни Сребра Касева, началник на кабинета на кмета.   Финансовата помощ за публични органи е до 100% от общите допустими разходи, а финансирането е между 50 хиляди и 200 хиляди евро. Проектът трябва да с продължителността между 6 и 24 месеца и да приключи до април 2024 г. Проектните разработки се представят пред Министерство на културата до 3 декември тази година. ", "date": "2019.09.26", "title": "Казанлъкшките съветници одобриха общината да кандидатства с проект по програмата за културни дейности"}
{"url": "https://www.actualno.com/showbusiness/tom-hanks-shte-poluchi-zlaten-globus-za-cjalostno-tvorchestvo-news_1378971.html", "text": "      Том Ханкс ще получи наградата „Сесил Б. Демил“ на наградите „Златен глобус“ през януари.      Председателят на холивудската Асоциация на чуждестранната преса Лоренцо Сория заяви, че Том Ханкс пленява публиката с „богати и весели образи“. Той добави, че актьорът се проявява впечатляващо и зад камерата като сценарист, продуцент и режисьор.   „Сесил Б. Демил“ се присъжда за невероятен принос в развлекателната индустрия“, предаде БГНЕС.\r\nТом Ханкс е четирикратен носител на наградата \"Златен глобус\". Най-напред я печели през 1988 г. за „Голям“, след това за „Филаделфия“ и „Форест Гъмп“, за което печели и „Оскар“. Четвъртата е за минисериалът „Братя по оръжие“.  Американският филмов институт му връчи почетна награда през 2009 г.\r\nМиналата година Джеф Бриджис беше отличен с почетен „Златен глобус“. Предишните титуляри включват имена като Опра Уинфри, Мерил Стрийп, Морган Фрийман, Джоди Фостър, Барбара Стрейзанд, Сидни Поатие, Лусил Бол и други.    ", "date": "2019.09.26", "title": "Том Ханкс ще получи \"Златен глобус\" за цялостно творчество"}
{"url": "https://www.actualno.com/curious/dneven-horoskop-za-27-septemvri-news_1379216.html", "text": "       Овен       Днес не позволявайте на нищо да ви отчайва. Колкото и сигурни да сте в ситуацията само за момент всичко може да се промени. Телец Това е ден, в който не може да си позволите закъснения и отлагания. Спазвайте правилата и бъдете коректни към всичко и всички.   Близнаци Днес към вас ще се върне добро, което сте направили преди време. Не му мислете много, а приемете полагащото ви се. Рак     Времето ще покаже дали сте прави или не.  Сега е важно да  действате според вътрешните си убеждения, а не заради някого. В този  живот нямаме прекалено много време да бъдем себе си. Лъв Този петък ще е добър, заради бележките, които сте си взели от предния ден.  Наистина е важно да сте си взели поука. Нямате право на повторение на  същите грешки. Дева Това, което сте решили и това, което ще направите, както винаги, са  две различни неща. Опитайте се поне да мислите за последиците и да се  щадите.   Везни Денят е предназначен за нови знания и опит. Бъдете отворени към всяка  информация, която се изпречи на пътя ви. Допълнете събитията с нова  книга. Скорпион Днес ви е писано да ви върви във всичко, което пожелаете.  Единствената уловка е много добре да си дадете сметка какво точно си  пожелавате и дали желанията ви ще са същите в скоро време. Стрелец Днес някой ще ви направи подарък. Може би няма да е това, което сте  очаквали, но човекът това има да ви даде. Не забравяйте, че няма как  някой да е наш огледален образ. Козирог    Този ден ще ви даде възможност да покажете уменията си. Не жалете  сили. Резултатът ще е повече от очакван, а наградата още по-голяма. Водолей Денят ще ви наложи да контактувате с много хора. От вас ще се изисква не  само търпение, но и умението да чуете какво ви се казва. По-късно ще се  наложи да повторите нечии думи. Риби Денят ще е благосклонен към вас. От вас се иска само да сте искрени.  Това е достатъчно, за да ви е лесно да положите необходимите усилия и да  преодолеете поредното препятствие. ", "date": "2019.09.26", "title": "Дневен хороскоп за 27 септември"}
{"url": "https://www.actualno.com/football/stadion-za-300-miliona-ot-mondial-2018-potyva-v-tresavishte-news_1379200.html", "text": "      Русия бе домакин на Световното първенство по футбол 2018, което бе спечелено от Франция.      Страната изхарчи общо 14 милиарда долара за организация и провеждане на планетарния форум, но каква е ползата от това?   Стадионът в Калининград, в руския анклав между Литва и Полша, бе построен за 300 милиона долара, а мачовете, които се изиграха на него в Русия се броят на пръстите на едната ръка.\r\nСъоръжението обаче е на път да бъде затворено, тъй като е построено в тресавище и потъва.  Защо се е случило това и какви мерки не са предприели строителите за укрепването му,  ", "date": "2019.09.26", "title": "Стадион за 300 милиона от Мондиал 2018 потъва в тресавище"}
{"url": "https://www.actualno.com/society/ns-promeni-zakon-v-polza-na-osinovitelite-no-ne-prie-danychni-oblekchenija-za-roditeli-news_1379113.html", "text": "      Депутатите приеха на второ четене промени в Закона за данъците върху доходите на физическите лица.  Законопроектът е внесен от парламентарната група на „Обединени патриоти“.      Целта на промените е бъде преодолян пропуск в законодателството, който би довел до несправедливо ощетяване на осиновителите.   С приемането му . , които бяха направени между първо и второ четене.   .\r\nОпозицията предложи още    „Целта на промените в Закона за данъците върху доходите за физическите лица, които внесохме са в посока да се дадат по-големи данъчни преференции на работещи родители с деца, ненавършили 18-годишна възраст.    Това е мярка, изцяло насочена срещу . Когато заговорим за стимулиране на раждаемостта чрез помощи и най-вече със социални помощи, срещаме сериозни критики както от управляващите, така и част от българското общество“, коментира Георги Гьоков  от БСП. ", "date": "2019.09.26", "title": "НС промени закон в полза на осиновителите, но не прие данъчни облекчения за родители"}
{"url": "https://www.actualno.com/curious/izlojenieto-copis-shte-vi-potopi-v-sveta-na-pechatnite-komunikacii-video-news_1379199.html", "text": "      Осмото издание на единственото изложение за печатни и рекламни комуникации в България се провежда в \"Интер Експо Център\".      В експозиционните зали посетителите могат да се запознаят с последните иновации в бранша, а възможността да се докоснете до някои от най-новите тенденции, прави COPIS завършено преживяване в света на комуникациите.\r\nВижте повече по темата във видео разходката, която подготви екипът на .     ", "date": "2019.09.26", "title": "Изложението COPIS ще ви потопи в света на печатните комуникации (ВИДЕО)"}
{"url": "https://www.actualno.com/motosport/stiga-spekulacii-eto-istinata-za-systojanieto-na-shumaher-news_1379202.html", "text": "      След неспирни слухове и спекулации, най-сетне приближен до човек коментира случващото се. Сабине Кем - личен импресарио и дългогодишна семейна приятелка на фамилията Шумахер, излезе със съобщение по темата:           - сподели Сабине.     ", "date": "2019.09.26", "title": "Стига спекулации. Ето истината за състоянието на Шумахер"}
{"url": "https://www.actualno.com/crime/kamion-se-zabi-v-parkiran-avtomobil-i-ubi-peshehodec-news_1379212.html", "text": "      71-годишен мъж загина при пътен инцидент в Белослав, съобщават от полицията.      Около 17.35 часа вчера на ул. \"Христо Ботев\" в града 56-годишен шофьор на тежкотоварен автомобил \"Скания\" е загубил контрол над превозното средство и се е забил в паркиран \"Опел\".   Автомобилът се е отместил върху тротоара и е блъснал пешеходеца, който е загинал на място.\r\nПо случая е образувано досъдебно производство.   ", "date": "2019.09.26", "title": "Камион се заби в паркиран автомобил и уби пешеходец"}
{"url": "https://www.actualno.com/asia/nad-13-tona-zlato-si-dyrjal-vkyshti-bivsh-kitajski-kmet-news_1379226.html", "text": "      Китайската полиция е намерила при обиск в дома на бившия кмет на град Гуанджоу Чжан Ци 13,5 тона , съобщава местното издание Powerapple, цитирано от БНР.      В скривалища в дома на 57-годишния бивш кмет са намерени и големи суми пари в брой. Чжан Ци освен това имал и няколко хиляди квадратни метра недвижима собственост.   Златото, парите, както и произведения на изкуството са били извозени от дома на бившия градоначалник с няколко камиона.\r\nЧжан Ци е заплашен от смъртна присъда, допълва изданието.   ", "date": "2019.09.26", "title": "Над 13 тона злато си държал вкъщи бивш китайски кмет  "}
{"url": "https://www.actualno.com/football/betindex-s-analiz-na-sluchvashtoto-se-vyv-visshata-liga-news_1379227.html", "text": "      След миналогодишната гонитба между Манчестър Сити и Ливърпул, завършила с трофей за “гражданите”, интересът към Висшата лига се повиши многократно. Двата отбора са основни претенденти за титлата и през настоящата кампания, но дали възпитаниците на Гуардиола ще бъдат свалени от върха, вижте мнението на анализаторите от .      “Мърсисайдци” бяха изключително близо до първи шампионатен трофей от 1990 г. насам. Юрген Клоп успешно наложи възгледите си, които по-рано носеха успехи в Дортмунд. Ливърпул практикува приятен футбол, с постоянни атаки, без излишно разиграване на топката. Разбира се, за изпълнението на тактическите указания спомагат и бързоногите играчи в нападение, които се оказват трудни за опазване от противниковите отбрани. Мане, Салах и Фирмино оформиха звездно трио, което донесе триумф в Шампионска лига, но е време за успехи и на местната сцена.\r\nПредизвикателството пред Ливърпул се казва Манчестър Сити. Едва ли някой измежду останалите топ отбори ще се справи с конкуренцията на хегемоните от изминалия сезон. Предимството на “гражданите” е общоизвестна тайна – по-дълга и по-равностойна скамейка. Гуардиола разчита на един добре окомплектован състав, което му дава по-голяма свобода и му позволява ротиране при сгъстен цикъл сряда-събота. Именно това донесе триумфа през миналата кампания. Сити се оказа с една идея по-постоянен в заключителните етапи на сезона, което е от съществено значение при продължителен и натоварващ дуел срещу способен опонент.   Да разгледаме случващото се през настоящата кампания, от която бяха проведени шест кръга. Ливърпул е едноличен водач, след като спечели всички досегашни двубои, реализирайки 17 попадения. Триото в атака се намира в страхотна форма, а леките спречквания между Салах и Мане бяха укротени бързо от опитния немски специалист. Конкурентът Манчестър Сити допусна два грешни хода, които за момента го пращат на втората позиция. “Гражданите” оформиха резултатно равенство 2:2 срещу Тотнъм и загубиха изненадващо визитата си на новака Норич с 3:2.  Въпреки преднината от 5 точки на върха, Ливърпул остава на втората позиция в букмейкърските предвиждания за шампионска титла. Шансът на Сити за трофей е оценен с 1,70, а “червените” получават ставка 2,20 за стопиране на дългогодишната суша в първенството.\r\nРазбира се, оспорвана ще бъде борбата за останалите две места в топ 4. Претенденти за заемане на тези две позиции са отборите от Северен Лондон – Тотнъм и Арсенал, докато Манчестър Юнайтед и Челси биват поставени в изчаквателна позиция. Причините за тези предварителни прогнози се коренят в колебливите представяния на двата тима, които доведоха до упреци към Солскяер и Лампард.\r\nАко сте привърженик на футбола от Острова и обичате залаганията, Betindex.net е вашето място. Ще откриете експертни прогнози, футбол ТВ програма с двубоите от Висшата лига, най-играните срещи за деня, както и много други интересни факти, касаещи пряко случващото се в най-великия футболен шампионат.     ", "date": "2019.09.26", "title": "Betindex с анализ на случващото се във Висшата лига"}
{"url": "https://www.actualno.com/society/ot-dogodina-s-novi-trudovi-knijki-news_1379078.html", "text": "      Всички трудови книжки да бъдат сменени с нови до 1 юни 2025 г. предвижда нова наредба, която публикува за обществено обсъждане.  Новите трябва да започнат да се издават от 1 юни догодина, е записано в проектонаредбата за  трудовите книжки и трудовия стаж. Те ще бъдат не сини, а в цвят бордо и в тях се въвеждат нови полета и реквизити.      От  юни догодина ще ги получат първо хората, които за първи път започват работа и тези, които са загубили старата си книжка. Следващите, които ще сменят документа, ще са тези, които изчерпят страниците на старата си книжка. За всички останали новата наредба предвижда, че след изтичане на 5 години от влизането ѝ в сила – т.е. до 1 юни 2025 г., се прекратява вписването на данни в старите книжки, те се приключват и се издават нови като продължение.   Една от причините за промяна на образеца е сигнал на за фалшиви трудови книжки.\r\nВ новите трудови документи се въвежда вписване на код по националния класификатор на професиите и на категорията труд. Ново е и изискването са се поставя  щемпел в трудовата книжка при прекратяване на трудовото правоотношение, като в него ще има данни за датата на постъпване на работа, на напускане, основанието за прекратяване на трудовото правоотношение и продължителността на стажа. Това по принцип не е нова практика, но не се прилага навсякъде, обясняват от министерството.  Замисълът е да има намаляване на административната тежест за работодателите, които в редица случаи следва освен извършването на записи в трудовата книжка да издават и съхраняват за дълъг период образци на документи, доказващи натрупания стаж. От министерството се надяват още  да има по-добрата защита на правата на работниците и служителите, защото няма да е необходимо да съхраняват или тепърва да търсят  документи за трудовия им стаж след прекратяване на трудовото правоотношение“.\r\nОтпада и изискването работодателят да води прономерован, прошнурован и заверен с неговия подпис и печат дневник за издадените от него трудови книжки. Вече ще има регистър на трудовите книжки с информация за предаването им на работника.   За първи път се регламентира процедура за вписване в трудовата книжка на прекратяването на трудовия договор чрез разпореждане от инспекцията по труда, когато работодателят преустанови дейността си, както  и за вписване на стаж, установен по съдебен ред.     ", "date": "2019.09.26", "title": "От догодина – с нови трудови книжки"}
{"url": "https://www.actualno.com/america/trymp-se-sreshtna-sys-zelenski-govoriha-za-krim-donbas-i-bajdyn-video-news_1379026.html", "text": "       Американският президент Доналд Тръмп се срещна с колегата си Володимир Зеленски по време на Общото събрание на ООН в Ню Йорк. Срещата беше очаквана от всички медии, защото идва  часове след започването на процедура по импийчмънт срещу президента  Тръмп заради съмнение за натиск от негова страна именно върху Володимир  Зеленски. Всичко за скандала и процедурата по импийчмънт можете да прочетете       Разговорът между двамата лидери продължи 45 минути. Президентите се  изказаха пред журналистите и продължиха разговора при закрити врата,  съобщава агенция УНИАН, цитирана от Агенция \"Фокус\". След това двамата коментираха резултатите от срещата пред журналистите в Централата на световната организация.\r\nПрезидентът на Украйна Володимир Зеленски заяви, че Тръмп му е обещал помощ за \"връщането\" на Крим.\r\n\"Струва ми се, а и чух, че той се съгласи, че това е нашата родна земя и ще си я върнем. Той каза:\" Да, трябва да работите и ние ще ви помогнем \", агенция УНИАН цитира думите на Зеленски.  Украинският президент добави, че е разказал на Тръмп \"какво красиво място е Крим\", пише БГНЕС. За конфликта в Донбас и загубените украински територии Тръмп изрази надеждите си, че Зеленски и Путин могат „да решат проблемите“ около Украйна. Зеленски, на свой ред, подчерта, че само съвместните усилия между САЩ и ЕС могат да помогнат на Украйна да спре конфликта в Донбас.    „В Украйна имаме две войни. Първата е тази с корупцията, с която ще се борим и ще излезем победители от този бой. Моят приоритет е да спра войната в Донбас и да върна нашите територии – Крим, Донецк и Луганск. Благодаря ви за подкрепата по този въпрос“, подчерта украинският президент.\r\n„Спрете корупцията в Украйна, защото това действително ще ви направи велики“, отвърна Тръмп.\r\nЗеленски пък отбеляза, че американският президент му е обещал да помогне за връщането на Крим в състава на Украйна. По неговите думи, той е разказал на Тръмп „какво красиво място е Крим“ и „каква голяма и красива част от нашата страна е той“.\r\nУкраинският президент е отбелязал, че нееднократно се е обръщал към Вашингтон по повод приобщаването му към решаването на конфликта в Донбас и посочи, че ако срещите в „нормандския формат“ с Русия, Франция и Германия се окажат неефективни, Киев ще иска да привлече още участници в преговорния процес... „и не само Америка“. За Байдън    Украинският президент подчерта, че Тръмп не го е натискал по време на състоялия се на 25 юли телефонен разговор по повод разследването, в което фигурира синът на бившия американски вицепрезидент Джо Байдън – Хънтър.\r\n„Вие чухте, че считам за добър телефонния разговор, който беше съвсем нормален. Ние говорихме за много неща. Не мисля, че сте прочели това... никой не ме е натискал“, подчерта Зеленски.\r\nТой заяви още, че не е давал обещания да се разследват каквито и да е конкретни дела на Генералната прокуратура на Украйна.\r\nЦялата пресконференция след срещата на четири очи можете да гледате в следващото видео на FOX news.  Докато импийчмънт бурята бушува във Вашингтон, тет-а-тет-ът на Доналд Тръмп с украинския президент Володимир Зеленски беше следен с изключителен интерес. Появата им пред медиите в Ню Йорк беше напрегната, странна и смешна едновременно.\r\nВдясно: Тръмп, 73-годишен, някогашен магнат на недвижими имоти и риалити звезда, сега републикански президент на САЩ. Вляво: Зеленски, 41-годишен, едно време комик - сега президент.  В средата: гигантска аранжировка от зелени и бели цветя.\r\nТръмп се срещна с дузина световни лидери по време на пътуването си до Голямата ябълка за годишното Общо събрание на ООН. Но ръкостискането му с украинския президент беше най-чаканото събитие в града в сряда.\r\nЛетен телефонен разговор между двамата е в центъра на политическата буря в столицата на САЩ и подтикна опозиционните демократи да започнат разследване за импийчмънт.\r\nВ обичайния си тъмносин костюм и червена вратовръзка Тръмп - буквално седнал на ръба на футьойла си - беше всичко друго, но не и спокоен.\r\nЗеленски, облечен в черен костюм от три части, изглеждаше много по-малко обезпокоен и седеше удобно в креслото си. \"Огромен потенциал\" Напрежението в стаята беше осезаемо, но разговорът започна в по-лека нотка и дори изглеждаше като сюрреалистична комедия.\r\n\"Той ме направи по-известен и го направих по-известен\", саркастично отбеляза милиардерът Тръмп в началото на срещата, разсмивайки журналистическото тяло.\r\n\"По-добре е да си по телевизията, отколкото на телефона\", отговори Зеленски с познато на почитателите си подсмихване, говорейки на английски, език, на който той се чувстваше комфортно.\r\n\"Мисля, че това е страна с огромен потенциал\", каза Тръмп, използвайки фраза, позната в коментарите му за много нации - от Северна Корея до Иран.\r\n\"Да, знам го, защото аз съм от тази страна\", контрира Зеленски, станал известен, играейки президент по телевизията.\r\nТръмп - някъде между забавлението и объркването - се усмихна. Елате да ме посетите Зеленски притисна Тръмп да поеме ангажимент за посещение в Украйна, припомняйки - макар и видимо осъзнаващ чувствителния характер на сравнението - че предшественикът на Тръмп Барак Обама никога не е приемал поканата.\r\n„Е, ще се опитам“, отговори приклещеният американски президент.\r\nЗеленски припомни, че Тръмп го е поканил във Вашингтон и след това с усмивка добави: „Мисля, че сте забравили да ми кажете датата“. Накрая тонът стана малко по-сериозен.    Зеленски, който е бил тийнейджър по време на борбата на Украйна за независимост в началото на 90-те години, закова вкъщи това, което е важно за него: „да спре войната в Донбас“, държан от сепаратистите регион в източна Украйна.\r\n„С други думи, няма натиск“\r\nИ тогава журналистите станаха част от пиесата, бомбардирайки двамата мъже с въпроси.\r\nТонът се промени значително.\r\nДали лидерът на „единствената суперсила в света“ е оказал натиск върху украинския си колега за разследване на семейството на Джо Байдън - демократ, който се бори да надвие Тръмп на изборите през 2020 г.?\r\nЗеленски се поколеба и запецна, преди да отговори: \"Мисля, че сте прочели всичко. (...) Съжалявам, но не искам да участвам в демократичните, открити избори на САЩ.\"   След това той стана по-конкретен: \"Имахме – мисля, добър телефонен разговор. Беше нормално. Говорихме за много неща и... така мисля, и вие сте го прочели, че никой не ме е притискал.\"\r\nТръмп добави в съзвучие: \"С други думи, няма натиск.\" И тогава републиканският лидер видимо се ядоса. В крайна сметка една-единствена дума - импийчмънт - беше съсипала деня му в родния му град.\r\n\"При нас също има корупция, г-н президент\", каза той на украинеца. \"Имаме много корупция в нашето правителство, само като погледнем какво се случи с Хилари Клинтън...\", каза Тръмп, преди да изреди списък на своите политически врагове и техните предполагаеми неправомерни действия.\r\n„А какво ще кажете за ролята на личния ви адвокат Джулиани в отношенията му с Украйна?“, беше следващият журналистически въпрос. Президентът беше непоколебим.   \"Руди Джулиани е страхотен адвокат, той беше страхотен кмет. Той е много уважаван\", каза Тръмп.\r\nНа въпроса за отношението му към председателя на парламента Нанси Пелоси, лидерът на демократите на Капитолия беше недвусмислен: „Тя е изгубила своя път, тя е превзета от радикалната левица“.\r\n\"Нанси Пелоси, що се отнася до мен, за съжаление вече не е говорител на Камарата\", добави той.\r\nНяколко минути по-късно, в кратък коментар за журналисти, Тръмп заяви, че разговорите му със Зеленски са минали добре и каза, че украинецът е разяснил въпроса, заявявайки, че не е бил подлаган на натиск по никакъв начин.\r\nНа пресконференция Тръмп определи целия скандал като \"измама\" и \"лов на вещици\".\r\nЕ, разследването за импийчмънт едва започва. ", "date": "2019.09.26", "title": "Тръмп се срещна със Зеленски: говориха за Крим, Донбас и Байдън (ВИДЕО)"}
{"url": "https://www.actualno.com/crime/marinela-arabadjieva-ostava-v-aresta-news_1379075.html", "text": "      Апелативният специализиран съд остави Маринела Арабаджиева с най-тежката мярка за неотклонение \"задържане под стража\", предаде БГНЕС.      Апелативните магистрати отмениха определението на спецсъда, който беше изменил мярката й в \"    Припомняме, че Арабаджиева е обвинена за участие в организирана престъпна група за данъчни престъпления и пране на пари.\r\nНа 18 септември 2019 г. Специализираният наказателен съд измени в закрито заседание мярката ѝ за неотклонение в \"домашен арест\". Причината за решението бе влошеното ѝ здравословно състояние.  На следващия ден Специализираната прокуратура внесе в съда протест срещу това определение. От държавното обвинение мотивираха протеста си с резултатите от последната съдебно-медицинска експертиза за здравословното състояние на Арабаджиева, които сочат, че тя може да пребивава в условията на следствения арест.\r\nДругият мотив е отказът на Арабаджиева да бъде настанена за терапия в болница „Лозенец”, въпреки постановление на наблюдаващия прокурор от юли месец.   Съпругата на бизнесмена Ветко Арабаджиев бе екстрадирана от Испания на 30 май. Непосредствено след пристигането ѝ в София, тя бе привлечена към наказателна отговорност, бяха ѝ предявени обвинения. На проведения разпит тя отказа да дава обяснения.    Маринела Арабаджиева е обвинена за участие в организирана престъпна група, създадена с цел извършване на данъчни престъпления (при условията на съучастие и в рамките на продължавано престъпление), както и изпиране на пари. ", "date": "2019.09.26", "title": "Маринела Арабаджиева остава в ареста"}
{"url": "https://www.actualno.com/burgas/pyrvijat-v-stranata-ekip-za-ranno-otkrivane-na-rak-na-gyrdata-shte-byde-syzdaden-v-burgas-news_1379061.html", "text": "      В Бургас започва кампанията \"Бяла лястовица\", която има за цел профилактика на . Прегледите са безплатни и започват от първи октомври. Те ще се правят в Комплексният онкологичен център в града. Кампанията е насочена основно към жени с наследствена обремененост , чиито майки, баби и лели са били диагностицирани с това заболяване. Възрастовият диапазон е от 35 до 50 години.      От КОЦ - Бургас имат амбицията да създадат първия в страната постоянен екип , който да работи за ранно откриване на заболяването. Той ще бъде натоварен със задачата да организира лечението и проследява здравословното състояние на пациентите.\r\n\"Ракът на гърдата не е една болест, а съвкупност от различни процеси, започващи в гърдата, но с много различно поведение според биологията на тумора. Това налага обширно познание и опит, който не може да бъде придобит за няколко месеца. Работим за създаването на този екип над година и вече виждаме промяна\", твърдят специалистите от КОЦ – Бургас, които ще извършват профилактиката.\r\nНачалото на кампанията \"Бяла лястовица\" ще бъде даден на втори октомври в КЦ \"Морско казино\", където специализираният екип, който ще извършва профилактичните прегледи за рак на гърдата, ще бъде представен официално.  Прегледите ще се правят до края на месец октомври всеки ден от 12:30 до 13:00 часа в хирургичен кабинет № 204 на Диагностично-консултативен блок в КОЦ-Бургас. Те включват ултразвуково сканиране на млечните жлези.\r\nНеобходимо е да се извърши предварително записване на телефон 056/82 01 42 или на място в регистратурата на поликлиниката на КОЦ-Бургас.     ", "date": "2019.09.26", "title": "Първият в страната екип за ранно откриване на рак на гърдата ще бъде създаден в Бургас"}
{"url": "https://www.actualno.com/europe/ekaterina-zaharieva-ako-es-ne-izpylnjava-obeshtanijata-si-po-dobre-da-ne-gi-poema-news_1379023.html", "text": "      \"Време е лидерите в Европейския съюз да спрат да мислят само за вътрешнополитическите си проблеми, а да бъдат смели и да решат да започнат преговори за членство в ЕС с Република Северна Македония и Република Албания”, заяви вицепремиерът и министър на външните работи Екатерина Захариева.      Тя говори в Ню Йорк на форума на високо равнище на Международния център „Низами Ганджави“ в панел на тема „Нови предизвикателства пред Балканите и ново лидерство на ЕС.   “На 26 юни 2018 г. председателствах 13-часов Съвет “Общи въпроси”, който реши да започнат преговори за членство с Република Албания и Република Северна Македония през юни 2019 г. Моето послание сега към колегите от ЕС е, че ако не можем да изпълняваме обещанията си, по-добре да не ги поемаме. Не мога вече да бъда дипломатична. Убедена съм, че ще е историческа грешка да не започнат преговори или да се разделят двете държави”, заяви още Екатерина Захариева.\r\nКато друг пример за неизпълнено обещание от страна на ЕС тя посочи и визовата либерализация за гражданите на Косово, която още не се е състояла въпреки изпълнението на всички условия.  Малко по-рано Захариева и още трима външни министри подкрепиха влизането на Албания и Северна Македония в ЕС в съвместа декларация - на Република България, Република Хърватия, Република Гърция и Румъния. Ето и пълния текст на декларацията:\r\n\"Потвърждаваме нашата силна подкрепа за надеждна перспектива за присъединяване на страните от Западните Балкани и за тяхното бъдеще в ЕС. Твърдо вярваме, че разширяването на ЕС е взаимоизгоден процес, както за ЕС, така и за страните от Западните Балкани, и представлява стратегическа инвестиция в сигурността, стабилността и просперитета на Европа.   Ето защо сме убедени, че ЕС трябва да остане твърдо ангажиран в региона на Западните Балкани и че разширяването трябва да остане във фокуса на ЕС. Вярваме също, че надеждната перспектива за членство в ЕС е от решаващо значение за развитието на демократични и проспериращи общества в страните от Западните Балкани. За ЕС е от първостепенно значение да осигури цялостния напредък на региона, основан на индивидуалните заслуги и изпълнението на стриктни, но справедливи условия.    Преди Съвет „Общи въпроси“ този октомври ние потвърждаваме нашата силна подкрепа за започване на преговори за присъединяване с Албания и Република Северна Македония при спазване на утвърдените условия, по-специално тези за добросъседските отношения, като сме убедени, че както ЕС, така и партньорите от Западните Балкани трябва да изпълним нашите ангажименти и да гарантираме надеждността на политиката на разширяване на ЕС.\r\nЗапочването на преговорите за присъединяване ще даде възможност на тези две държави да се съсредоточат повече върху необходимите реформи, докато в същото време ЕС ще може да следи отблизо техния напредък по изпълнението на установените условия и критерии, включително изпълнението на двустранни договори, благоприятстващи добросъседството в региона като  Договора за приятелство, добросъседство и сътрудничество между България и Република Северна Македония и Преспанското споразумение между Гърция и Република Северна Македония. Това със сигурност ще придаде импулс на реформите в целия регион. Стартирането на преговори също би било забележително доказателство за постигнатия напредък и ще даде важен тласък на процеса на присъединяване на двете страни като резултат на силната подкрепа на настоящата Европейска комисия в процеса на разширяване.\r\nСъщо така сме убедени, че политиката на разширяване ще бъде на приоритетно място в дневния ред на ЕС в рамките на мандата на следващата Европейска комисия, за да се ускори напредъка през следващите пет години и да се осигури ясна перспектива за бъдещето на процеса на присъединяване.\"    ", "date": "2019.09.26", "title": "Екатерина Захариева: Ако ЕС не изпълнява обещанията си, по-добре да не ги поема "}
{"url": "https://www.actualno.com/europe/pochina-bivshijat-frenski-prezident-jak-shirak-news_1379092.html", "text": "      Почина Жак Ширак – бивш президент на Франция, съобщи Франс прес, като се позова на семейството му.      \"Президентът Жак Ширак си отиде тази сутрин от този свят в мир, заобиколен от близките си\", съобщи Фредерик Сала-Бару, съпруг на дъщерята на Ширак - Клод.\r\nРоденият на 29 ноември 1932 година Жак Ширак е бивш кмет на Париж, бивш министър-председател и президент на Франция.\r\nШирак става активист, а по-късно и лидер в десния политически спектър. Игра важна роля в президентските кампании на Шарл дьо Гол през 1965 г. и Жорж Помпиду – 1969. От 1972 г. стана министър на селското стопанство.     След смъртта на Помпиду подпомага президентските избори на Жискар д'Естен и е назначен за министър-председател (1974 – 1976). От 1977 до 1995 г. е кмет на Париж. През този период е замесен в редица корупционни скандали, но поради имунитета му те остават неизяснени.\r\nПовторно става министър-председател след парламентарните избори през юни 1986 г., като съвместява двете длъжности – премиер и кмет.\r\nСледва либерална политика, по подобие на Роналд Рейгън в САЩ и Маргарет Тачър във Великобритания. През 1988 г. президентът Франсоа Митеран разпуска Националното събрание и Жак Ширак престава да бъде министър-председател.    Ширак печели президентските избори през 1995 г. През 2000 г. мандатът на президента е определен на 5 години, изравнен е с този на депутатите от Националното събрание. През 2002 г. отново печели президентските избори. През 2007 г. беше сменен от Никола Саркози. ", "date": "2019.09.26", "title": "Почина бившият френски президент Жак Ширак "}
{"url": "https://www.actualno.com/pleven/mestnijat-parlament-v-pleven-izbra-16-vremenni-kmetove-news_1379077.html", "text": "      Общо 16 временно изпълняващи длъжността кметове избра днес Общинският съвет в Плевен. Те ще управляват общината, град Славяново и още 14 села от 18 октомври до полагането на клетва от новоизбраните кметове на предстоящите местни избори. Изборът на ВРИД-кметове се налага, защото титулярните градоначалници в 16-те селища са се кандидатирали за нов мандат.      Временно управлението на Община Плевен ще поеме зам.-кметът по финанси и икономика Милен Яков. За втория град в общината Славяново, е избрана Ивана Шиндова, счетоводител в кметството там. В останалите 14 селища ще управляват служители в селските кметства.   ", "date": "2019.09.26", "title": "Местният парламент в Плевен избра 16 временни кметове"}
{"url": "https://www.actualno.com/asia/iran-zalovi-blizo-9-tona-narkotici-prednaznacheni-za-evropa-news_1379080.html", "text": "      Иран залови 8.8 тона наркотици, предназначени за Европа и разби една от трите най-големи престъпни групи за трафик на дрога, съобщи полицията, цитирана от АFP.      „Тази голяма пратка наркотици, която е била скрита в резервоар е достигнала тук от източната ни граница. Тя е трябвало да бъде разтоварена и внесена в европейските държави“, се казва в новина на телевизия в северозападния град Урмиа, недалеч от границата с Турция.   Заместник-директорът на полицията Аюб Сюлеймани заяви, че пратката е съдържала 3.5 тона морфин и 5.3 тона опиум. Деветима трафиканти са арестувани и у тях са намерени допълнително 20 кг хероин и 130 оръжия, предаде БГНЕС.\r\nВ съседен Афганистан се произвежда 90% от опиума в света, който се извлича от мак и рафинира, за да се произведат хероин и морфин. Иран е голям транзитен маршрут за произведените в Афганистан опиати за Европа и САЩ, отбелязва АФП. Всяка година Иран конфискува и унищожава стотици тонове дрога.  По последни данни на ООН, 91% от целия заловен опиум в глобален мащаб е именно в Иран, както и 20% от хероина и морфина през 2017 година.\r\nТехеран няколко пъти заплаши Европа, че ако не се намеси за облекчаване на американските санкциите, ще инвестира по-малко в борбата с наркотрафика.    ", "date": "2019.09.26", "title": "Иран залови близо 9 тона наркотици, предназначени за Европа "}
{"url": "https://www.actualno.com/bgfootball/okonchatelno-otpadna-zabranata-za-prodajba-na-bileti-predi-riskov-mach-news_1379134.html", "text": "      Окончателно падна забраната за продажба на билети в деня на футболни дербита, окачествени като рискови.       Предложението за това дойде от депутати от ГЕРБ, Обединени патриоти и \"Воля“, а поправката в Закона за опазване на обществения ред по време на спортни мероприятия беше приета окончателно на второ четене.   Освен забраната за продажба на билети в деня на спортни мероприятия с висок риск от напрежение, с промените отпаднаха и персонализирането на входните талони и предоставянето на лични карти с цел да се осигури максимална защита на личните данни на гражданите.\r\nТези изменения в закона стават само година, след като беше въведен строгият режим за достъп на посетителите до спортното мероприятие. Те пък се наложиха заради футболното хулиганство.  През април миналата година млада полицайка пострада тежко и едва не загуби едното си око заради хвърлена бомбичка на вечното дерби Левски – ЦСКА, хвърлена от хулиган на “сините\".\r\nЗаради такива инциденти законотворците решиха, че достъпът до мачовете ще става само след персонализиращ знак или след разчитане на лична карта на посетителя от скенер за лични документи – разпоредба, която днес отмениха с мотива, че е неработеща.    ", "date": "2019.09.26", "title": "Окончателно отпадна забраната за продажба на билети преди рисков мач"}
{"url": "https://www.actualno.com/football/futbolni-prognozi-za-shampionska-liga-ot-betindex-news_1379142.html", "text": "      Най-комерсиалният клубен футболен турнир се завърна с нова порция екшън сблъсъци. Още на старта Шампионска лига ни предложи едни от най-оспорваните дуели, противопоставящи тимове от топ европейските първенства. ПСЖ срещна Реал, Борусия Дортмунд се изправи срещу Барселона, а Атлетико Мадрид и Ювентус влязоха в директен спор за първата позиция в групата.      Отгатването на мачове от толкова висок калибър е трудоемка задача и не винаги носи положителни резултати. Да не забравяме, че в групите се играе с една идея по-разконцентрирано, тъй като двубоите са шест и има достатъчно време за компенсиране на негативни резултати. Това усложнява задачата на любителите на залаганията, поставяйки ги в по-неудобна и изпълнена с мистерии ситуация.\r\nАко искрено се забавлявате с европейските състезания и търсите още по-силна тръпка, препоръчваме ви да се впуснете в приключенията на букмейкърските къщи. Компаниите ни предлагат изобилие от събития и маркети за игра, акцентирайки не само върху крайния победител, но и върху куп нетрадиционни развръзки, като картони, корнери, резултат на полувреме, общ сбор попадения и други.\r\nПо-масивният брой опции води до по-лесен избор, така смятат голяма част от участниците. Това не винаги е вярно, особено при неправилно анализиране на обстоятелствата преди началото на двубоя. Трябва да сте информирани за случващото се с двата състава, моментната им форма, вероятните титулярни единайсеторки и редица други детайли, за да се чувствате максимално уверени в направения избор. В случай, че имате колебания и не съумявате да изберете най-удачния пазар за игра, може да се допитате до и специалните футболни прогнози за Шампионска лига.  Информацията в раздела с предвиждания се обновява ежедневно, като се взаимстват десетки футболни сблъсъци от текущия тираж. Разбира се, освен за “турнира на богатите”, ще откриете прогнози за мачове от първенствата на Стария континент, събития от Близкия и Далечен изток, южноамерикански футболни съперничества, международни срещи и т.н.\r\nПрогнозите включват сведения за актуалния коефициент от сайтовете за залози, начален час на двубоя и процентова вероятност за изпълнението на предвидения изход. Акцентът пада върху крайния победител в съответната среща, тъй като това е най-популярният и търсен залог от любителите на силни усещания.\r\nBetindex предлага и рубрика “Топ футболни залози”, която показва кои са най-играните сблъсъци от текущия ден. Тя има за цел да осведоми залагащите за най-често използваните маркети, тъй като прекалената концентрация върху дадено събитие води до неуспешна развръзка.    На последно място, но не и по значение – прогнозите в Betindex.net са базирани на математически анализ. Не гарантират уредени мачове и 100% успеваемост, а целят подготовка на играчите за предстоящия футболен тираж. ", "date": "2019.09.26", "title": "Футболни прогнози за Шампионска лига от Betindex"}
{"url": "https://www.actualno.com/crime/4-godishno-dete-padna-ot-13-ija-etaj-v-sofija-i-ocelja-news_1379136.html", "text": "      4-годишно дете падна от 13-ия етаж в София и оцеля. Инцидентът е станал на 23 септември в столичния квартал  „Сердика”, предаде Нова телевизия.      Сигналът за падналото момченце е подаден около 17.40. То е настанено в Пирогов и е в тежко състояние.    ", "date": "2019.09.26", "title": "4-годишно дете падна от 13-ия етаж в София и оцеля"}
{"url": "https://www.actualno.com/politics/kristalina-georgieva-dylgovoto-breme-e-na-istoricheski-visoki-niva-news_1379063.html", "text": "      \"Световният икономически растеж продължава да разочарова, търговските напрежения се запазват, а дълговото бреме е на исторически високи нива. В тази обстановка незабавният ми приоритет за МВФ е да се помогне на членовете да минимизират риска от кризи и да са готови да се справят с икономически спадове.\" Това казва в първото си изявление , което беше разпространено от пресслужбата на Фонда.      Тя е изправена пред редица предизвикателства – задаващата се нова рецесия на световната икономика, търговската война между САЩ и Китай, намаляването на глобалните неравенства, борбата с климатичните промени.   \"Не бива да губим от поглед дългосрочната си цел - подкрепа за разумни парични, фискални и структурни политики за изграждане на по-силни икономики и подобряване на живота на хората. Това означава, че трябва да се захващаме и с проблеми като неравенствата, климатичните рискове и бързите технологични промени\", отбелязва тя в изявлението си.\r\nБългарската стана първата жена шеф на МВФ от страна с развиваща се икономика. Постът не означава, че страната ни ще има неограничен достъп до външно финансиране, а носи престиж за България и дипломатически лостове за влияние. Кристалина Георгиева ще бъде 12-ият управляващ директор на МВФ от създаването на организацията след Втората световна война.  Българката благодари на членовете на МВФ от цял свят и на Изпълнителния съвет за подкрепата на кандидатурата ѝ и оказаното доверие. Кристалина Георгиева ще встъпи официално в длъжност от 1 октомври.  \"За мен е чест, че бях избранa за изпълнителен директор на МВФ. Очаквам с нетърпение да се присъединя към ангажирания персонал на МВФ в обслужването на нашите 189 държави-членки. Заедно ще работим за изграждането на по-силни икономики и подобряването на живота на хората навсякъде\", написа Георгиева в Twitter.       МВФ е международната организация, която се грижи за управлението на световната финансова система, като наблюдава валутните курсове, платежните баланси, предлага техническо и финансово сътрудничество на своите членове и търси рисковете в глобалната икономика.\r\nОрганизацията е създадена през 1944 г. в американското градче Бретън Уудс по време на следвоенна конференция, целяща да реорганизира международните парични потоци. В началото в МВФ членуват само 44 държави, докато днес членовете ѝ наброяват 189 страни. Седалището на организацията е във Вашингтон.\r\n\"МВФ действа като един вид глобален пазач. Организацията следи не само икономическата и финансовата политика на своите 189 членове, но и цялостната международна икономика\", пише Ева Кавано в анализ за онлайн изданието на RTE.\r\nГеоргиева подчерта ключовото значение на МВФ за стабилността на световната икономика. \"Виждала съм лично в моята страна и в много други страни от колко голямо значение е Фондът за страните в криза и колко е важно да проправим път към стабилността и устойчивия растеж\", написа тя.\r\nУправляващият директор на МВФ може да използва влиянието си пред отделните държави и организации - като Световната банка и Организацията за икономическо и социално развитие, за да подчертае източниците на риск, да обяснява и предупреждава за глобални предизвикателства и възможните изходи от проблемни ситуации. Практиката до момента показва, че мнението на директора на МВФ се взима предвид при решаването на почти всички международни икономически или социални тежки въпроси.    ", "date": "2019.09.26", "title": "Кристалина Георгиева: Дълговото бреме е на исторически високи нива"}
{"url": "https://www.actualno.com/europe/goljam-pojar-v-himicheskija-zavod-lubrizol-vyv-francija-news_1378993.html", "text": "      Голям пожар гори в химическия завод Lubrizol във френския град Руан, съобщи полицията в департамента Сена. До момента няма данни за пострадали граждани.      Lubrizol е доставчик на специализирани химикали за транспорта, промишлеността и потребителите.     Заради пожара са евакуирани всички сгради в радуис 500 метра. Властите затвориха училищата, детските градини и университетите в района, въпреки че увериха, че няма изпускане на вредни и опасни за здравето вещества във въздуха.  Въпреки успокоението на властите, кадри, публикувани в Twitter, показват задимяване и отделяне на черен смог над града.     130 пожарникари са мобилизирани да гасят пламъците. Пожарът е избухнал около 2.40 през нощта местно време.      Полицията призова шофьорите да избягват района.   ", "date": "2019.09.26", "title": "Голям пожар в химическия завод Lubrizol във Франция "}
{"url": "https://www.actualno.com/asia/pyrvijat-shtat-v-avstralija-kojto-uzakoni-marihuanata-news_1379028.html", "text": "      Австралийските депутати гласуваха за легализиране на марихуаната в столицата на страната Канбера. Законите ще влязат в сила на 31 януари 2020 г., съобщи обществената телевизия ABC.      Законодателните промени разрешават притежаването, използването и отглеждането на малки количества канабис в областта, където се намира град Канбера. Това е първият щат или територия в Австралия, който легализира наркотика.   Според новото законодателство, на възрастни над 18 години ще бъде разрешено да притежават до 50 грама марихуана, като всяко домакинство може да отглежда до 4 растения канабис.\r\nЗабранено е марихуаната да се използва в близост до деца, както и да се отглежда в общински градини.    ", "date": "2019.09.26", "title": "Първият щат в Австралия, който узакони марихуаната"}
{"url": "https://www.actualno.com/health/sireneto-nosi-shtastie-news_1378949.html", "text": "      Ежедневната консумация на сирене може да бъде ключ към щастлив живот, показват последни научни изследвания.      Учени от Копенхагенския университет са установили, че консумацията на голямо количество сирене е полезно за здравето на сърцето.   В 12-седмично проучване, което включва 139 души, 1/3 от анкетираните са консумирали 80 грама сирене дневно, докато другата група е консумирала ежедневно хляб със сладко, предаде БГНЕС.\r\nРезултатите показват, че групата, която консумирала сирене, не само е променила нивата на холестерол, обиколката на талията и кръвното си налягане, но и е подобрила цялостното си здраве.  Въпреки че нивата на холестерол остават същите в двете групи, субектите, които консумирали сирене, съобщават за повишаване на нивата на \"добрия\" холестерол.\r\nНезависимо японско проучване установява, че консумацията на сирене предотвратява натрупването на мазнини в черния дроб, а друго доказва, че тя може да допринесе за по-добър сън, по-добро настроение и дори по-лесно отслабване.    ", "date": "2019.09.26", "title": "Сиренето носи щастие?"}
{"url": "https://www.actualno.com/politics/cherven-deputat-opitvat-se-da-prokarat-lobistki-tekst-v-zakona-za-publichnite-predprijatija-news_1379027.html", "text": "      Ние сме против изискванията на Закона за публичните предприятия да не се прилага за дружества, които осъществяват дейности като кредитни институции .      Това каза заместник-председателят на ПГ на \"БСП за България\" Христо Проданов от парламентарната трибуна във връзка с текстовете от Закона за публичните предприятия на второ четене.    Той определи текста като лобистки . Проданов обясни, че това означава Българската банка за развитие да бъде изведена от обхвата на този закон.\r\n„По принцип ние подкрепяме голяма част от текстовете, които са предложени в този закон по простата причина, че БСП от дълги години настоява за създаването на такъв закон, който да има ясни принципи и правила на управление на държавните и общински предприятия с 50 % държавна и общинска собственост.  Дълги години БСП предлага такъв закон и той не беше възприеман от управляващото мнозинство от ГЕРБ. Сега под натиска на организацията за икономическо сътрудничество и развитие, все пак този закон беше вкаран на вниманието на Народното събрание“, каза още Проданов. ", "date": "2019.09.26", "title": "Червен депутат: Опитват се да прокарат лобистки текст в Закона за публичните предприятия"}
{"url": "https://www.actualno.com/curious/6-neshta-koito-mi-se-iskashe-da-znaeh-kogato-bjah-mlad-news_1378646.html", "text": "                     Фокусиране върху миналото носи съжаления и депресия, а това върху бъдещето - напрежение и нереалистични очаквания. Живейте за момента.    Гледам телевизия, признава Керпън. Но крайно ограничено. Иска ми се в младостта си да бях прекарал по-малко време пред телевизора. Четенето и писането в зрелите ми години ме накараха да мисля по-трезво.      Обръщайте внимание на това, което ви казват колегите, приятелите и близките. Понякога е по-ценно да проявяваш интерес, отколкото да привличаш интерес.     ", "date": "2019.09.26", "title": "6 неща, които ми се искаше да знаех, когато бях млад"}
{"url": "https://www.actualno.com/crime/gradskijat-syd-vyrna-vyv-vks-deloto-za-osvobojdavaneto-na-djok-polfrijman-news_1379017.html", "text": "       Софийският градски съд отново изпрати на ВКС делото по искането за условно предсрочно освобождаване на Джок Полфрийман с изпълнени указания и доказателства за връчен препис от за възобновяване на делото на осъденото лице. Това съобщиха от пресцентъра на СГС.      Икономия на време, а не процесуален пропуск, е причината вчера с да разпореди то да бъде изпратено незабавно във ВКС след уведомяване на страните за искането на главния прокурор. Съобщенията от получените уведомления щяха да бъдат допълнително внесени, докато делото се администрира във ВКС.   БГНЕС припомня, че вчера Върховният касационен съд върна на Софийски градски съд делото на убиеца на българския студент Андрей Монов - Джок Полфрийман за окомплектоване.\r\nВъв вторник главният прокурор Сотир Цацаров внесе искане Върховният касационен съд да възобнови производството по условно предсрочно освобождаване на Джок Полфрийман и да спре изпълнението на постановеното условно предсрочно освобождаване на осъдения за убийство австралийски гражданин.   от затвора на 20 септември. Той беше осъден през 2011 година на 20 години затвор, но понеже е излежал повече от половината от присъдата си, може да бъде пуснат предсрочно.\r\nВчера от ВКС съобщиха, че заместникът на председателя на Върховния касационен съд (ВКС) и ръководител на Наказателната колегия Галина Захарова разпореди: Отказвам образуване на производство по искането на главния прокурор за възобновяване на в.н.ч.д. № 921/2019 г. по описа на Софийския апелативен съд (САС), вх. № 8820 от 25.09.2019 г. на ВКС.   Делото, ведно с отделно постъпилите в регистратурата на ВКС с вх. № 8831 от 25.09.2019 г. приложения („3 тома досие“), да се върне на Софийския градски съд (СГС) за изпълнение на указанията в обстоятелствената част на настоящото разпореждане.    В разпореждането се посочва, че изпращащият първоинстанционен съд – СГС – не е изпълнил процедурата по чл. 424, ал. 3 от НПК. Липсват данни условно предсрочно освободеният осъден Джок Полфрийман да е получил лично препис от подаденото от главния прокурор искане за възобновяване на в.н.ч.д. № 921/2019 г. по описа на САС. Видно от предоставените на ВКС материали, въпреки че препис от искането е бил изпратен за връчване на условно предсрочно освободеното лице чрез началника на Дирекция „Миграция“ по факс, по делото не е приложена надлежно подписана разписка, удостоверяваща, че преписът от искането за възобновяване е връчен на лицето, за което е предназначен. ", "date": "2019.09.26", "title": "Градският съд върна във ВКС делото за освобождаването на Джок Полфрийман "}
{"url": "https://www.actualno.com/asenovgrad/za-chast-ot-novite-i-starite-lica-kandidati-za-kmetove-na-asenovgrad-news_1378979.html", "text": "      С наближаване началото на предизборната кампания за избори за кмет и общински съветници, дискусиите по темата в Асеновград стават все по-ожесточени. Асеновградчанинът и общественик Стойчо Тосков реши да обобщи ситуацията, относно приближаващия в града. Той анализира един по един основните кандидат-кметове и партиите, от които са подкрепени.      Ето какво пише Стойчо Тосков: \"Един след друг политически фактори започнаха да обявяват кандидатури и залагания за Местни органи за управление 2019 г. – 2023 г. общински съвети, кметове на населени места, кметове на общини.    Той е автор на двутомната книга \"Справочник за селищата в Северна Тракия през XVI вek\". Съавтор е на \"Стопанска история на България XV-XX вek\" и на „Стенимахос - Станимака - Асеновград”. Последната творба разказва за развитието на социално-икономическата и духовна история на града и региона. Дамян Борисов е съавтор и на множество научни публикации. Университетски преподавател, а също и учен, който работи директно с османски архиви в Истанбул, Атонския манастир и София. Той е личност, чийто потенциал Асеновград не успя да ползва. Очевидно той не се вписва в интересите на партийните сметки и със своята независимост показа, че няма да участва в партийни и корпоративни игрички. Организационните му качества проличаха във всички дейности, с които се е захванал. Като добавим и неподлежащия му на възражения стремеж всичко да е в полза на града и асеновградчани, а не на лични интереси, непрестанният хъс да учи нови неща, да вниква в тях из основа и да ги анализира, можем да кажем, че Борисов е много сериозен кандидат за кметското място. А като такъв беше най-аргументираният и най-яркият в заседания на Общинския съвет. С напускането си очакваше в групата на „Зелените” да се задействат нови, мислещи, познаващи, самообразоващи се, развиващи и оборващи тези в необятната материя на местното управление негови съпортващи от младата, но надеждна асеновградска група. Може би, избирателите ще го припознаят отново като техен изразител, ако подготви програма за управление на общината – конкретна, тримесечна, шестмесечна, годишна, по приоритети, по обекти, по срокове за изпълнение.   Появи се със забавното мото „По-готиният кмет”. Публикува блестящата си диплома на строителен инженер по хидромелиоративно строителство от ВИАС-София - едно от най-авторитетните висше учебно заведение. Има опит в „Напоителни системи”-Асеновград, в строителството на пловдивски МОЛ. Има завършени курсове за специализация по напояване и управление на почвите в Израел. Всичко това е доста солидно, а като добавим, че строителните инженери и архитекти са били винаги в топ класацията за кметове, заради знанията, които носят у себе си, можем да определим, че инженер Христо Бозов е преценил ползата на града от него. Първият въпрос, който се появи към кандидата, е дали показаното в дипломата е свързано с успешна практика. Това не е еднозначно и говори за други неща, а ще тежи през цялото време на кампанията му, ако не се извини на младежа и всички заради непремерения си брутален  изказ. Ако инженер Бозов участва в изборите, което не е много сигурно, поради определения праг на събрана подписка за издигане, то той, с израз в стил: \"Не ме гледай тъпо, градски!\" би въвел водевила за развлечение на местните. Спомен мил за незабравимите Йоло Денев и Жорж Ганчев – „Бероне, кажи и ти!\" Предполагаемо, на него няма да му се иска да замени удобната парламентарна банка с „плювалника”, наречен кметски стол. Още повече, че знае от зародиш многобройните асеновградски проблеми. Богатият му административен опит се допълва от качеството му на заместник-областен управител. Единственото му „спасение” от Асеновград би било, ако Бойко Борисов го пази за областен управител за след Здравко Димитров или за здравното министерство. Но това е по-малко вероятно, тъй като българският премиер решава кадровите проблеми в момента, в който възникнат, а не с предварителни настройки за бъдеще. Добрата визия на Христо Грудев, сърдечното му отношение към съгражданите при личен контакт е огромно предимство. Това е в противовес на лансираната мълва, че е горделив и недостъпен.        Беше наложил тотална забрана на гражданите да влизат в кабинетите на служителите, освен в един единствен ден и час. А общинската администрация е призвана да решава всички проблеми на гражданите на територията. След бурното недоволство на граждани и медии злополучната практика бе отменена, но горчивината у избирателя остана. През годините на лидерство Христо Грудев не изгради млади кадри, които да навлязат пълноценно в обществено-политическия живот. Има някакви наченки на появяване на нови лица, но те изглеждат твърде ефирно. Голямата слабост на ГЕРБ-Асеновград е, че в продължение на осем години не се позиционира като смислена опозиция на местната власт, а кротко или инцидентно правеше „включвания”. Това несъмнено води до съмнения за колаборация с управляващите делата в общината. Колаборация за предполагаема корпорация е твърде дозирано, но е възможна. Асеновградският ГЕРБ няма ПР присъствие на местна територия. Няма изградени съвременни комуникации с гражданството, няма присъствие в местните медии, колкото и ограничени да са те. Дано не повтори по някакъв, даже приблизителен начин, отношението на една от бившите кандидатки на ГЕРБ за кмет на града към гражданите, когато говореше за тях като за хора „там, долу в провинцията”. А това автоматически отблъсна и разколеба последователи на партията. Шансовете на д-р Христо Грудев придобил сериозен административен и политически опит са огромни в надпреварата за първото място в предстоящата кметска надпревара. Безспорно той носи негативите на 8-годишното управленско изхабяване. Създаденият образ на добрият човек не бе достатъчен за добри управленски реализации. Основното впечатление е, че действащия два мандата кмет прие длъжността си като представителна – да чете хубави слова на тържества и да награждава съграждани.\r\nНо кметът има други много по-важни роли – разпоредителна, изпълнителна, контролна, организационна. Защото той е царят и господарят от деветте асеновградски километра на пловдивския път до Новаково и от Косово до Конуш. С 29 населени места и около 60 000 души население. И от неговият работен капацитет зависи в много голяма степен добрият ден на асеновградската община. Няма да посочваме множество отрицателни действия и бездействия. Ще маркираме няколко накратко:\r\nСлед големият протест през 2017 г., събрал цяла България тук, Караиванов чрез умели съветници прехвърли асеновградския проблем на национално ниво. В резултат, проблемът с реда и съблюдаване на наредби и закони не беше решен. Още повече, че се назначи и специален заместник-кмет с ресор „Сигурност”. Но определено резултат не е налице.\r\n„Водният цикъл”. Представян с аплаузи и с постоянство като за „голяма работа” се оказа анонсиран от мнозина очакван провал, който доразруши и де-що имаше нормална улица.      Войнишкият паметник. Една от най-срамните и най-позорните страници на съвременното местно управление. С изграден инициативен комитет от видни обществени фигури от предизборното и следизборното устремление да се реши веднъж завинаги строителството му, със заявка за събиране на дарения, посрещнато с видимото одобрение на всички градски слоеве. Но осем години – нито крачка, нито желание за крачка към идеята да имаме нашия обелиск, където да свеждаме глави пред тези асеновградчани от всички етнически групи, които проляха кръв в защита на Отечеството.\r\nСтадионът. Не е достатъчно да заявиш, че имаш грижа за младите асеновградчани и спорта в града. Необходимо е да покажеш тази грижа. В страната ни вече няма подобни разрушени стадиони, даже в селцата. Учудващо е, че общински съветници - спортно ангажирани, лидери и претендиращи за водачи - не си развалиха рахатлъка за действия в тази посока.\r\nГрадският парк. Сякаш административен смерч премина през него. Дървесната растителност е тотално осакатена безпричинно, а тази, която съществува, загива. Тук имаме още един куриоз в планетарен мащаб с най-дълговременното изграждане на поливна система. Очевидно е, че еко специалистите на общината създават проблем, който не се решава чрез отговорни административни решения.\r\nКонтактът с гражданите на Асеновград и общината. След историческите асеновградски протести общинската администрация се сгъна и се скри от гражданите. Сега единственият контакт с тях се осъществява задължително с входирана жалба или сигнал. В XXI-я век, когато комуникацията е в ръцете ни, това е най-меко казано глупава приумица на администратор от минало време.\r\nИма още неща, които ще тежат на доктор Емил Караиванов в предстоящата му битка за запазване на кметското място. Но той вероятно е преценил рисковете и плюсовете на третата си кандидатура. За него и за местната БСП трябва да бъде обезпокоителен резултатът от Европейските избори през май тази година.    ДПС отгледа и отглежда много свои нови кадри – добре и отлично образовани във всички сфери и е естествено те да търсят реализация и чрез политическата партия. Очаквано е да запази изборните резултати от миналите местни избори. На местно ниво ДПС отново ще има своя звезден час във вторникът на 29 октомври, два дни след първият тур, когато срещу тях на масата за преговори за подкрепа във втория рунд ще застане този, за когото софийската централа на Движението е дала благословията си.\r\nВ заключение. Всички избори са с неизвестен край. Има обстоятелства и действия, които дават отпечатък в последния момент. Но каквито и критики, силни или неразумно изпуснати думи се изрекат нека се запазят човешките отношения. Това важи и за нас – асеновградските избиратели!\", призовава в края на анализа си Стойчо Тосков. ", "date": "2019.09.26", "title": "За част от новите и старите лица - кандидати за кметове на Асеновград"}
{"url": "https://www.actualno.com/scene/dve-svetovni-premieri-v-edin-tancov-uikend-news_1379050.html", "text": "              Световните премиери на НЯКОГА ПРЕДИ, новият спектакъл на канадската компания Out Innerspace, и на пърформанс-инсталацията ЗЛАТНИ ИЛЮЗИИ, с участието на цигуларката Биляна Вучкова, гледаме по време на четвъртия уикенд на ONE DANCE WEEK. От днес ще намерите в продажба и общ билет, включващ трите спектакъла на 11 и 12 октомври - ЗЛАТНИ ИЛЮЗИИ, КОСМИЧЕСКА ЛЮБОВ и НЯКОГА ПРЕДИ.\r\nИ през двата дни на сцената в Пловдив ще видим един от безспорно най-интересните и интригуващи мултидисциплинарни пърформанси в тазгодишната програма на фестивала за съвременен танц - премиерата на ЗЛАТНИ ИЛЮЗИИ с участието на българската цигуларка Биляна Вучкова.\r\nЗЛАТНИ ИЛЮЗИИ е извън-жанрова колаборация, в която четирима артисти преплитат звук, светлина и движение в едно съвършено цяло - свят от художествени образи, пълен с цветове и символи. Светлинната инсталация на носителя на наградата “Златен Лъв” Ханс Питър Кун осигурява основата за диалог между хореографията и танца на японските артисти Акеми Нагао и Джунко Вада, към които се присъединява звуковата композиция на Биляна Вучкова.   Биляна Вучкова е цигулар, композитор-изпълнител и импровизатор. Тя съчетава класически солови и ансамблови творби и музика от съвременни композитори със собствени композиции, изпълнени в реално време. Творческият й порив обхваща възможно най-широк спектър от звуци и движения, като това й позволява да разшири звуковите, техническите и физическите си способности и да развие собствен и строго-индивидуален артистичен език. Биляна живее в Берлин и се изявява на фестивали и концертни серии по целия свят. Работи като солист и участва в дуета Voutchkova/Thieke, както и в Splitter Orchestra, Solistenensemble Kaleidoskop, Ensemble Modern, Ensembles United Berlin и Zeitkratzer и други. Вучкова е носител на Стипендия за композитори на Сената на Берлин, както и на подкрепа от INM Berlin, Musikfonds и Trust for Mutual Understanding, Ню Йорк.     Роден в Кил (Германия), Ханс Питър Кун живее и работи между Берлин и Киото, Япония. Започва творческата си кариера още на 6-годишна възраст, когато се записва в театралния клас в училище. Едва 14-годишен, основава първата си рок-енд-рол банда и през 1975 г. започва професионалната си кариера в Schaubühne am Halleschen Ufer в Берлин, сега Schaubühne am Lehniner Platz.След като напуска Schaubühne през 1979 г., се концентрира върху собствената си артистична работа и създава огромно количество творби – основно звукови и светлинни инсталации, радиопредавания, филмова и театрална музика, а през 1989 г. започва да композира и музика, предназначена за танц.\r\nПечели престижната награда „Златен лъв” на Венецианското биенале през 1993 г. за съвместната си работа с Робърт Уилсън за инсталацията „Памет / Загуба”. От 2012 г. е гост-професор в майсторския клас Sound Studies Sonic Arts в Universität der Künste (University of the Arts) в Берлин.      На 12 октомври в пловдивския Дом на културата \"Борис Христов\" експерименталната компания от Канада Out Innerspace ще представи премиерата на спектакъла си НЯКОГА ПРЕДИ.\r\nЧрез физически и същевременно силно емоционален танц НЯКОГА ПРЕДИ ни отвежда в света на миналото, невидимите сили и неизпълнените желания.   Официалния трейлър:  В работата си творческите директори на компанията Дейвид Реймънд и Тифани Трегартен, без съмнение едни от най-ярките представители на своето поколение в родината си, обединяват съвременен танц, естетика и актуални послания.  Резултатът е изключителен спектакъл, който ще очарова ценителите на танцовото и визуалното изкуство с магическия си реализъм.\r\nOut Innerspace е компания за съвременен танц, основата през 2007-а година във Ванкувър от Дейвид Реймънд и Тифани Трегартен, които в продължение на няколко години са част от Kidd Pivot - компанията на знаковата канадска хореографка Кристъл Пайт, носителка на голямата награда на “Grand Prix de la danse de Montreal” през 2018 г. НЯКОГА ПРЕДИ, най-новата творба на компанията, е копродуцирана от L’Agora de la Danse, La Rotonde и Dance Victoria. Спектакълът печели наградата Crystal Dance Prize 2019 и артистична резиденция от The Dance Centre.   През последното десетилетие компанията създава необичайни и завършени танцови преживявания чрез безкомпромисна строгост и безрезервна находчивост.\r\nПремиерата на НЯКОГА ПРЕДИ, заедно със спектакъла КОСМИЧЕСКА ЛЮБОВ на Клара Фюре, е част от Фокус Канада, който представя новото поколение артисти и различния му поглед върху идеята за пренасяне на чувства и емоции чрез силата на хореографския език. В КОСМИЧЕСКА ЛЮБОВ Клара Фюре разкрива абстрактна гледна точка към феномените на физиката чрез танцовото изкуство. Благодарение на минималистичните декори и сиянието от прожекторите, предадено върху живите тела, имаме усещането, че се намираме в Космоса. Тук обаче няма вакуум, а изпълнителите превръщат енергията в споделен ресурс.\r\nДванадесетото издание на ONE DANCE WEEK беше открито на 20 септември и ще продължи до 19 октомври. Пълната програма на фестивала ще намерите тук.   Общ билет за трите спектакъла (ЗЛАТНИ ИЛЮЗИИ, КОСМИЧЕСКА ЛЮБОВ и НЯКОГА ПРЕДИ) през уикенда на 11 и 12 октомври ще намерите в мрежата на , на касите на EasyPay в цялата страна, както и на касата на ONE DANCE WEEK, до един час преди началото на всеки спектакъл. 12-тото издание на международния фестивал за съвременен танц и пърформанс . Билети за спектаклите се продават онлайн в системата на , както и на касите на EasyPay. Поради високия интерес към фестивала силно препоръчваме предварителното закупуване на билети.\r\nONE DANCE WEEK се организира от Фондация ЕДНО за Култура и Изкуства като част от програмата на Пловдив 2019 – Европейска столица на културата и с подкрепата на Министерството на културата на Република България.\r\nФестивалът благодари за подкрепата на Министерство на културата на Тайван, Програма Niepodległa – Полша, Институт „Адам Мицкевич“, Hellerau, Полски институт, Институт по музика и танц, Посолството на Индонезия в София и Агенцията за креативна икономика на Индонезия, EU Japan Fest committee, Посолство на Унгария в София, Унгарският културен институт в София, Национален фонд за култура на Унгария, Унгарската академия по изкуствата, Чешки център в София, Посолство на Израел в България, Програма “Творческа Европа”, проекта Performance Beyond 2 Shores, Съвет по изкуствата на Канада, Съвет по изкуствата и литературата на Квебек, Правителството на Австралия и Australia Council. ", "date": "2019.09.26", "title": "Две световни премиери в един танцов уикенд"}
{"url": "https://www.actualno.com/society/ombudsmanyt-uvelichete-kontrola-ne-spirajte-plashtanijata-na-bolnichnite-news_1379038.html", "text": "      Първите три дни от болничния трябва да останат платени, за да не се ощетяват гражданите, призовава омбудсманът Диана Ковачева. Според нея, решението на проблема с фалшивите болнични листове не е в ограничаването на плащането или намаляване на обезщетението, а в повишаване на контрола при отпускането им. Това е и първата позиция на новият защитник на гражданските права след всъпването й в длъжност.      Преди дни председателят на Асоциацията на индустриалния капитал точно това - тези дни да останат неплатени. Позицията му дойде в отговор на дискусията и предложенията за промяна в схемата за обезщетение при болест заради растящият брой . Партия \"Воля\" внесе в деловодството на НС искане за промяна на съществувашия ред и връщане на старото положение, при което първите три дни болничен се поемат от НОИ.   Статистиката, че или че фалшивите болнични листове е най-голямото източване на държавата в наши дни, не може да се пребори с мерки, които не отчитат правата и на гражданите, които са гарантирани по Конституция. Става ясно от позицията на Диана Ковачева\r\n\"Без съмнение ощетени са всички. През първите три работни дни това е добросъвестният работодател, който не само заплаща обезщетението за временна неработоспособност, но може да извърши и разходи за извънреден труд. Ако периодът на временна неработоспособност продължи по-дълго, ощетен е и НОИ, който заплаща остатъка от болничния, а и в крайна сметка се засягат интересите на всички граждани, които внасят социални осигуровки. В по-глобален мащаб ощетено е обществото и гражданите, чиито средства за осигуровки изтичат за заплащане на подобни недължими обезщетения.\", подчертава омбудсманът.  Решение, при което не се изплаща обезщетение в първите три дни от  болничния, практически няма да реши проблема със злоупотребите, а само  ще утежни положението на болния във времето, когато има най-големи  разходи за лечение и така работещите са застрашени от оставане без  доходи в труден за тях момент, казва в позицията си Ковачева.\r\nСъщо така \"предложението първите три дни да бъдат за сметка на работещите граждани  ги поставя в положение да плащат осигуровки, а да не получават  обезщетение при загубена работоспособност, което оценявам като  неприемлива възможност\", заявява омбудсманът.   Отнасям се с разбиране към факта, че темата е важна за работодателите, за чиято сметка е обезщетението през първите три дни, продължава Ковачева. Злоупотребата с права и тяхното упражняване, ако това накърнява права или законни интереси на други, не бива да се толерира. Справедливо е да се отбележи, че неправомерното използване на болнични листове натоварва неоснователно както работодателите, така и осигурителната система и води до значителни  загуби за тях и за държавата.    В този смисъл ключов въпрос при решаването на проблема следва да бъде упражняването на по-ефективен контрол както при издаването на болничните листове, така и по отношение спазване на режима, определен от здравните органи за работник в състояние на временна неработоспособност. Необходимо е, при всеки конкретен случай на съмнение, заинтересованите страни активно да използват всички налични законови механизми, включително и чрез ангажиране на институциите, натоварени със съответните контролни правомощия в тази област.\r\nВземайки предвид горните съображения, като омбудсман и защитник на правата и интересите на гражданите, призовавам към конструктивен, експертен диалог между представители на всички заинтересовани страни за предприемане на мерки, които да препятстват злоупотребите, но без да се допуска отнемане на установени права на работещите и осигуряващи се граждани, предназначени за обезпечаването им в трудни за тях моменти, завършва омбудсманът. ", "date": "2019.09.26", "title": "Омбудсманът: Увеличете контрола, не спирайте плащанията на болничните"}
{"url": "https://www.actualno.com/starazagora/na-poslednata-si-sesija-starozagorskite-syvetnici-reshih-da-ne-se-stroi-v-kazanski-news_1379043.html", "text": "       \"за\", без \"против\" и \"въздържали се\" на последната си сесия днес на Стара Загора . Недоволството на живеещите в блоковете 32 и 33 срещу строежа на четири 8-етажни жилищни сгради, едната от които пред завършване, а втората - в ч строеж, предизвика спорове в общинския съвет на . Тогава кметската администрация предложи замяна на терена за незапочнатите сгради с парцел в центъра на Стара Загора, а собственикът и инвеститорът да доплатят за него. След люти спорове колко да се доплати, кметът Живко Тодоров призова да намери алтернативно решение на конфликта.      Временната комисия два общински терена - западно от стадион \"Берое\" и на ул. \"Българско опълчение\". Двата терена имат по-голяма площ от този в \"Казански\" и инвеститорът ще доплати 30 хиляди лева. След днешното решение на общинския съвет, жителите на блоковете 32 и 33 могат да отдъхнат, че няма да се презастроява. ", "date": "2019.09.26", "title": "На последната си сесия старозагорските съветници реших да не се строи в \"Казански\""}
{"url": "https://www.actualno.com/society/aej-nastojava-za-mejdunarodno-razsledvane-na-sluchaja-bnr-video-news_1379105.html", "text": "      Нов протест в защита на свободата на словото започна пред БНР. Организатор е Асоциацията на европейските журналисти в България.      Според тях прокуратурата разследва единствено техническите  причини за спиране на сигнала на Националното радио. Затова протестът им е под мотото \"Да  дадем сигнал\". Идеята е с жива верига да бъде направена символична  връзка между телевизионната кула и БНР. Протестиращите ще направят  \"връзката\", подавайки си от ръка на ръка един транзистор.   Как протече акцията може да видите в следващото видео.   Акцията на АЕЖ е следствие от безпрецедентното спиране на сигнала на  програма \"Хоризонт\" на 13 септември за близо 5 часа. Техническото  прекъсване съвадна с временното сваляне от ефир на журналистката Силвия  Великова. Последва и изслушване на директора на радиото от СЕМ, който  наложи само парична санкция на Светослав Костов.\r\nЖурналистите протестират и срещу опитите за цензура, за които свидетелстваха журналисти от екипа на БНР пред Съвета за електронни медии. Те поискаха от СЕМ и оставката на Светослав Костов. Тя трябва да бъде разгледана от контролния орган в петък (27 септември).\r\nРазследването на прокуратурата посочи, че реална причина за \"профилактиката\" не е имало и търси отговорност от техническия директор на БНР.          Според генералния директор на БНР цензура в радиото няма. Той не е упражнявал контрол върху свободата на словото и преди няколко дни в позиция той заяви, че ще съди всички, които са се упражнявали върху неговото име и върху професионални качества.\r\nПо-късно днес следобед Комисията по бюджет и финанси и Комисията по медиите ще обсъди искането дали да бъде възложен одит на сметната палата на БНР за последните 2 години. Искане, за което преди дни призова премиерът Бойко Борисов.       ", "date": "2019.09.26", "title": "АЕЖ настоява за международно разследване на случая \"БНР\" (ВИДЕО)"}
{"url": "https://www.actualno.com/europe/pojar-na-ruski-korab-kraj-bregovete-na-norvegija-snimki-news_1379024.html", "text": "      Повече от 100 жители в радиус от 300 метра от горящия кораб в пристанището на Тромсьо са евакуирани заради опасност от взрив на амоняк, с който  29-те моряци на борда на „Бухта Наездник“ са били спасени.      В момента 12 от тях са настанени в болница. Ранените при инцидента са 27, съобщававт руски медии.  Пожарът е избухнал в сряда (25 септември 2019г.) на обяд, но въпреки опитите на пожарникарите да бъде изгасен до вечерта той се е разгорял още по-силно, пише БГНЕС.    Полицията в Тромсьо в четвъртък (26 септември 2019г.) сутринта съобщи в Туитър, че поради продължаващия пожар, преминаването през прилежащата към пристанището територия е затворено, тунел и редица улици в района също са блокирани.\r\nВ четвъртък вечерта полицията съобщи на пресконференция, че противопожарният щаб обмисля два варианта за по-нататъшни действия, единият от които включва наводняване на траулера, а другият разширяване на зоната за сигурност. По-късно охранителната зона беше разширена на 300 метра, а жителите бяха евакуирани.         Гасенето на пожара се усложнява от факта, че на борда има резервоари с амоняк, които могат да избухнат, както и че съдът е започнал да се накланя поради голямото количество вода, което се използва от пожарникарите.  По-рано телевизия NRK съобщи, че полицията е получила сигнала за пожар в сряда в 10.59 местно време.Траулерът, който местодомува в Мурманск, е пътувал до Тромсьо, за да смени екипажа и да извърши необходимата поддръжка.\r\nГорящият роболовен траулер, е построен през 1991 г. в Норвегия. Той е с водоизместимост - 2878 тона, дължина 64 метра, а общият екипаж - 46 души. Корабът е специализиран в риболов на атлантическа треска в североизточната част на Атлантическия океан.    ", "date": "2019.09.26", "title": "Пожар на руски кораб край бреговете на Норвегия (СНИМКИ)"}
{"url": "https://www.actualno.com/society/izslushvat-cacarov-za-techa-na-danni-ot-nap-news_1378965.html", "text": "      Временната анкетна комисия за изясняване на всички факти и обстоятелства около случая с източване на информация от електронната база данни на Националната агенция по приходите ще изслуша Сотир Цацаров.      Главният прокурор ще бъде изслушан от парламентарната комисия на 26 септември, предаде репортер на БГНЕС.   БГНЕС припомня, че до създаването на временната анкетна комисия се стигна след като през юли базите с лични данни на НАП бяха пробити от хакери и ЕГН-та, имена и адреси на 5 милиона българи бяха откраднати.\r\nЗа атаката са обвинени собственикът на \"ТАД груп\" Иван Тодоров, търговският директор на фирмата Георги Янков и служителя Кристиян Янков. Обвинението срещу тях е за кибертероризъм.  На Тодоров, който е в ареста, бе повдигнато и обвинение за организирана престъпна група с користна цел. Георги Янков и Кристиян Бойков са участници в тази група с ръководител Иван Тодоров.\r\nВ края на август Комисията за защита на личните данни глоби Националната агенция по приходите с 5.1 млн. лв.. НАП оспорва наказателното постановление.    ", "date": "2019.09.26", "title": "Изслушват Цацаров за теча на данни от НАП "}
{"url": "https://www.actualno.com/society/ekspert-etajnata-sobstvenost-e-pylen-haos-news_1378972.html", "text": "      Тоталният хаос, който общините наложиха умишлено в отношенията и регулациите на етажните собствености в градовете, ще приключи много лошо за хората, които дори не подозират за натрупаните проблеми в домовете им. Това заяви в интервю за БГНЕС Павел Миланов, председател на Асоциацията за регулиране на отношенията в етажната собственост.       Истината е, че отношенията между съседите вече са оставени на абсолютен самотек, след като на теория има Закон за етажната собственост, но на практика той изобщо не се прилага. Как се извършва глобата на един нарушител?, пита Миланов, и уточнява: „Когато има нарушения в етажната собственост, и имаме избран домоуправител (а в много жилищни сгради изобщо няма избран управител на етажната собственост), домоуправителят и още двама съседи свидетели пишат Констативен акт за нарушението. За написването на такъв Акт задължително е нужно да имат ЕГН на собственика на жилището. Да кажем, че намерят начин да го научат – попълват го в Акта, и трябва да намерят начин да връчат документа на нарушителя. Да, ама той не иска да го вземе – по закон може да не отвори вратата на апартамента си, не е и длъжен. Може да се опитат да му връчат акта с обратна разписка, но там няма гаранция какво точно му е изпратено – може и брошура от магазин да са му пратили. Ако изпратят документа чрез куриер, то куриерската фирма иска телефонен номер на собственика – а, честно, колко хора имат телефоните на съседите си, още повече ако са наематели? И така, отиват в общината с констативния протокол от нарушението на съседа, но общината ги връщат с мотива, че протоколът не е връчен. Така те нищо не могат да направят.\r\nТова е краят на всички опити да бъде сложен ред в отношенията между съседите и нарушителя. Защото от общината могат да наложат санкции едва след като въз основа на Акта за нарушение се издаде протокол от кмета. Така нещата блокират още на първа фаза“, обясни Миланов.   Основен проблем в отношенията между съседите е и фактът, че на практика вече няма домови книги. „По закон те са задължителни, но на практика от години са напълно пожелателни – никой не може да задължи собственик или наемател да си запише данните. Това пък е много трудно да бъде проследено и санкционирано, защото почти винаги хората не отказват пряко да се запишат, ами отклоняват задължението си с думите „хайде да не е днес“, „по-нататък“, и пр. Освен това няма никакви гаранции, че данните, които живущият записва – които често са трите имена, ЕГН и идеалните части на жилището му, са коректни. Много често това са наематели, или собствеността е на роднини или познати. Така когато стане нещо в жилищната сграда и дойде кварталният и попита кой живее в жилището, то в почти всички случаи не е ясно кой обитава апартамента. Оттам се стига до нежеланието на Общината да упражни контрола, който й е вменен, по вписване на адресната регистрация на всеки гражданин“, разказва председателят на Асоциацията за регулиране на отношенията в етажната собственост.\r\nКрайно време е да се спре тази практика чиновниците в общините да са пасивни и сами да чакат гражданите да дойдат на крака при тях и да се регистрират като жители на общината. Най-често хората нямат никакъв стимул да се регистрират в общината си. Това води до факта, че ние на практика не познаваме съседите си и не знаем дали една стена не дели нашия апартамент от този на масов убиец, например.    „Нашето предложение е да се създаде един регистър на собствеността в жилищните сгради. Този регистър трябва да бъде не на база ЕГН, и така собственикът да бъде откриван, а на база на адреса. Така чрез адреса да може да се открие кой живее на него. Този регистър трябва да се създаде и съхранява в общинската администрация като база данни, за да не стават злоупотреби. Не е редно хората да държат лични данни на съседите си“, допълва Миланов. И уточнява, че данните на собствениците или ползвателите на жилища и към този момент са налични в районните администрации, а данните за квадратурите на жилищата и техните обитатели са описани в данъчните декларации на хората, така че системата няма да е сложна за създаване.\r\n„Идеята е като стане нарушение в етажната собственост и дойде кварталният полицай, да може по адреса на жилището да установи и обитателите му чрез този единен регистър. Така ще може да разбере кой и кога е живял в жилището“. Отделно от това, разказва Миланов, ако общините искат да налагат санкции по Закона за етажната собственост за системно нарушаване на Правилника за вътрешния ред или на Закона, то тези санкции трябва да бъдат налагани не на собственика, а на жилището. Тоест, апартаментът би трябвало да има история за това кой и какви нарушения е извършвал. „Защото сега дори и да се наложи санкция, то Актът за нарушение няма къде да се прикачи, освен да се даде на собственика, който често дори не му обръща и внимание. Сега няма проследяемост на санкциите – може да има и двайсет акта за нарушение на един апартамент, но никой не знае за тях. Например – съседът ви вдига шум, музика по нощите, - идват, пишат му актове, и си отиват. А ако има регистър на нарушенията – при три акта нарушението му се класифицира като „системно“, и нарушителят може принудително да бъде изведен от жилището си“, допълва експертът.\r\nКъм момента изобщо не се знае кой на кого какви актове пише, затова е важно следващият новоизбран столичен кмет да започне да поправя хаоса поетапно, съветва Миланов.   Никой не задължава собствениците на апартаменти в жилищните сгради да си избират домоуправител. На теория той е задължителен според Закона за управление на етажната собственост, но на практика при неспазването му проверки и санкции няма. В момента огромна част от кооперациите нямат домоуправители и касиери, което значи, че не събират и пари за Фонд „Текущи нужди и ремонти на сградата“.\r\nТакива случаи – хиляди, допълва Миланов и разказва конкретен случай от практиката си: „На сграда фасада се разпада. Районната администрация изпраща предписание до управителите на етажната собственост и на двата входа в блока. Дава им срок и им казва, че ако не бъде спазен, ще ги глоби. Но! – самите чиновници в общината си пишат забележка в писмото, в която пише, че „при направената проверка в регистъра на етажните собствености е установено, че няма регистрирана“ такава. Нито в единия, нито в другия вход. Тоест, - чиновниците изпращат писмо до управители, които изобщо не съществуват. След две години фасадата продължава да се разпада и да застрашава хора. Чиновниците отново пускат писмо до управителите и отново си написват забележката, че в сградата управители няма. След още една година, през която фасадата тотално се е разпаднала, от общината пишат предписание до жалбоподателя (който е сигнализирал за разпадащата се фасада) да извърши ремонт на сградата за своя сметка и после да си търси парите от етажната собственост. Да, ама такава етажна собственост не съществува. Човекът не познава съседите си, защото не е и длъжен, и не може да си изиска парите за ремонта дори и по съдебен ред“, възмутен е Миланов. ,\r\nСлед като предписанията на общината не са спазени, чиновниците налагат глоба на етажната собственост, която всъщност … не съществува. При системно нарушаване на Закона за управление на етажната собственост и Правилника за вътрешен ред има възможност съсед, който системно нарушава обществения ред, законно да бъде изгонен от жилището си за срок до три години. Такива случаи са на хора, които вдигат шум, клошари, които събират боклуци в апартаментите си, съседи, които умишлено нанасят вреда на чужди жилища, и пр., като изгонването им става с решение на Общото събрание на собствениците на жилища.\r\nЗа десетилетие, откакто съществува тази практика, случаите на принудително изгонени собственици са едва три.   „Много трудно това изгонване минава пред съда точно заради трудното доказване на тази системност на нарушенията, за които пък липсва единен регистър“, възмущава се Миланов. И посочва друг възмутителен случай от практиката си: „Състоятелен човек си е вкъщи, пийнал си, дошла му компания. Направили си купон посред нощ, идва полицията с трима полицаи, звънят му – той отваря. Обясняват му, че прави нарушение, той им казва любезно „аз съм си в настроение, искам да си продължа купона, напишете ми акт, ще си го платя“, - пишат - взима си го, те си тръгват, а той си продължава с купона. И десет акта да му напишат, това няма да промени нищо, освен че ще си продължи купона. По Закон полицаите нямат право да влязат в дома му, нито пък да му разбият вратата. Той пък изобщо не е длъжен да им отвори вратата, ако не иска“.\r\nИсторията продължава, след като съседите подават втори сигнал за шум от апартамента. От полицията отговарят на пострадалите от шума, че „колегите си пазят хляба – те не могат да тръшнат подпийналия съсед на земята, защото ако ги снимат и ги покажат, ще бъдат уволнени“. Тоест всеки, който иска да тормози етажната собственост, може да си прави каквото иска, и или да отваря вратата и да му пишат актове и да си ги плаща, или просто да не отваря на полицията.    Според ЗУЕС ако недобросъвестни съседи разбират носещи стени в жилищна сграда и срещу тях бъде подаден сигнал до общината, районният кмет е този, който е задължен да осигури достъп до жилището.\r\n„В случаи, в които от жилището трябва да се стигне до покрива или друга обща част, кметът е длъжен да осигури достъп, като издаде заповед за това. Ако собственикът не се съобрази, му се налага глоба, заповедта минава през съд, и пак трябва да се осигури достъп. Кметовете, обаче, масово бягат от това си задължение. И когато се събарят носещи стени, трегери или колони, ситуацията излиза напълно извън контрол; а това ще отекне в следващите години особено силно в панелното строителство“, възмущава се председател на Асоциацията за регулиране на отношенията в етажната собственост.\r\nИ посочва реален пример за блок в столичния район „Овча купел“, в който, заради строеж в близост, - два от апартаментите на долен етаж в блок са напълно компрометирани. Собствениците, обаче, не допускат комисия с експерти, която да установи щетите, а това поставя под заплаха всички живущи в блока. „В случая районният кмет отказа да свърши задълженията си по закон и не издаде заповед собствениците да осигурят достъп“. Според сега действащото законодателство домоуправителите трябва да подават в общината информация за броя на домашните кучета, които живеят в жилищните сгради. Това, обаче, е допълнително задължение за управителите, и те масово не го правят. А и никой не ги контролира дали го правят, така че и тук има огромен хаос.   В момента собствениците са задължени да регистрират паспорта на домашния си любимец в общината по местоживеене, за да плащат данък за него. Ако животното е кастрирано, данък не се плаща. Контролът по регистрацията на животните е задължение е на Столичния инспекторат, но проверките за това са от дъжд на вятър. Общината има метод за регистрация на чиповете на животните, но не и опция животното да бъде дерегистрирано, когато почине. „Насила хубост не става, а и да става – не бива“ – с тези думи Миланов отговори на въпроса какво става, ако никой в етажната собственост не иска да стане домоуправител. За да има желание някой да стане такъв неписан сътрудник на общината, то тя може да го стимулира по много начини – например, да му предостави безплатна карта за градския транспорт, защото този човек върши работата на общината, като организира тази общност от живущи.\r\nОще една невероятна недомислица е записана в ЗУЕС – че парите от общата сметка за ремонти на живущите във входа задължително се съхраняват в банкова сметка на името на управителя. „В лична негова сметка все едно е физическо лице. И ако стане някакъв проблем – например, не си плати вноската за ипотечния кредит и частен съдебен изпълнител му наложи запор на сметките, - парите, събирани с години от живущите във входа, изчезват за миг. И няма механизъм, по който той да е длъжен да върне средствата на хората“, съобщи още Миланов. А ако домоуправителят иска да разкрие сметка на етажната собственост, не на свое име, банките му отказват, защото нямат механизъм за това, а и в закона такава сметка ще бъде третирана като незаконна.\r\nИ за финал – никой не може да накара касиера да се отчете за парите, които всеки месец прибира от съседите си. Просто защото няма законов механизъм, който да ги принуди да го направят. И ако се окаже, че касиерът си слага парите в джоба, дори няма как да бъдат санкциониран. ", "date": "2019.09.26", "title": "Експерт: Етажната собственост е пълен хаос "}
{"url": "https://www.actualno.com/asia/i-poslednijat-avstralijski-shtat-dekriminalizira-aborta-news_1378969.html", "text": "      Абортът беше декриминализиран в австралийския щат Нов Южен Уелс след седмици спорни дебати, привеждайки законите му в съответствие с останалата част от страната.      Политици от целия политически спектър гласуваха за отмяна на законите, датиращи от 1900 г., гласящи, че жени, които искат да направят аборт в Сидни или другаде в страната, както и техните лекари, могат да бъдат изправени до 10 години затвор.   Законодателството беше забавено с месеци от малка група консерватори от управляващата Либерална партия, които въстанаха срещу лидера си.\r\nПриемането на законопроекта беше приветствано от защитници на свободния избор, които през последните месеци организираха няколко големи демонстрации в негова подкрепа, предаде БГНЕС.  Алекс Гринуич, който представи законопроекта, заяви: \"Съжаляваме, че ни отне толкова време\", за да премахнем аборта от наказателния кодекс.\r\n„Най-дълбоката ми благодарност е към моите парламентарни колеги и  към специализираните организации за защита на правата на жените, които се борят за това от десетилетия“, каза той в изявление.   Процедурата се счита за законна само в най-многолюдния щат в Австралия, ако лекарят сметне, че физическото или психическото здраве на жената е в опасност. Новото законодателство позволява абортите да се извършват от лекар до 22 седмици, след като е получено одобрението на двама други лекари. Освен това незаконно е неквалифицирано лице да извършва аборт, като престъплението се наказва с до 7 години затвор.     ", "date": "2019.09.26", "title": "И последният австралийски щат декриминализира аборта "}
{"url": "https://www.actualno.com/asia/arest-v-centyra-na-melbyrn-po-podozrenie-za-atentat-news_1378970.html", "text": "      Заподозрян с неизвестно устройство е арестуван на автомивка в град Мелбърн, след като е бил извикан специален отряд сапьори, съобщават местни медии.      \"Полицията бе извикана в Северен Мелбърн, след като около 10:00 ч. сутринта е бил забелязан мъж с неизвестно устройство [...] 25-годишният мъж е арестуван и служители на сапьорския отдел провеждат проверка за безопасност\", цитира изявление на полицията Спутник.   Инцидентът е станал близо до „Роял Мелбърн шоу“, където е претъпкано със семейства и деца, радващи се на училищната ваканция, предаде БГНЕС.\r\nБизнесът в района е евакуиран и движението е отклонено.  Местните медии съобщават, че сапьорите са били извикани, след като мъжът, който носел имитация на експлозивно устройство в раницата си, се опитал да открадне превозно средство от автомивка.\r\nВпоследствие полицията заяви, че района е обявен за безопасен и пътя отново е отворен.    ", "date": "2019.09.26", "title": "Арест в центъра на Мелбърн по подозрение за атентат "}
{"url": "https://www.actualno.com/america/trymp-zabrani-vlizaneto-v-sasht-na-priblijeni-na-maduro-news_1378943.html", "text": "      Президентът на САЩ Доналд Тръмп забрани влизането в САЩ на висши служители, роднини и други приближени лица на венецуелския президент Николас Мадуро, които получават финансови облаги от пребиваването си в американската държава, съобщи пресслужбата на Белия дом.      Позовавайки се на \"политическата и хуманитарна криза\" по вина на правителството в Каракас, Белият дом издаде \"забрана за влизане като имигранти и неимигранти на лица, които заплашват демократичните институции на Венецуела\", предаде БГНЕС. ", "date": "2019.09.26", "title": "Тръмп забрани влизането в САЩ на приближени на Мадуро "}
{"url": "https://www.actualno.com/tennis/grigor-dimitrov-sys-silen-start-i-pobeda-v-kitaj-news_1379035.html", "text": "      Ракета №1 на България стартира отлично участието си на тенис турнира в Ченду, Китай. Първата ни ракета се наложи със 7:5, 7:5 над Даниел Еванс, като показа страхотно постоянство в играта си.      Сет №1 започна равностойно. Двамата си размениха по една точка за пробив в третия и четвъртия гейм, но до пробив не се стигна. Равенството се запази до 5:5, когато Димитров спечели подаването си за 6:5, а веднага след това направи пробив за 7:5 и край на първия сет.   Втората част започна отлично за 26-я в световната ранглиста. Хасковлията направи ранен пробив за 3:0, но допусна спад, когато сервира за мача при 5:3. Той все пак взе своето, като направи нов пробив при 6:5, за да затвори срещата след 7:5, 7:5.\r\nС тази победа Гришо се класира за 1/4-финалите на турнира. Там той ще се изправи срещу победителя от двойката Александър Бублик - Джордан Томпсън.   ", "date": "2019.09.26", "title": "Григор Димитров със силен старт и победа в Китай"}
{"url": "https://www.actualno.com/curious/napravete-tezi-9-neshta-predi-9-sutrinta-i-shte-imate-prekrasen-den-news_1378643.html", "text": "       Някои хора мразят сутрините, други ги обожават. Независимо от кой тип сте, можете да направите сутрешните си часове по-приятни и по-продуктивни с няколко дребни промени.        Още преди 9 ч. се опитайте да направите тези 9 неща, препоръчани от Business Insider. Ще ви отнемат само по няколко минути, но ще се почувствате релаксирани и готови да посрещнете всичко, което ще има да ви поднесе работният ден.                     ", "date": "2019.09.26", "title": "Направете тези 9 неща преди 9 сутринта и ще имате прекрасен ден"}
{"url": "https://www.actualno.com/business/nikolaj-vasilev-za-volkswagen-iglejda-zagubihme-bitkata-sys-srebyren-medal-news_1378995.html", "text": "      Изглежда има голяма вероятност тази битка да сме я загубили и да се задоволим със  сребърен медал, отчитайки, че щом сме преборили Румъния и Сърбия,  това също е добра новина. Това сподели в сутрешния блок на БНТ бившият министър на икономиката Николай Василев по повод решението на Volkswagen за това къде ще инвестират - в България или Турция.      Тази сутрин стана ясно, че явно е решил да строи новия си завод в Турция. Източници, близки до концерна, твърдят, че договорите може би ще се подпишат още идната седмица. В Турция смятат, че гигантската инвестиция им е в кърпа вързана, пише Deutsche Welle.\r\nРешението за изграждането на нов завод на Volkswagen в Турция вече е взето, съобщава агенция Reuters, позовавайки се на германския вестник \"Франкфуртер Алгемайне Цайтунг\" (ФАЦ). Според тази новина, Надзорният съвет на концерна вече е одобрил инвестицията, като решението може да влезе в сила всеки момент, а договорите могат да бъдат подписани още идната седмица.\r\nОще подробности за решението на Volkswagen може да   Това не означава, че сме загубили някаква война, продължи с разсъжденията си бившият министър Николай Василев. Това е просто едно и това се забелязва в международните среди. Това ще бъде неприятно, но е много възможно да доведе след себе си други инвестиции, каза още Николай Василев.   Състезанието е било полезно за българската администрация, смята Василев. Тя (администрацията) е разбрала какво изискват големите инвеститори, как се участва в такава огромна надпревара и какво е направила другата държава, за да ни победи.\r\n\"Турция има някои неща, с които ние не можем да се състезаваме. Например , с който по население е равен на цяла Източна Европа взета заедно, без Русия, разбира се. Второ - тя може да си позволи , които държавите от ЕС не могат'', посочи бившият министър.    От политическа гледна точка обаче Николай Василев е изненадан от решението на Volkswagen.\r\n\"При сегашната геополитическа обстановка, не приличаше много на германска компания да направи точно това, но, разбира се, те са голяма държава, знаят своите интереси и правят каквото си решат. Ако ме питате мен, дори и да не е в България, тази инвестиция трябваше да отиде в ЕС. И преди 1-2 години, щях да предположа, че ако не у нас, инвестицията ще отиде в Румъния\", каза бившият министър.\r\nПо думите му българската администрация е направила всичко необходимо, но в глобален план страната ни трябва да поработи върху по-добрия си имидж в световните медии.   \"Не бих искал да се събуждам със статии, които започват и завършват с това, че България е най-корумпираната държава\", заяви Василев.\r\nПо думите му обаче каквито и инвестиции да дойдат от Южна Корея, те няма да са в размерите на инвестициите от Западна Европа. Така бившият министър коментира , който ще се строи у нас от посещението на премиера Бойко Борисов в Република Корея.   Смятам, че такива новини, като една евентуална инвестиция на , са нещо позитивно и се надявам да се случват повече.\r\n\"Досега България не е била успешна в миналото с привличането на азиатски инвестиции, трудно ми е да обясня защо. Струваше ми се, че преди години имаше огромни инвестиции в България, особено след приемането ни в ЕС, тъй като тогава говорихме за инвестиции в размер на около 9 млрд. евро, а днес те са за около 2-3 млрд. Позитивите при нас са стабилността, спокойствието и ниските данъци. Негатив е по-скоро малкият ни пазар'', обясни той и добави, че у нас биха се завърнали стотици хиляди българи от чужбина, ако се увеличат заплатите и бъдат привлечени наистина качествени инвеститори.\r\nОтносно слуховете, че може да инвестира у нас Василев заяви, че това е огромна компания със световни амбиции и България е длъжна да се бори за подобна възможност, като отново наблегна, че ситуацията у нас е спокойна и стабилна. ", "date": "2019.09.26", "title": "Николай Василев за Volkswagen: Иглежда загубихме битката със сребърен медал   "}
{"url": "https://www.actualno.com/society/evropejski-den-bez-jertvi-na-pytishtata-uchenici-izlizat-na-shestvie-news_1378968.html", "text": "      Денят 26 септември за четвърта година е обявен за Европейски ден без загинали на пътя.      Мотото, под което тази година ще премине Европейският ден без жертви на пътя у нас, е „Обичам семейството си! Да го пазим на пътя!”. 2019-та пък е обявена за година на активна работа по опазване живота и здравето на участниците в движението по пътищата с мото „ПАЗИ СЕМЕЙСТВОТО СИ НА ПЪТЯ”.   Според статистиката на „Пътна полиция”, за периода от 1 януари до 31 юли 2019 г. на територията на страната са настъпили 3564 пътнотранспортни произшествия, при които са загинали 318 и са ранени 4505 души. Спрямо същия период на 2018 г. са по-малко със 185, загиналите са повече с 1, а ранените – по-малко с 288.\r\nНай-много инциденти са настъпили на територията на ОДМВР – Пловдив (444), на СДВР (428), ОДМВР – Варна (382), ОДМВР – Търговище (25), Смолян (36) и Перник (37).  През първите седем месеца на годината от 3564 случая – 3436 са настъпили в резултат на извършени нарушения от водачите. В 44 случая инцидентите са станали по вина на пешеходците.\r\nСпоред анализ на Евростат България е на първо място в Европейския съюз по брой загинали при катастрофи с леки автомобили на 1 милион жители.\r\nХарактеристиката на фаталните инциденти при отделните категории превозни средства показва, че България се нарежда с най-висок дял смъртност в категорията на леките автомобили с 64 смъртни случая на милион жители. Това е почти шест пъти повече от най-ниското съотношение в Европейския съюз - от 11 души в Малта.       Средният показател за общността е 23 смъртни случая на 1 милион жители. Данни от доклад на МВР показват, че близо половината от фаталните инциденти се дължат на челен сблъсък между автомобили.\r\nПо данни на новосъздадената Държавна агенция „Безопасност на движението по пътищата” основната причина за катастрофите е отвличане на вниманието на шофьорите най-вече заради мобилни телефони.\r\nПо повод 26 септември – Европейския ден без загинали на пътя, БЧК съвместно с правителствени и неправителствени организации и корпоративни партньори, организира открит урок с учениците от начален курс на 199-то основно училище „Свети Апостол Йоан Богослов“ в кв. „Левски Г“ в столицата.\r\nДецата ще бъдат обучени на правилата за безопасно поведение на пътя от представители на „Пътна полиция“ при Главна дирекция „Национална полиция“ и БЧК. След открития урок и викторина, учениците ще направят мълчаливо шествие на пешеходна пътека в памет на загиналите техни връстници и ще поставят детски обувки.\r\nИнициативата е в рамките на Втората национална кампания на Българския Червен кръст, която се реализира заедно с партньори от Националния дарителски фонд за подпомагане на деца, пострадали при пътнотранспортни произшествия. Целта на събитието е да обедини усилията за намаляване на смъртните случаи на деца по пътищата и да насочи общественото внимание към проблема с детския пътен травматизъм, чиито жертви за съжаление се увеличават драстично с всяка изминала година.      От основаването си до сега Националният дарителски фонд е подпомогнал семействата на 757 деца, които са получили различни по степен увреждания вследствие на автомобилни злополуки. ", "date": "2019.09.26", "title": "Европейски ден без жертви на пътищата, ученици излизат на шествие"}
{"url": "https://www.actualno.com/chronicles/roden-e-ran-bosilek-news_1378813.html", "text": "      Роден е на 26 септември 1886 в Габрово. Баща му е занаятчия и опълченец от Освободителната война – починал, когато Ран Босилек е седемгодишен. Ран Босилек има двама братя и две сестри. Всички получават висше образование. Единият му брат е д-р Христо Негенцов (1881 – 1953), професор по педагогика. Другият му брат е Никола Негенцов (1888 – 1943) – физик, метеоролог.      Ран Босилек завършва Априловската гимназия в Габрово (1904) и известно време след това работи като учител (1904 – 1908). За своите малки ученици той написал първото си детско стихотворение „На косичка“, което било публикувано в списание „Светулка“ през 1906 г. Следва славянска филология и право в Софийския университет (1908 – 1910), завършва право с докторат в Брюксел, Белгия (1916). Известно време е адвокат, но обичта му към децата става причина да започне да пише за тях.   Къщата на ул. „Иван Асен II“ 10 в София, където Ран Босилек е живял и творил от 1928 до 1958 г.\r\nУчаства в редактирането на списание „Светулка“, редактира вестник „Врабче“. Редактор е в издателство „Хемус“, където се издава сп. „Детска радост“ – едно от най-известните детски издания в България. Председателства Дружеството на детските писатели. Членува в Съюза на българските писатели. Ран Босилек е един от създателите на художествено оформената детска книга в България. През 1932 книгата „Неродена мома“ с преразказани приказки от Ран Босилек и илюстрации на Георги Атанасов на изд. „Хемус“, печели престижната международна награда Шумейкър на Втората международна изложба на книгата в Брюксел[1][2].  Ран Босилек е един от авторите, които съчетават рядката дарба на лирика и прозаика. Голямото му по обем творчество за деца е представено в десетки отделни издания и сборници.\r\nУмира на 8 октомври 1958 година в София.    ", "date": "2019.09.26", "title": "Роден е Ран Босилек"}
{"url": "https://www.actualno.com/interest/bydeshtite-vojnici-shte-obezvrejdat-vragove-samo-s-uma-si-news_1378964.html", "text": "      Революционно устройство ще позволява на войниците да контролират военна техника и превозни средства само с мислите си, съобщава Дейли Стар.      Учени от няколко университета в САЩ създадоха нов \"мозъчно-компютърен интерфейс\". Устройството е свързано с горната част на врата, приема мозъчни сигнали и ги преобразува в дигитална информация. Тези сигнали могат да се използват за управление на превозно средство или за контрол на други компютри. Обикновено тези устройства трябва да бъдат свързани с други машини и често изискват проводящо желе, за да работят.   Вун-Хонг Йо, изследовател от Института за технологии в Джорджия, каза: „Демонстрирахме, че тази преносима, гъвкава портативна система може да управлява електрическа инвалидна количка, мини-кола и софтуерна презентация.“\r\nУстройството е проектирано за неподвижни хора, но може да има много по-широко приложение.  Йо добави: „Тази система може да се използва за контрол на други устройства, включително военно оборудване.“\r\nИнформацията се появява в последния брой на списание „Nature Machine Intelligence“.   Миналата година Агенцията за бъдещи изследователски проекти в областта на отбраната на САЩ (ДАРПА) пусна ново поколение военни самолети, които се управялват от пилот, седящ на стотици километри с имплант в мозъка му.    Използвайки сложни мозъчно-компютърни интерфейси (BCI), войниците ще могат да пилотират до три самолета едновременно само с мислите си.\r\nТоп американски учени работят по схемата от 2015 г.\r\nОще през 2016 г. пилот с прикачен невронен имплант успя да навигира самолет в симулаторен полет, като в същото време поддържа два други самолета в готовност.   През 2017 г. пилот управлява самолет чрез друга симулация, този път получавайки бърза обратна връзка - имплантът създаде усещане за изтръпване на ръцете му. ", "date": "2019.09.26", "title": "Бъдещите войници ще обезвреждат врагове само с ума си "}
{"url": "https://www.actualno.com/politics/volen-siderov-sydiite-ne-sa-nedosegaemi-kakto-i-prokurorite-news_1379010.html", "text": "      Лидерът на „Атака” Волен Сидеров обяви официално, че влиза в битката за кмет на София. Това стана по време на протеста пред Съдебната палата, организиран от партията срещу освобождаването на австралиеца от съдия Калин Калпакчиев.      „Известни сме като партия, която участва в митинги. Вчера изразихме възмущението си срещу съдия Калпакчиев. Той е освободил един убиец с неплатено обезщетение от 400 000 лв. Очевидно има нарушение. Калпакчиев трябва да бъде санкциониран. Съдиите не са недосегаеми, както и прокурорите”, заяви в интервю за Нова телевизия.   Сидеров коментира и съкратено съдебното производство, което беше гласувано в сряда на първо четене:\r\n„По-добрият вариант е съкратеното съдебно следствие да отпадне при тежки престъпления. При втория предложен вариант, в който съдията трябва да прецени дали да даде максимална присъда, или да я съкрати,опираме до неговото субективно мнение. Юридическото лице може да се подаде на внушение, на корупция. Няма данни, които да показват, че Полфрийман се е поправил. Напротив, от затворническата управа казват, че неговото поведение не е било подходящо за предсрочно освобождаване. Въпреки това съдия Калпакчиев взима такова решение. Имаме институционално разминаване”, смята Волен Сидеров.  Сидеров изказа мнение и по въпроса с шпионския скандал. „Трябва ясно да се дефинира какво означава шпионаж и какво услуга на друга държава. България си е сменяла геополитическото влияние доста пъти. Бяхме съюзници на хитлеристка Германия, а след това на Съветска Русия. Сега сме на САЩ”, коментира Сидеров.\r\nКандидатът за градоначалник коментира и настоящия местен вот:   „Не съм съгласен с някои предложения на . Ако стана кмет на София, ще спра гей парадите. Тя ги толерираше, даже позволи това шествие да мине през центъра на София. Ще премахна и „тормоза с паяка”. Синята и зелената зона ще бъдат преразгледани. Транспортът ще бъде безплатен за пенсионери, инвалиди и ученици. Сметките за парно на пенсионери и многодетни семейства също ще бъдат намалени”, категоричен бе Волен Сидеров.    Той заяви, че ако застане на кметския пост, ще направи ревизия на софийския бюджет и ще постави на първо място крайните квартали. ", "date": "2019.09.26", "title": "Волен Сидеров: Съдиите не са недосегаеми, както и прокурорите"}
{"url": "https://www.actualno.com/burgas/nacionalen-festival-v-burgas-se-posveshtava-na-mejdunarodnija-den-na-vyzrastnite-hora-news_1379020.html", "text": "      Започна фестивалът \"Сребро в косите - песен в душите край морето на Бургас\", който се провежда за девети път. Вокални групи, дуети и квартети от цялата страна ще участват в националната певческа проява. Техният брой е 120 и пристигат от Варна, Сливен, Казанлък, Ямбол, Тополовград, Кърджали, Русе, Малко Търново и други населени места.      В продължение на два 26-ти и 27-ми септември от 10.00 часа, публиката може да чуе български фолклор - автентичен и обработен, патриотични, стари градски и естрадни песни. За първи път, в това издание на фестивала, участие са заявили и военни вокални състави. В залата на ДНА техните изпълнения ще звучат и утре 27-ми септември от 17.30 часа, когато започва Гала концертът на най-аплодираните участници в проявата.  Самодейците, участници във фестивала, ще получат от Община Бургас сувенири за спомен, които са изработени ръчно от Общинско социално предприятие \"Морски знаци\".\r\nФестивалът \"Сребро в косите - песен в душите\" е организиран от Сдружение \"Съюз на пенсионерите - 2004\" и община Бургас. Той е един от най-големите форуми за изява на хора от третата възраст. Изданието тази година се посвещава на 1 октомври - Международният ден на възрастните хора, за да накара обществото да се вгледа в техните проблеми. ", "date": "2019.09.26", "title": "Национален фестивал в Бургас се посвeщава на Международния ден на възрастните хора"}
{"url": "https://www.actualno.com/america/ministerstvoto-na-pravosydieto-na-sasht-razsledva-facebook-news_1378980.html", "text": "      Американското министерство на правосъдието планира да започне собствено антимонополно разследване по отношение на компанията Facebook, предаде агенция „Блумбърг“, позовавайки се на собствени източници.      Решението е взето, въпреки че в момента работата на социалната мрежа се проверява от експерти на Федералната търговска комисия на САЩ, разкриха източниците. Двете успоредни разследвания няма да се пресекат и ще засегнат различни аспекти от работата на компанията.   През юли стана известно, че американските власти се подготвят да започнат мащабно разследване спрямо „Амазон“, Гугъл, „Епъл“ и Фейсбук. Те ще проверят дали тези компании нарушават антимонополното законодателство.\r\nПълномощията в хода на разследването трябва да се разделят между Федералната търговска комисия, която трябва да осъществи надзора над „Амазон“ и Фейсбук, и министерството на правосъдието, което трябваше да се заеме с „Епъл“ и Гугъл.  Сега, по данни на източниците на „Блумбърг“, условията на договорката са се променили, и освен Фейсбук в сферата на интересите на съдебното ведомство също така трябва да попадне и „Амазон“.\r\nЕдновременно с двете ведомства собствено разследване ще направят и демократите в Камарата на представителите на американския Конгрес.   През август вестник „Уолстрийт джърнъл“ съобщи, че група прокурори е провела среща с представители на правосъдното министерство, на която са се обсъждали нарушенията на големите корпорации, след което е било взето решение за провеждане на антимонополно разследване.     ", "date": "2019.09.26", "title": "Министерството на правосъдието на САЩ разследва Facebook"}
{"url": "https://www.actualno.com/society/prognoza-za-vremeto-26-septemvri-chetvyrtyk-news_1378937.html", "text": "      Днес облачността ще е значителна и главно в следобедните часове ще има валежи от дъжд. На отделни места в Северна България ще прегърми. Вятърът, около обяд в Западна България, а до полунощ и в крайните източни райони, ще се ориентира от северозапад, ще е до умерен, в Дунавската равнина - временно силен.      Максималните температури ще са между 21° и 26°. Атмосферното налягане е по-ниско от средното за месеца, след обяд ще започне да се повишава. Това съобщи пред Агенция \"Фокус\" дежурният синоптик Георги Цеков от Националния институт по метеорология и хидрология (НИМХ).\r\nПо Черноморието облачността ще е по-често значителна, на места с предимно слаби валежи. Вятърът ще е до умерен от юг-югозапад. Максимална температура на въздуха 21-25°. Температурата на морската вода е 21-23°. Вълнението на морето най-често ще бъде 3 бала.\r\nНад планините ще преобладава облачно и мъгливо време. На много места около и след обяд ще превали, на отделни места и ще прегърми. Ще духа до умерен, по високите и открити части и временно силен западен вятър. Максимална температура на височина 1200 метра – около 17°, на 2000 метра – около 9°.  В петък все още на отделни места в източните райони и Рило-Родопската област ще превалява слаб дъжд, но от запад облачността ще се разкъсва, до вечерта ще намалее до незначителна. Ще остане ветровито, с умерен, в Дунавската равнина и временно силен северозападен вятър.\r\nПрез почивните дни ще преобладава слънчево време. По-значителни временни увеличения на облачността ще има в събота преди обяд над Източна България, без валежи. Вятърът ще отслабне, в много райони, отначало в западната част от страната, после и на изток, и ще стихне. Преобладаващите минимални температури ще са между 9° и 14°, в събота – с градус-два по-ниски. В неделя максимални - между 23° и 28°. ", "date": "2019.09.26", "title": "Прогноза за времето – 26 септември (четвъртък)"}
{"url": "https://www.actualno.com/politics/deputatite-prieha-promeni-v-zakona-za-pazarite-na-finansovi-instrumenti-na-pyrvo-chetene-news_1379011.html", "text": "      Парламентът одобри на първо четене създаването на Централен регистър на ценни книжа, в който ще се вписват всички ценни книжа, издадени от дружества със седалище в България и пуснати в обръщение, съгласно законодателството ни.      Предвижда се „Централен депозитар“ да вписва информация за централните депозитари на ценни книжа и регистрираните от тях емисии безналични ценни книжа.   Достъпът до Регистъра ще се осъществява по правила, предварително одобрени от Комисията за финансов надзор.\r\nПромените в Закона за пазарите на финансовите инструменти, внесени от Министерския съвет, забраняват нерегламентираната търговия с финансови инструменти, а агентите, които ги предлагат, ще трябва да се регистрират задължително в специален регистър. Той ще бъде воден от Комисията за финансов надзор.  Промените в закона целят да уредят нормативното отделяне на функцията по водене на Централен регистър на безналичните ценни книжа от дейността на Централен депозитар на ценни книжа, извършвани от „Централен депозитар“ АД.\r\nИзмененията в закона са в изпълнение на европейски директиви и регламенти към тях, които в пълнота уреждат обществените отношения, свързани с търговията на ценни книжа и пазарите на финансови инструменти. ", "date": "2019.09.26", "title": "Депутатите приеха промени в Закона за пазарите на финансови инструменти на първо четене"}
{"url": "https://www.actualno.com/asia/trus-ot-65-stepen-v-iztochna-indonezija-news_1378958.html", "text": "      Агенцията за геофизика съобщава за силно земетресение с магнитуд 6,5. Епицентърът е регистриран на югозапад край брега на остров Серам, информира Спутник.      Няма непосредствени съобщения за щети или пострадали. Местните власти не са издали предупреждение за цунами.   Според Американската служба за геоложки проучвания, земетресението е ударило на 37 километра североизточно от Амбон в провинция Малуку в 8:46 ч. местно време, на дълбочина 29 километра.\r\n\"Спях със семейството си, когато изведнъж къщата започна да се тресе\", заяви репортер на АФП в Амбон. \"Земетресението беше наистина силно. Изтичахме от къщата си и видяхме съседите да бягат. Всички изпаднаха в паника.\"  Индонезия претърпява чести сеизмични и вулканични активности поради позицията си в тихоокеанския \"Огнен пръстен\", където се сблъскват тектонични плочи.\r\nМиналата година земетресение с магнитуд 7,5 и последващо цунами в Палу на остров Сулавеси остави жертви или изчезнали над 4 300 души, предаде БГНЕС.   На 26 декември 2004 г. опустошително земетресение с магнитуд 9,1 удари край брега на Суматра и предизвика цунами, в което загинаха 220 000 в целия регион, включително около 170 000 в Индонезия.     ", "date": "2019.09.26", "title": "Трус от 6,5 степен в Източна Индонезия "}
{"url": "https://www.actualno.com/america/poveche-ot-2-mln-jivotni-sa-ubili-gorskite-pojari-v-bolivija-news_1378955.html", "text": "      Повече от 2 милиона диви животни, между които ягуари, пуми и лами, са загинали в продължаващите седмици горски пожари, опустошили огромни количества боливийски гори и тревни площи, съобщиха експерти по околна среда.      Пожарите опустошиха тропическата савана на Чикитания в източната част на страната, предаде БГНЕС.\r\n„Консултирахме се с биолозите на Чикитания и прогнозата е за повече от 2,3 милиона изчезнали животни в много защитени зони“, заяви професор Сандра Куйрога от университета Санта Крус пред АФП.   Латиноамериканските оцелоти и други диви котки като пуми и ягуари, както и елени, лами - и по-дребни горски животни като мравояди, язовци, гущери, тапири и гризачи - са жертви на пожарите, според биолозите, които изследват мащаба на щетата.  Местните медии показаха изображения на овъглени трупове на животни в тлеещите гори и птици, които бягат към зони, пощадени от пламъците.\r\nПожарите, които от август са опустошили повече от 4 милиона хектара (10 милиона акра), напълно унищожиха горите, простиращи се на над 100 хектара в резервата Тукавака в източния департамент Санта Крус.\r\n\"Гората е напълно овъглена и щетите са необратими. Тя никога няма да се върне към нормалното си състояние\", каза Куйрога.       Източният дял на Санта Крус е най-силно засегнатият от деветте департамента на Боливия, откакто пожарите започнаха през май и се засилиха в края на август.\r\nБоливия използва специални противопожарни самолети, Боинг 747 и руския Илюшин, както и хеликоптери, 5 000 пожарникари, войници и полиция, но пожарите все още не са потушени.\r\nПриродозащитниците обвиняват законите, приети от левия президент Ево Моралес, който насърчи изгарянето на гори и пасища за разширяване на селскостопанското производство.\r\nПравителството приписва пожарите на сухото време и ветровете, подпомагащи разрастването на стихията. ", "date": "2019.09.26", "title": "Повече от 2 млн. животни са убили горските пожари в Боливия "}
{"url": "https://www.actualno.com/celebrate/sv-apostol-i-evangelist-ioan-bogoslov-news_696329.html", "text": "      Честното преставяне на този апостол и евангелист, довереника, девственика и възлюбения Христов ученик Йоан Богослов се празнува в двадесет и шестия ден на месец септември. На тази дата е поместено и житието му.      На осми май се споменава честния прах, целебно изхождащ от гроба му.   Когато свети Йоан Богослов доживял стогодишна възраст, като много се потрудил за благовестието Христово, заедно със седем свои ученици той отишъл в град Ефес и им заповядал да изкопаят кръстообразна могила, в която той се подготвил да умре, като легнал в нея, бидейки още жив (както се разказва в житието му).\r\nХристияните, живеещи в град Ефес, след смъртта на апостола разкопали могилата му, но не намерили тялото на апостола. Като оплакали честната му кончина, те се върнали в града, а след това често идвали на гроба на апостола и възнасяли усърдни молитви към Бога, като призовавали за помощ и ходатайство пред Бога свети Йоан Богослов.  При това всяка година в този месец и на този ден от гроба на апостола излизал много ситен прашец, който извършвал изцеления. Вярващите събирали този прашец и лекували различни недъзи и болести. Затова сред вярващите станало обичай на този ден, както и през септември месец да възхваляват и облажават с песнопения този велик Божий угодник, възлюбен от Бога повече от всички останали свети угодници.\r\nПо молитвите му Господ да дарува и на нас изцеление на недъзите ни - душевни и телесни - и да се сподобим и ние да бъдем угодни и възлюбени на нашия Христос Бог.    ", "date": "2019.09.26", "title": "Св. апостол и евангелист Иоан Богослов"}
{"url": "https://www.actualno.com/healthy/lekari-iskat-sankcii-i-za-pacientite-pri-falshivi-bolnichni-news_1378944.html", "text": "      В спора кой да плаща болничните и как да се спре издаването на прекалено много листове се включиха и личните лекари с предложение отговорност да носят и самите пациенти. Тези, които не спазват препоръките в болничния си лист, да бъдат санкционирани, включително с глоби и неплащане на болничните, искат от Сдружението на общопрактикуващите лекари в България. Предложението е част от становище на сдружението по проекта за промени в Правилника за устройство и организация на работата на органите на медицинската експертиза, пише в. .      От години от нормативната уредба е отпаднала възможността и пациентите да носят отговорност при неспазване на препоръките в болничния лист. Затова сега никой не проверява дали те наистина се лекуват, няма и санкции, ако вместо вкъщи са на морето. Така ползвателят на болничния получава \"имунитет\", но се създават и условия за прехвърляне на вина и търсене на отговорност у лекарите, отбелязват общопрактикуващите.   \"Злоупотребата с права е забранена от конституцията, която е с пряко действие, но за да е ефективна тази забрана, трябва да има система за контрол и санкции за злоупотребяващите ползватели на болнични листове\", допълват от сдружението.\r\nСпоред тях настоящата нормативна уредба допуска ползвателите на болнични да злоупотребяват безнаказано и затова трябва да има текстове, които определят неспазването на режима и неявяването на контролни прегледи като нарушение, за което нарушителят носи отговорност и търпи санкции.  Те трябва да бъдат \" и незаплащането му от работодателя и НОИ; обявяване на отсъствието за самоотлъчка; налагане на парична санкция на ползвателя\". Според лекарите контролът на това дали пациентите спазват болничните си, е лесноосъществим, като може да бъде планов, на случаен принцип или по сигнал на заинтересованите страни като осигурители, НОИ или трети лица.\r\nЗаради , които по оценка на бизнеса са между 750 000 и 1 млн. случая, бизнесът иска промени в режима на изплащане на обезщетенията. Част от работодателите настояват да се върне старото положение и НОИ да поеме болничния от първия ден.\r\nАсоциацията на индустриалния капитал (АИКБ) излезе с радикална идея , която впоследствие бе смекчена до предложение отговорността да се носи солидарно - първите два дни да са изчаквателни и за сметка на болния, третият и четвъртият да са за сметка на работодателите, а от петия ден нататък да поема НОИ.       Институтът категорично отказва да поеме отново първите три дни, въпреки че срещу тях стоят осигуровки. Според социалния министър Бисер Петков решението трябва да се търси в ограничаване на , които плаща работодателят в рамките на една година, а също и на срока на отпуска, който може да се дава от личния лекар.\r\n\"Прекратяването на практики като или за копаене на картофи става само с контрол. Когато дойде пациент и каже, че го боли, ние няма как да знаем дали наистина го боли, защото това е субективно нещо\", коментира председателят на Сдружението на общопрактикуващите лекари Любомир Киров. Пациентът може да заяви, че има температура, но не и в момента, защото е пил лекарство.\r\nДо 2012 г. е съществувал регламент, според който НОИ и регионалните здравни инспекции са имали право да проверяват - по сигнал на работодател или при планова проверка, дали болните спазват предписания им режим. Ако се окаже, че болен, който трябва да лежи, изобщо не си е вкъщи, болничните са били анулирани или работниците са връщали парите и са търпели дисциплинарни санкции. \"Правилото работеше добре за прекратяване на измамите\", обясни д-р Костадин Сотиров от УС на сдружението. Така например се оказало, че половината от ансамбъл на турне в чужбина е в болнични.\r\nСотиров призова да отпаднат и сега действащите нормативни текстове, които задължават личните лекари да издават болнични за махмурлук.       Лекарите искат да се премахне хартиеният документ \"Лична амбулаторна карта\", който продължава да се ползва като източник на информация за ползваните болнични, въпреки че от 3 години работи софтуерът на НОИ за регистрация на болничните.\r\n\"Този софтуер позволява подробна обработка на информацията за издадените болнични по брой, брой дни, лекар, който е издал документа, както и всяко лице, получило болничен. Тази информация е достъпна както за лекарите, които издават болнични листа, така и за експертите от НОИ\", аргументират се джипитата.\r\n\"Но информацията в ЛАК се вписва на ръка и не подлежи на електронна обработка, а и няма смисъл да се обработва, тъй като съществува в електронна база данни. Логично възниква въпросът, който няма смислен отговор: защо трябва се изисква ЛАК и да се попълва на ръка?\", питат се от сдружението и предлагат амбулаторната карта да заеме мястото си в музея. ", "date": "2019.09.26", "title": "Лекари искат санкции и за пациентите при фалшиви болнични"}
{"url": "https://www.actualno.com/books/kristofyr-paolini-otnovo-ni-prenasja-v-magicheskata-zemja-alagezija-news_1378821.html", "text": "      Кристофър Паолини извървява дълъг път от 2002 година, когато публикува сам дебютния си роман „Ерагон“. Едва осемнайсетгодишен Паолини първо продава книгата само в родния си град  Парадайз Вали, Монтана. След това започва да обикаля училища и библиотеки в щата, преоблечен в средновековен костюм, за да чете и обяснява творбата. Така се стига до съдбоносна среща, която води до публикуването на втори тираж на книгата от \"Рандъм Хаус\" през 2003 г.      Последвалите три продължения и едноименната екранизация на „Ерагон“ през 2006 г. носят световна слава на Кристофър Паолини. Той е включен и в световните рекорди на „Гинес“ като най-млад автор на бестселърова поредица.\r\nНай-новата му книга „Вилицата, Вещицата и Драконът“ събира три разказа, които отново потапят читателя във фантастичния свят на дракони, джуджета и приключения. Любопитен факт е, че сестрата на Кристофър Анджела е съавтор на един от разказите.   В интервюта по повод излизането на „Вилицата, Вещицата и Драконът“ Паолини споделя, че това няма да е последната книга за Алагезия и дори работи по пети роман, с който да зарадва верните почитатели на драконовия ездач Ерагон.  За книгата\r\nСкитник и прокълнато дете.\r\nМагии и заклинания.    И разбира се, дракони.   Изминала е година, откакто Ерагон напуска познатите му земи в търсене на идеалното място, на което да обучи ново поколение Драконови ездачи. Очаква го много работа: да построи огромно здание, в което да приюти драконите и своите приятели, да осигури прехраната им, да пази драконовите яйца. Да приобщи войнствените ургали и горделивите елфи. В този тежък момент от злободневните задачи го откъсва видение от Елдунари. Неочаквани гости му помагат да вземе важно решение, а една стара ургалска легенда му дава нова насока.\r\nТази книга съдържа три разказа, сред които и откъс от мемоарите на незабравимата вещица и гадателка Анджела... написани от сестрата на Кристофър – Анджела Паолини, вдъхновила образа на билкарката!\r\nДобре дошли отново в света на Алагезия!       ", "date": "2019.09.26", "title": "Кристофър Паолини отново ни пренася в магическата земя Алагезия"}
{"url": "https://www.actualno.com/society/novini-ili-novini-kartinata-na-pechata-za-26-septemvri-news_1378952.html", "text": "      Редакционният екип на ви представя краткия преглед на печата, посветен на акцентите за днешния ден – 26 септември.       Току-що завърнали се на работа, депутатите отново си подготвят ваканция, а като повод за нея са местните избори на 27 октомври. Предложение Народното събрание да не работи от 16 октомври до последния работен ден преди местния вот, тоест 2 седмици, е било внесено в деловодството на парламента от представители на управляващото мнозинство плюс ДПС и \"Воля\". Депутатите засега отричат да извънредна ваканция покрай изборите, а въпросът вероятно ще се обсъжда и реши на заседанието в четвъртък.   Информацията от тол системата ще може да се ползва и от други държавни контролни институции като НАП, Агенция \"Митници\" и др. Системата за таксуване в момента се тества, като се очаква да заработи догодина.\r\nВ 4 демонстрационни центъра в страната – в София, Пловдив, Варна и Русе всеки може да се запознае с начина, по който се издава маршрутна карта, и с помощта на т.нар. тол калкулатор да изчисли какъв би бил тол разходът.\r\nТежките превозни средства ще се контролират чрез порталните рамки, които ще предават информация към съответните контролни служби. Щом рамките заработят, автомобилите, които в момента проверяват за платени електронни винетки, ще бъдат пренасочени към други пътища, които не влизат в тол системата, и ГКПП-тата.     Над 10 000 кандидати ще се борят за пост в местната власт в големите областни градове на страната на изборите на 27 октомври. Най-много по традиция са кандидатите в столицата, където общинският съвет се състои от цели 61 души.\r\nПовечето от партиите са заложили на пълна листа с кандидати. В София кандидатите са точно 1461, следвани от Варна, където желаещите да седнат на кметски стол или да станат общинари са малко над 870.\r\nТрети в списъка се нарежда Благоевград със близо 600 души, регистрирани за вота, следван от Стара Загора с 553. Бургас, където мераклиите са близо 475 души, и Пловдив със своите 451 претенденти пък се нареждат на пето и шесто място в класацията.\r\nНай-малко са кандидатите в Габрово и Кюстендил, където са регистрирани съответно 205-има и 203-ма мераклии за кметове на община, на кметства и общински съветници.   Веднага щом получи документите си за самоличност, австралиецът Джок Полфрийман ще може да напусне България.\r\nВъв вторник Сотир Цацаров обжалва пред Върховния касационен съд (ВКС) предсрочното условно освобождаване на австралиеца и спиране на решението на Софийския апелативен съд (САС). В закона обаче няма определен срок, в който ВКС да разгледа искането на главния прокурор. Днес искането на Цацаров бе върнато, но се очаква утре изрядните документите да бъдат внесени и делото да се разпредели на съдии от ВКС.\r\n\"Ако се възобнови това производство, ако се отмени определението на САС, ще е налице основание отново лицето да бъде задържано. Ако вече е в чужбина, ще се използват институтите за международна правна помощ, за да бъде върнато лицето в България за доизтърпяване на наказанието\", обясни говорителят на главния прокурор Румяна Арнаудова. ", "date": "2019.09.26", "title": "Новини или Novini – картината на печата за 26 септември"}
{"url": "https://www.actualno.com/america/v-teksas-ekzekutiraha-myj-za-ubijstvo-na-cjaloto-mu-semejstvo-news_1378960.html", "text": "      Тексас екзекутира мъж, убил трима членове на семейството си, след дело, в което съдията носеше вратовръзка, изобразяваща спринцовка - в очевидно позоваване на процедурата със смъртоносна инжекция.      45-годишният Робърт Спаркс бе обявен за мъртъв в 18:39 местно време, предаде БГНЕС.   Той беше осъден на смърт през 2008 г. за това, че е намушкал до смърт съпругата си, както и двамата си доведени сина на възраст 9 и 10 години, преди да изнасили 12-и и 14-годишните си доведени дъщери в дома им в Далас посред нощ. Малко след убийствата той твърдеше, че се е защитавал от жена си, за която каза, че се опитвала да го отрови.\r\nАдвокатите му обжалваха присъдата му пред Върховния съд на САЩ, пледирайки, че той е невменяем и страда от психоза, което го прави неподходящ за смъртно наказание.  Те също така подчертаха, че съдебният му процес е бил повлиян от вратовръзката на съдебния изпълнител, казвайки, че това може да повлияе на съдебните заседатели.\r\nВърховният съд отхвърли жалбата само часове преди екзекуцията.   Спаркс е 7-ия човек, екзекутиран в Тексас и 16-и в САЩ от началото на годината.     ", "date": "2019.09.26", "title": "В Тексас екзекутираха мъж за убийство на цялото му семейство "}
{"url": "https://www.actualno.com/society/blizki-na-jertvi-na-tejki-prestyplenija-kym-deputatite-bydete-hora-news_1379008.html", "text": "      \"Искам политиците да не се делят на бели, жълти, зелени и червени, а  да бъдат единни като майки, бащи, баби и дядовци. Искам промяна на НПК  без паво на споразумение на доживотната присъда. Те го заслужават тези  убийци. Никога няма да върнат моята Криси да я прегърна. Душата ми гори,  а те не го разбират. Господа министри, моля ви, бъдете хора.\"      Така изрази възмущението си от провелия се на 25 септември дебат в парламента и промени в НПК, бабата на убитата през август Криси - Симонка Георгиева пред BTV. На първо четене бяха гледани четири предложения за промени в Наказателния кодекс, свързани с присъдите за тежки криминални случаи и съкратеното  досъдебно производство.   Законът беше гледан под натиска на протест на близки на жертвите  на рецидивисти, които настояват тези престъпници да нямат право да намаляват присъдите си. Протестиращите внесоха исканията си, с национална подписка, която по думите на опечалените, е с над 20 хилияди гласа в подкрепа.\r\nБабата на убитата Криси се обърна директно към министър Данаил Кирилов: \"Много ли искаме за една доживотна присъда на престъпници на тежки криминални престъпления. Моята внучка Криси беше убита на 15 август по много жесток и мъчителен начин. Нима нейният убиец и всички други не заслужават доживотната присъда. Защо искате 1/5 със замяна на доживотната присъда. Ако не се приемете Закона, господа депутати, ние сме готови на гражданско неподчинение. 30 палатки ще опънем пред парламента, ако трябва.\"  Жители на село Сотиря казаха, че не желаят да гледат процедурни хватки в парламента , а ясен ангажимент и безусловна промяна на НПК без право на замяна на най-тежкото наказание.        ", "date": "2019.09.26", "title": "Близки на жертви на тежки престъпления към депутатите: Бъдете хора"}
{"url": "https://www.actualno.com/europe/otbeljazvame-evropejskija-den-na-ezicite-news_1378801.html", "text": "      26 септември е провъзгласен за Европейски ден на езиците от Съвета на Европа с подкрепата на Европейския съюз на 6 декември 2001 година, която бе обявена за Европейска година на езиците. Целта на празника е да насърчи изучаването на чужди езици в Европа.      Основните цели на Европейския ден на езиците са да:\r\nосведоми обществеността за важността от изучаването на чужди езици и да разнообрази обхвата на изучаваните езици, за да повиши нивото на многоезичност и междукултурно разбирателство;\r\nпопуляризира богатото езиково и културно разнообразие в Европа;  насърчи изучаването на чужди езици във всяка възраст, не само в училищата, но и извън тях.\r\nСпазвайки тези правила хората, млади и стари, са насърчени да започнат да изучават език или да се гордее с вече съществуващите си езикови умения. Също така, отговорниците за предоставянето на достъп до езиковото обучение са насърчавани да правят изучаването на езици по-лесно и по-приятно, както и да подкрепят политическите инициативи за популяризирането на езиците. Европейски езици        Съществуват около 225 местни езика в Европа, което е около 3% от световните езици. Повечето европейски езици са от индоевропейски произход. От към края на 18 век, най-разпространеният език в Европа е бил руският, който заменил френския. Броейки само хората, чийто роден език е руският, около 150 милиона говорят руски ежедневно, следван от немския език - ок. 95 мил., турски- ок. 80 мил., английски и френски са с по около 65 милиона говорещи, италиански- 60 милиона, испански - 40 милиона и т.н. Българският език е говорим от около 7 милиона само в България. Що се отнася до изучаването на езиците, английският е на челно място по брой изучаващи го в Европа, следван от немския, френския, италианския, руския и испанския. Многоезичието днес Според проучване на Европейския съюз \"Европейците и техните езици\" 56% от гражданите на ЕС (28 държави-членки) говорят език, различен от техния майчин, но 44% признават, че не знаят друг език освен своя роден. Въпреки това, 28% имат познания по два чужди езика. Сред гражданите на ЕС, 38% посочват, че владеят английски език, следвани от 14%, които владеят френски или немски, 7% руски, 5% испански и 3% италиански език. Типичният многоезичен европеец е студент или някой с мениджърски пост, или някой, роден в държава, където езикът на родителите му е различен от основния език в държавата.\r\nС увеличаващия брой имигранти и бежанци, европейските градове стават все по-многоезични. Например, в Москва и Санкт Петербург много имигранти говорят украински, молдовски, арменски, татарски, азербайджански, таджикски, китайски и др.; в Лондон се говорят около 300 различни езика (английски, френски, китайски, руски, италиански, португалски, арабски, хинди и др.) ", "date": "2019.09.26", "title": "Отбелязваме Европейския ден на езиците"}
{"url": "https://www.actualno.com/crime/dyrvo-padna-vyrhu-kola-pred-stolichna-bolnica-news_1378940.html", "text": "      Дърво падна върху автомобил пред столична болница, съобщи bTV. Няма пострадали.      Дървото е паднало върху паркирана в „Зелена зона“ лека кола, пред входа на „Царица Йоана“, между улиците „Стара планина“, „Бяло море“ и „Петра“.   Според Цветанка Зафирова, изпратила снимката става дума за изгнила бреза. Свидетелката е била в съседен автомобил. ", "date": "2019.09.26", "title": "Дърво падна върху кола пред столична болница "}
{"url": "https://www.actualno.com/crime/kola-se-vzrivi-v-stolicata-news_1378990.html", "text": "      Лек автомобил се е взривил в подземен паркинг на жилищен блок на столичната улица \"Зайчар\", която е успоредна на \"Константин Величков\".      Инцидентът е станал тази сутрин около 7.30 часа. От взривната вълна има щети и по други два автомобила. Няма загинали и ранени, съобщават от БНР.   На място има екипи на пожарната, които гасят огъня.\r\nНа-вероятната причина за инцидента е неизправна газова уредба на колата.    ", "date": "2019.09.26", "title": "Кола се взриви в столицата"}
{"url": "https://www.actualno.com/asenovgrad/mostyt-pri-obshtinskija-pazar-v-asenovgrad-stava-vse-po-opasen-news_1378186.html", "text": "       От основите му се вижда как стърчат железа, а конструкцията му поддава. За ситуацията асеновградчани са сигнализирали неведнъж до управата на града с молба да бъдат предприети спешни мерки по укрепване на съоръжението. Реакция до момента няма. Мостът е подложен на ежедневно огромно натоварване. Той е една от основните връзки на двете части на Асеновград. В същото време е и междуградска и дори международна пътна артерия.       Местните са притеснени, че институциите продължават да чакат да се случи трагедия, както обикновено става в България, и тогава да се предприемат мерки. Но този път инцидентът ще бъде мащабен и ужасяващ, изразяват мнението си граждани. Припомняме, че през май тази година от община Асеновград съобщиха, че кметът доктор Емил Караиванов е разговарял по темата със заместник-министъра на Министерството на регионалното развитие и благоустройството Николай Нанков, както и с представители на Агенция \"Пътна инфраструктура\", тъй като мостът всъщност е част от републиканската пътна мрежа.   А по-късно, когато премиерът Бойко Борисов бе на визита и оглед на ремонта на пътя между за Пловдив, асеновградският кмет е напомнил на министър-председателят, че трябва да се предприемат мерки за укрепване на съоръжението. До момента няма информация дали някоя държавна или общинска институция ще се заеме с разрешаването на проблема. ", "date": "2019.09.26", "title": "Мостът при общинския пазар в Асеновград става все по-опасен"}
{"url": "https://www.actualno.com/education/s-dvojka-na-maturata-po-bylgarski-ezik-ostavat-okolo-7-ot-zrelostnicite-i-sled-popravka-news_1378978.html", "text": "      Около 7% от зрелостниците тази година не са успели да поправят двойките, получени на матурата по български език и литература.      Процентът на младежите, които са останали със \"слаб 2\" на по предмет по избор и след поправителната септемврийска сесия пък са около 5 на сто. Това показват данни на просветното министерство, предоставени на в. \"Сега\".   През майската сесия на изминалата вече учебна 2018/19 г. на първата задължителна матура по български език и литература се явиха 49 336 ученици, от които 4307 бяха скъсани.\r\nОт тях на септемврийската сесия са се явили 2111 ученици - 940 са изкарали положителна оценка, а 1171 отново са получили \"слаб 2\". Това означава, че общо 3367 дванадесетокласници, или около 7% от випуска, си остават с двойка.  Подобна е картината и при втория зрелостен изпит - на него през май се явиха 39 337 ученици, 2590 от които получиха слаба оценка. От тях през септември т.г. са се явили 1400 ученици - 786 са изкарали поправката, а 614 отново са получили двойка. Т.е 1804 ученици, или 4.5%, остават със \"слаб 2\".\r\n\"Учениците, които не са се явили на държавни зрелостни изпити, остават без дипломи и могат да се явят догодина. Те имат право да започнат работа, както и да се запишат в професионално обучение за придобиване на втора степен на професионална квалификация\", уточняват от МОН.\r\nВисокият процент слаби оценки, както и намаляващият брой на учениците - както като цяло, така и на тези, които се явяват на изпити, няма как да не даде отражение и върху приема в университетите, който също се свива от година на година.       За всички ученици, получили слаби оценки на поправителните сесии, просветното министерство разреши да се проведе извънредна, трета поправителна сесия. Оттам разясниха, че допълнителната сесия е само по изключение и се отнася за всички ученици от 5-и до 12-и клас, които не са положили изпитите си от редовните поправителни сесии.\r\nПоправителните изпити ще се организират от училището, в което учат децата. \"Учениците могат да положат изпити по учебни предмети от задължителната и избираемата подготовка в срок до 10 октомври 2019 г.\", поясниха от министерството. До момента молби за участие в третата сесия са подали едва 20 ученици.\r\nЗаявления могат да изпращат както учениците, така и техните родители. Броят на тези, които ще повтарят класа, ще е ясен, след като бъдат изготвени окончателните списъци на учениците за всяко училище, уточняват още от МОН. НЕРEАЛИЗИРАНИ За учениците в гимназиите след седми клас за 2019/20 г. бяха утвърдени 2524.5 паралелки. От тях запълнени към 3 септември са 2362.5 паралелки, 1335 от които са професионални, а 1027 - профилирани, показват данните на МОН. 162 от планираните паралелки, или 6.4%, са останали без ученици.      Окончателният реализиран прием ще бъде ясен в края на октомври, когато всички данни ще бъдат нанесени в Националната електронна информационна система за предучилищното и училищното образование (НЕИСПУО), казват от МОН. ", "date": "2019.09.26", "title": "С двойка на матурата по български език остават около 7% от зрелостниците и след поправка"}
{"url": "https://www.actualno.com/viewpoint/prikluchenie-s-ednoposochen-bilet-ili-poveche-oborot-za-bylgarija-news_1378544.html", "text": "      Приключение с еднопосочен билет. В такова се превърна пътуването на стотици хиляди британци, ползвали услугите на фалиралата британска авиокомпания . Забавляваш се или не. Почиваш си, търсиш екшън. Няма нищо сигурно.      Ааа, за бизнеса по българското Черноморие ли питате? Искат държавата да се намеси. А защо държавата не се намеси с помощ към хората с увреждания? Защо държавата не се намеси с помощ към имащите нужди от лечение? Защо държавата не се намеси с помощ да върне гурбетчиите обратно у дома. Защото в грижата за гражданите България единствено може да вземе пример от Великобритания. Как експресно започва организация по комуникацията с тях и връщането им в родната страна. И ако подобна ситуация възникне у нас, страната ни вероятно ще затвори кепенците.\r\nИ в същото време, не разбирам защо им е помощ на хотелиерите, след като министърът на туризма Николина Ангелкова обясни, че на британската агенция за гражданско въздухоплаване гарантира плащанията на тези туристи, които в момента са в България, и от датата на обявяване на фалита? Или всичко това е една съвкупност от противоречия, идеи и космически бутафорни реакции, да се каже, че и ние нещо правим, но какво?!\r\nИ все пак нека погледнем положително на всичко случило се. Заради закъснението на обратния транспорт до Великобритания множество туристи остават по-дълго в България. Харчат парите си още няколко дни тук. Допринасят за статистиката и за сметката на Ангелкова при отчета в края на годината. Така че приключението с еднопосочен билет за едни е добра възможност за печелене на допълнителни пари за други.   Автор:   ", "date": "2019.09.26", "title": "Приключение с еднопосочен билет или повече оборот за България"}
{"url": "https://www.actualno.com/actualno/za-baj-tosho-dio-gol-i-nashite-v-navalicata-news_1379049.html", "text": "      През последните дни новинарският поток е обсебен от двамата първи мъже на България – президентът Румен Радев и министър-председателят Бойко Борисов.  Единият участва в 74-ата сесия на Общото събрание на ООН за климата в Ню Йорк, а другият е на посещение в Южна Корея. Със сигурност височайшите визити са важни. Даже много важни. Дори не е ясно коя е по-важната – президенстката или премиерската. И двете визити са престижни, спор няма. И със сигурност биха оставили впечатлението у запаления потребител на медийни услуги, че България е турена в центъра на средата на световните работи. Не би било коректно да омаловажаваме световните новини, произтекли от срещата в Ню Йорк през последните дни. Нито пък труда на пресцентровете на „Дондуков“1 и „Дондуков“2. Хората направиха каквото можаха. Само че в очите на редовия потребител на медийни услуги цялата работа заприлича на един виц от Татово време. Бил Тодор Живков на посещение при генерал Дьо Гол и се върнал много горд. Франсето го било повишило до незнайни висини. Щом нашичкият се появил на вратата, генералът се хванал за глава и възкликнал „mon dieu!”. Което, пояснение за нефранкофоните, означава „боже мой“.      Така например не разбрахме какво обнадеждаващо е рекъл американският президент (и домакин) Доналд Тръмп на българския си колега по време на официалния прием за шефовете на делегации . От прессъобщението се разбра, че двамата са обсъдили „Предизвикателствата пред сигурността в Югоизточна Европа, модернизацията на Въоръжените сили и увеличаването на американските инвестиции в България”. Както и визовия режим. Ако някой е проумял важността и полезността на разговора, значи не е внимавал. Ето защо пред  журналисти в Ню Йорк“ българският държавен глава подчерта, че очаква много по-активна работа и от страна на българското правителство и на българската дипломация за постигането на напредък в преговорите за облекчаване на визовия режим за българските граждани, пътуващи до САЩ”. Пак цитат от прессъобщението, за което горещо молим потребителят на медийни услуги да ни извини. От разговора между Радев и Тръмп е произтекла и надеждата, че „страната ни очаква много повече американски инвестиции, защото когато се говори за индустриално сътрудничество, което върви успоредно със сделките за придобиване на въоръжение, трябва да има и конкретни параметри, а към момента за България те все още не виждат”. Пак пояснение от Радев за журналистите. В задачата се пита може ли от това да се извади разтърсваща новина? Интересно защо злонамерените медии акцентираха на нашата първа дама и подобния на рокля черен гащеризон на домакинята. А въпросът с хипотетичните все още визи и инвестиции остана предвкван само от държавните медии. Така  де, първите ни държавни мъже се мъчат да вкарат някой лев в родината, а лошите медии неглижират колосалния им труд. А там е имало и други журналисти, добри. И те са питали. Задавали са умни и уместни въпроси. Ето още малко от официалното прессъобщение:   “В отговор на въпрос, президентът Радев отбеляза участието си в глобалния бизнес форум на Майкъл Блумбърг, по време на който са били обсъдени перспективите за икономическо развитие в света, както и мерките, които развитите държави вземат срещу рисковете от икономически сътресения. Държавният глава подчерта, че България също трябва да свърши необходимото, за да има буфери, от които да се възползва в случай на необходимост, както и за ясни механизми за привличане на много повече чуждестранни инвестиции, особено в областта на високите технологии”. По-късно се разбра, че президентът е продължил да дерзае. Той е имал официална среща с главния редактор на „The Economist“ Зани Бедос. Сега мъчително ще преразкажем официалното съобщение, като ще го допълним с малко въпроси: Двама са обсъдили „икономическата ситуация в България, Европейския съюз и света, новите реалности в енергетиката и климатичните промени, бъдещето на автомобилната индустрия”. Въпросите са: Като как един от най-вриятелните хора в икономическия свят вижда въпросната ситуация в България и в ЕС? И другият – съзрял ли е той  “успешни световни икономически и финансови модели, които могат да бъдат приложени в България”.  Иначе да, и Румен Радев и Зани Бедос са забелязали, че нещо не ни е наред с демографията „и следва (тя, демографията, бел. наша) да е основен приоритет в контекста на икономическото развитие”. Съдържателно. И интересно. А как се препоръчва да я борим демографската криза? Извинявайте за въпроса...   Като споменахме автомолибилната индустрия, в същото време, в другия край на света, премиерът Бойко Борисов също смая българите и света с откровението пред южнокорейските си домакини, че „България е известна със заводите си в автомобилостроенето.Страната ни е прекрасна дестинация, с много добро качество, с много добри възможности“. Премиерът явно е провидил в Сеул бъдещото сътрудничество на страната ни с компанията „Хюндай“. Което засега е точно толкова хипотетично, колкото почти несбъднатото с един германски автомобилен концерн. Директно девети дан в автомобилостроенето. Почетен.\r\nМоже би е добре, за да не уморяваме потребителите на медийни услуги, пък и себе си, докато се мъчим да произведем новини от протоколни съобщения, в пресрелийзите да има и по някоя дума затова какво е рекла ответната страна, докато се е срещала с някое наше държавничество. Иначе се получава монолог. Излиза, че гостът си е говорил сам. И се е озовал в оня, стария виц за бай Тошо и Дьо Гол.        Спасиана Кирилова ", "date": "2019.09.26", "title": "За бай Тошо, Дьо Гол и нашите в навалицата"}
{"url": "https://www.actualno.com/politics/deputatite-izlizat-v-predizborna-vakancija-na-16-oktomvri-news_1379012.html", "text": "      Депутатите излизат в предизборна ваканция от 16 до 25 октомври, това реши парламентът, предаде репортер на БГНЕС.      Предложение Народното събрание да не работи от 16 октомври до последния работен ден преди местния вот, тоест две седмици, е било внесено в деловодството на парламента от представители на управляващото мнозинство плюс ДПС и \"Воля\".    Депутати от БСП твърдо са заявили, че не са съгласни и че не \"влизат в подобни игри\". Затова и никой от парламентарната група на БСП не е подписал предложението за решение. Под предложението за извънредната почивка според \"Медиапул\" стоят подписите на Даниела Дариткова, Нигяр Джафер, Искрен Веселинов (ВМРО), Валентин Касабов (НФСБ) и Полина Цанкова (\"Воля\").  Депутатите, чиято програма напоследък отново не е особено натоварена откъм законодателство , на практика ще пропуснат 6 пленарни заседания. Те ще продължат да работят в комисиите, но събирането на кворум ще им е трудно. , включително и при евровота през май. Това обаче не е изрично записано в парламентарния правилник. Оправданията за подобни извънредни почивки е, че обикновено по-голяма част от депутатите са заети около изборите и че преди вот, ако залата не е пуста, се превръща в арена на предизборни препирни.   „За“ проекта гласуваха 99 народни представители, „против“ – 22 и „въздържали се“ – 4, с което то бе одобрено.    На народните представители ще се признават само транспортни разходи, свързани с присъствието им в комисиите.\r\nПредизборните ваканции у нас са стандартна практика в последните години, след като стана ясно, че по време на кампании депутатите получават възнаграждения, но не присъстват в залата. Предизборната ваканция прекратява опитите за използване на парламентарната трибуна за предизборна агитация.    ", "date": "2019.09.26", "title": "Депутатите излизат в предизборна ваканция на 16 октомври"}
{"url": "https://www.actualno.com/plovdiv/zashto-18-godishnata-djesika-syzdade-logo-na-momino-selo-news_1378184.html", "text": "       Джесика Карапанова е вдъхновена от красотите на селото и желанието й е да разкаже за тях на целия свят. Идеята за лого на Момино село възникнала по време на инициирания от самата нея проект, състоящ се от четири картини, които разказват историята на населеното място.      Джесика е родена във Великобритания, но след 8-годишно жителство там, семейството й се връща обратно в България. „Не съм родом от тук, но поех тази инициатива, защото от както живея в Момино село, . Стремя се всички жители да видят и оценят в какво прекрасно място имат, защото силно вярвам че Момино село притежава много потенциал за развитие”, обясни за тийнейджърката.   Тя се е амбицирала да осъществи подобна кауза, след като е прочела и книгата с историята на населеното място. Картините на Джесика ще бъдат презентирани на мащабен билборд на центъра на населеното място, за да може всички да се запознаят с идеята. Логото представлява нарисувана мома и зад нея – огромно слънце и ще бъде положено на знамето на селото. Темата произлиза от самото име на населеното място. Според книгата с историята на селото, през 1934 г. инспектори са го посетили, за да променят името му от “Муртатлий” на “Момино село”.\r\nВ този ден се е провеждало тържество, на което присъствали предимно моми, танцуващи български народни танци и по-конкретно - хоро. Поради това голямо наличие на женско присъствие тогава, селото е получило името си. Именно за това, , които от ранна сутрин до късна вечер не спират да работят. Самите цветове на носията са тези, от трибагреника на България. Цялата композиция ще бъде позиционирана на знамето на селото и където и да бъде представяно, то винаги ще символизира младостта и трудолюбието на местните жители.  18-годишната Джесика сподели, че още от ранна детска възраст изкуството е нейната страст. А името й е избрано лично от майката на момичето. Тя я е кръстила на актрисата, певица и дизайнерка Джесика Симсън. „Аз съм художник и моден дизайнер. От ранна възраст изкуството е моята страст и мотивация и до ден днешен не спирам да творя и да осъществявам мечтите си. С моето семейство живяхме осем години във Великобритания, преди да се завърнем в България и да заживеем в Момино село”, разказва Джесика. Тя добави, че от малка участва в много дизайнерски и художествени конкурси, от които е печелила призови места на интернационално ниво, представяйки Великобритания.\r\nЗа успехите си тийнейджърката е награждавана трикратно в парламента и Бъкингамския дворец. Джесика казва, че семейството й винаги я подкрепя във всяко начинание и я стимулира и мотивира да продължа напред. Майка й е била модел и инструктор по спортни танци, а баща й - инженер. Има брат, който е на 12 г. Проектът на 18-годишната инициаторка ще види бял свят, след като бъде предложен за одобрение от Общински съвет-Раковски на заседанието през следващия месец. „Сигурен съм, че идеята ще получи пълна подкрепа и ще бъде реализирана”, коментира инициативата общинският съветник от местния парламент на Раковски – Рангел Матански.    ", "date": "2019.09.26", "title": "Защо 18-годишната Джесика създаде лого на Момино село?"}
{"url": "https://www.actualno.com/america/vzriv-v-universitet-v-kolumbija-news_1378983.html", "text": "      Няколко души пострадаха при взрив в Националния педагогически университет в столицата на Колумбия, Богота, съобщи учебното заведение. „Стана експлозия вътре в университета, в резултат на която има ранени. В настоящия момент се оценяват щетите, нанесени на имуществото“, се казва в изявление на университета, публикувано в Туитър.      По данни на изданието El Tiempo, петима души са ранени и са закарани в болница. Трима от тях се намират в тежко състояние, предаде БГНЕС.   Университетът отбелязва, че покрай сградата се е провеждал протест през целия ден. ", "date": "2019.09.26", "title": "Взрив в университет в Колумбия"}
{"url": "https://www.actualno.com/curious/4-te-naj-uporiti-zodii-news_1379068.html", "text": "                   - Това са хора, които доста често менят настроенията си. В един момент се чувстват нищожни и незначителни, а в следващия величествени и непобедими. Те често атакуват противниците си, когато най - малко очакват. В стресови ситуации Везните са доста практични и разумни. Представителите на този зодиакален знак се характеризират с пасивна агресия. Везните са много амбициозни и са готови на всичко, за да постигнат мечтите си. Те планират добре и бавно но сигурно вървят към мечтите си.    - Представителите на този зодиакален знак са много мили и всеотдайни. Те са готови да подадат ръка на всеки човек, който има нужда от помощ. Овните, обаче, не постигат целите си, защото са добри и щедри. Представителите на този зодиакален знак умеят да манипулират хората, а това е едно от най - добрите им оръжия по пътя към целта. Също така, успяват да преценят дали да бъдат жертви или тирани в дадена ситуация. Овните са готови да влязат в най - различни роли в името на успеха. Това са едни от най - умните и настъпателни представители на зодиака. Тяхната вродена агресия им помага да постигат с лекота целите си и да вървят напред, независимо от всичко.         ", "date": "2019.09.26", "title": "4-те най-упорити ЗОДИИ"}
{"url": "https://www.actualno.com/curious/naj-velikite-jeni-sa-ot-tezi-5-zodii-news_1379069.html", "text": "                  Пример за велика личност от миналото с такава зодия е: Царица Елена от Троя\r\nЖената Водолей идва на този свят, за да сбъдне мечтите. Тя подхожда с лека игривост и въплъщава своите и чужди желания. Понякога е трудно да се приеме. Но тя не е от онези, които се отказват.\r\nТакива жени са в състояние да дадат на околните усещане на вяра в силата им. До жената Водолей, всеки мъж постига най-доброто, което може.        Пример за велика личност от миналото с такава зодия е: Нефертити, мъдрите „фараони“ от Древен Египет.\r\nПод този зодиакален знак се раждат истински кралски личности. И дори ако момичето Лъвица е родено в трудни условия, самата й поява в това семейство извежда всички от затруднението.\r\nЛъвиците са родени водачи. Другите ги следват, докато те водят, а това винаги води до най-доброто, до онези промени, които са доста закъснели. Когато Лъвицата се появи в екип, бъдете готови за внезапни подобрения.       Пример за велика личност от миналото с такава зодия е: Клеопатра, един от най-известните владетели на Египет.\r\nС тази зодия са искрените, страстни и мъдри жени. Представителките на зодия, Скорпион имат дарбата да лекуват. Те церят хората буквално с присъствието си. Могат да видят в душите и просто знаят някои неща.\r\nАко искате мъдър и разумен съвет, обърнете се към жена Скорпион. Пример за велика личност от миналото, с такава зодия е: Екатерина II, императрицата.   Те са много мекушави на външност личности, но отвътре имат стоманени сърца. Призивът им е да хармонизират противоречията, които възникват в света. Когато момиче Телец се роди, често изглажда проблемите в домакинството.\r\nТя знае как да създаде красота и хармония от противоречия и трудности. Пример за велика личност, с такава зодия е: Кейт Мидълтън\r\nУдивително е как жените Козирози съчетават такава женственост, с такова постоянство. Благодарение на комбинацията от тези качества, жената Козирог е навсякъде първа, каквото и да прави. ", "date": "2019.09.26", "title": "Най-великите жени са от тези 5 зодии"}
{"url": "https://www.actualno.com/asenovgrad/asenovgradchanka-iska-ot-prezidenta-da-j-oprosti-zadyljenie-za-danyk-sgradi-obs-ja-podkrepi-news_1378212.html", "text": "      Асеновградчанка поиска от да й бъде опростено задължение за данък сгради, поради невъзможност да го заплати. Години наред тя се е грижела за болните си родители и брат, които вече са починали, и сега възрастната дама живее сама.       В последните две години асеновградчанката се издържа със социална пенсия от 55 лева, които получава всеки месец, плюс допълнителните 105 лева, които двукратно са й били спирани заради изкаран 10-дневен курс. По думите й, причина е това, че за посочения период е бил оформен трудов договор и тя е получила възнаграждение от 293 лева реално. Жената била изтеглила и бърз кредит с надеждата, че ще си намери работа, но и това не се случило. Натрупала е и задължения към ВиК, за което има отправено предупреждение, че водата ще й бъде спряна.   Поради перманентната си безработица, Динева обяснява в писмото си до президента, че не е в състояние да си плати и данък „сгради”, сумата за който възлиза на над 550 лева до момента. Затова тя се обръща с молба към него той да й опрости задължението. На септемврийското си редовно заседание общинските съветници от Асеновград изразиха положително мнение по казуса. 22-ма от тях гласуваха „За” дългът на жената да бъде опростен, един се обяви „Против”, а останалите 10 се въздържаха. ", "date": "2019.09.26", "title": "Асеновградчанка иска от президента да й опрости задължение за данък сгради, ОбС я подкрепи"}
{"url": "https://www.actualno.com/asenovgrad/mylchanieto-na-chinovnicite-kolko-pari-harchi-obshtina-asenovgrad-za-vynshen-pr-i-reklama-news_1378200.html", "text": "      Още един брой от \"Мълчанието на чиновниците\" ще отделим за ръководството на община Асеновград. Казусът този път касае парите, похарчени за граждански договори за реклама и PR-материали. Общинската управа за пореден път нарушава закони, наредби, правила, отказвайки информация, касаеща обществени средства. Разбира се, чуждите пари се харчат без мярка и за какво пък трябва да се дава отчет на хората, от които са събрани.      Важен въпрос е този, за фирмите и фирмичките, евентуално извършили конкретна услуга и сумите, които са получили за това. Мария Вълканова - заместник-кмет на Асеновград, упълномощена за известно време да изпълнява длъжността кмет на общината (вече започвам да се чудя кой всъщност е истинският управник на града), отказва да отговаря на евентуално неудобни за някои хора въпроси.    Какъв е броят на гражданските , сключени през 2018 г.? На каква обща финансова стойност са те? Какви конкретни услуги ползва общината чрез тях? Колко договора са за медийно отразяване (информационно обслужване)? Какъв е броят на договорите с външни фирми за реклама и други подобни услуги? Каква е общата финансова рамка, ползвана през 2018 г. за целта и за какво конкретно са реализирани средствата?  Това са част от въпросите, на които Вълканова отказа отговор пак с мотива, че според Закона за достъп до обществена информация питанията не отговаряли на условията. Борихме се за тези отговори почти година. Зададохме ги по три различни начина, последния от които оформен от човек, занимаващ се точно с това. Е, явно не уцелихме нито един от вариантите ни да отговаря на изискванията на заместник-кметът Мария Вълканова.  Тя, от своя страна, нарушава Закона за достъп до обществена информация, отговаряйки субективно и посочвайки, че вече веднъж сме получили отказ. Уважаема, инженер Вълканова, нека Ви приканим да си прочетете горепосочения закон, според който общинската управа е длъжна да отговори дори и с отказ, а не в отговора си да посочва, че вече сме получили отговор, който не сме обжалвали. Но ако целите обжалване и дело и не желаете да комуникираме като цивилизовани хора, ще го направим. Същата възможност обаче нямат много от жителите на Асеновград, които просто се примиряват с липсата на отговор, от страна на администрацията, при подадени жалба или сигнал.\r\nМеждувременно, припомняме, че на общинското редовно заседание на 30.01.19 г. кметът на Асеновград доктор Емил Караиванов съобщи, че средствата, отделени за граждански договори през 2018 г. са били около 60 000 лева. От градската управа отказаха да отговорят защо през 2019 г. е заложена същата сума, дали е планирано сключване на нови договори, с каква цел и за какви услуги? И за финал - всички тези мълчаливи или явни откази за достъп до обществена информация в последната една година никак не говорят за прозрачно управление в община Асеновград.    ", "date": "2019.09.26", "title": "Мълчанието на чиновниците: Колко пари харчи община Асеновград за външен PR и реклама?"}
{"url": "https://www.actualno.com/cite/iskam-politicite-da-ne-se-deljat-na-beli-jylti-zeleni-i-cherveni-news_1379015.html", "text": "      \"Искам политиците да не се делят на бели, жълти, зелени и червени, а да бъдат единни като майки, бащи, баби и дядовци. Искам промяна на НПК без паво на споразумение на доживотната присъда. Те го заслужават тези убийци. Никога няма да върнат моята Криси да я прегърна. Душата ми гори, а те не го разбират. Господа министри, моля ви, бъдете хора.\"      Така изрази възмущението си от провелия се на 25 септември дебат в парламента по промените в НПК, бабата на убитата през август Криси - Симонка Георгиева пред BTV. ", "date": "2019.09.26", "title": "Искам политиците да не се делят на бели, жълти, зелени и червени"}
{"url": "https://www.actualno.com/europe/sasht-razpolaga-vojnici-i-tankove-v-litva-news_1379065.html", "text": "      САЩ ще разположат 500 военнослужещи в Литва през октомври за шест месеца. Вашингтон се връща в Прибалтика, където за първи път изпрати войници след анексирането на Крим от Русия през 2014 г., информира \"Ройтерс\".      Военното присъствие на САЩ, част от по-голяма стратегия на НАТО за противопоставяне на Русия, вероятно ще увери балтийските съюзници, че американският президент Доналд Тръмп остава ангажиран на източния фланг на НАТО, въпреки че наскоро Пентагонът оряза европейски военни проекти.   \"Посланието е, че американските сили могат да пристигнат когато и където са необходими, със силата, която е нужна\", коментира военният министър на Литва Раймундас Кароблис. САЩ избраха да подобрят мобилността на войниците си, противоположно на това да имат постоянно присъствие , добави той пред осведомителната агенция.  Москва уверява, че няма намерения да нахлува в балтийските държави и Полша. Русия обвинява НАТО в дестабилизиране на Европа с разполагането на войници до границата на страната. Войници от Великобритания, Канада, Франция и Германия са разгръщани на ротационен принцип в Полша, Литва, Латвия и Естония след анексирането на Крим.   Новият американски контингент в Литва ще е с 30 танка \"Ейбрамс\", 25 бронирани машини \"Брадли\" и други 70 машини. Военнослужещите ще се изтеглят след военни учения през пролетта на 2020 г. Игрите ще симулират отбрана на така наречената Suwalki Gap - единственият сухопътен коридор между балтийските държави и НАТО.    В търсене на повече пари за стената по американско-мексиканската граница този месец Пентагонът публикува списък с проекти в Европа, които повече няма да бъдат финансирани от Европейската инициатива за сдържане на Вашингтон. Става въпрос за 700 милиона долара. ", "date": "2019.09.26", "title": "САЩ разполага войници и танкове в Литва"}
{"url": "https://www.actualno.com/europe/precedent-evrodeputatite-othvyrliha-rumynskija-evrokomisar-news_1379154.html", "text": "      Европейският парламент отхвърли кандидатурата на Рована Плумб – номинацията на Румъния за новата Европейска комисия заради потенциален конфликт на интереси. Тя не можа да мине предварителната проверка на комисията по правни въпроси на ЕП. 6 членове на правната комисия са подкрепили номинацията на Плумб, а 15 са гласували против, съобщава Emerging Europe.      Румънката беше извикана пред комисията, за да обясни редица несъответствия в данъчната си декларация, която включва заем от 800 000 леи (около 168 000 евро), чиито погасителни вноски са много по-големи от декларирания ѝ годишен доход. Самата Плумб е отпуснала заем на същата сума - 800 000 леи - на управляващата социалдемократическа партия в Румъния, чийто член е тя.   Заради отрицателния вот Плумб, която беше номинирана за еврокомисар по транспорта, няма да бъде допусната до специализираните изслушвания в парламента и кандидатурата ѝ няма да бъде гласувана в самия парламент.\r\n\"Парламентът ще информира избрания президент на комисията, че Рована Плумб не отговаря на условията за член на Комисията\", каза румънският евродепутат Зигфрид Мурешан. Според него Румъния би могла да бъде пощадена от този срам, ако румънският премиер Виорика Дънчила изпрати компетентен, надежден и честен кандидат.  Според експерти отхвърлянето на кандидат от Европейския парламент и то още преди реалните изслушвания в пленарна зала е безпрецедентно. Малко по-късно унгарският кандидат Ласло Трочани, който е кандидат за еврокомисар по разширяването, също бе отхвърлен от правната комисия на ЕП заради конфликт на интереси, пише EurActiv.\r\nРумъния по всяка вероятност ще трябва да номинира нов комисар. Това може да доведе до нови търкания между президента на страната Клаус Йоханис и правителството на Дънчила.   Плумб беше кандидат на правителството, но президентът отдавна твърди, че номинацията трябва да бъде извършена от неговия кабинет. Провалът на румънката да премине първото препятствие ще му даде допълнителни аргументи.    Властите в Букурещ имат много кратко време да предложат друг кандидат, тъй като изслушванията започват в понеделник, 30 септември. Плумб трябваше да бъде изслушана на 2 октомври.\r\nИмената, които се обсъждаха в последните седмици, са бившият румънски евродепутат Рамона Манеску, която в момента е външен министър на страната, и постоянният представител на страната в ЕС – Луминица Одобеску. ", "date": "2019.09.26", "title": "Прецедент: Евродепутатите отхвърлиха румънския еврокомисар"}
{"url": "https://www.actualno.com/politics/slavi-trifonov-bojko-borisov-e-klasicheski-hvalipryckovist-news_1379165.html", "text": "       ''Днес разбрах, че университетът по чужди езици \"Ханкук\" в Сеул е удостоил с почетен знак министър-председателя Бойко Борисов за приноса му към българистиката.      Най-вероятно неговият принос е… че знае български'', това написа Слави Трифонов в профила си във Facebook, след като премиерът беше удостоен с почетния знак.    ''Бойко Борисов вече е и българист. И реших да сложа след неговото име нещата, които той е. Исторически погледнато мога да започна с комунист. Такива са фактите. И така Бойко Борисов е: комунист, каратист,  тенисист, футболист, шахматист, артист, машинист, българист и т.н.'', заявява Трифонов.  ''И се зачудих има ли дума, която може да обедини в едно тази многостранно развита личност? Моите колеги сценаристи ми я казаха. Бойко Борисов е класически… хвалипръцковист''. ", "date": "2019.09.26", "title": "Слави Трифонов: Бойко Борисов е класически хвалипръцковист"}
{"url": "https://www.actualno.com/society/silen-trus-v-zapadna-turcija-se-useti-i-v-bylgarija-snimki-i-video-news_1379133.html", "text": "      Земетресение с магнитуд 5,8 по скалата на Рихтер е регистрирано на територията на Западна Турция. Трусът е усетен в Югоизточна България по курортите на южното ни Черноморие, предаде кореспондентът на БГНЕС в региона.        Земният трус е усетен в 13,59 ч. с епицентър на 21 км югоизточно от град Мармара Ерейли в Турция и на 66 км западно от Истанбул, с дълбочина 2 км, съобщава Европейският сеизмологичен център. Има колебание в това дали магнитудът на земетресението не е от 5.7 степен по Рихтер.    Усетени са няколко вторични труса с магнитуд от малко над 3-та степен по  Рихтер в Истанбул. Все още няма данни за пострадали и щети. Земетресението обаче е предизвикало паника в мегаполиса и много сгради са били евакуирани.     По данни на Геофизичния институд на БАН трусът е с магнитуд 5,2  по Рихтер, с епицентър западно от град Бурса и с дълбочина 8,2 км.       Появи се съобщение Twitter за срутено минаре на централната джамия в Авджилар, също познат като \"българския квартал\" в Истанбул. Но все още няма официално потвърждение от властите.     Граждани на Турция, цитирани от местни медии, съобщават, че земетресението е усетено много силно за около 10 секунди.   Преди два дни на 24 септемви друг силен трус разтърси Турция. Заметресението беше от 4.7 степен по Рихтер и изплаши жителите на Истанбул.      ", "date": "2019.09.26", "title": "Силен трус в Западна Турция се усети и в България (СНИМКИ И ВИДЕО)"}
{"url": "https://www.actualno.com/politics/symnenija-za-lobizym-v-zakona-za-publichnite-predprijatija-razbuniha-duhovete-v-parlamenta-news_1379040.html", "text": "      Новият Закон за публичните предприятия събуди в част от депутатите, но все пак беше приет.      Той урежда начина за определяне и публично оповестяване на държавна политика в областта на публичните предприятия, въвеждането на стандарти за добро корпоративно управление на публичните предприятия, както и задълженията за оповестяване и прозрачност на дейността на публичните предприятия и органите им за управление.\r\nДебат се заформи около текста, касаещ счетоводството на публичните предприятия. Съгласно текстовете счетоводството им се извършва в съответствие със Закона за счетоводството. Публичните предприятия трябва да съставят финансовите си отчети на базата на Националните счетоводни стандарти или на Международните счетоводни стандарти в съответствие с изискванията на Закона за счетоводството.\r\nСъгласно закона държавната политика по отношение на тези предприятия се определя от Министерски съвет, а общинските политики от общинските съвети.  Според текстовете на публичните предприятия може да бъдат възлагани задължения за извършване на обществена услуга или за изпълнение на цели на публичната политика.\r\nМинистерският съвет одобрява политика за участието на държавата в публичните предприятия. Политиката трябва да съдържа обосновка на причините държавата да притежава публичните предприятия и целите, които си поставя това участие.\r\nПолитиката за участието на държавата в публичните предприятия се разработва от Агенцията за публичните предприятия и контрол в сътрудничество с органите, упражняващи правата на държавата в предприятията и другите държавни организации, участващи в нейното осъществяване.    Агенцията за публичните предприятия и контрол изпълнява функциите на звено, което осъществява координацията на държавната политика по отношение на публичните предприятия, наблюдава и докладва на Министерски съвет на Агенцията за нейното изпълнение. За членове на изпълнителния съвет на Агенцията се назначават лица с висше образование, магистър, с минимум 110 години професионален опит в областта на финансите, държавното управление или реалния сектор на икономиката, от които най-малко три години на ръководна длъжност.    Разисквания \"Ние сме против изискванията на Закона за публичните предприятия да не се прилага за дружества, които осъществяват дейности като кредитни институции . Това каза заместник-председателят на ПГ на \"БСП за България\" Христо Проданов от парламентарната трибуна във връзка с текстовете от Закона за публичните предприятия на второ четене. Той определи .  Проданов обясни, че това означава Българската банка за развитие да бъде изведена от обхвата на този закон. „По принцип ние подкрепяме голяма част от текстовете, които са предложени в този закон по простата причина, че БСП от дълги години настоява за създаването на такъв закон, който да има ясни принципи и правила на управление на държавните и общински предприятия с 50 % държавна и общинска собственост. Дълги години БСП предлага такъв закон и той не беше възприеман от управляващото мнозинство от ГЕРБ. Сега под натиска на организацията за икономическо сътрудничество и развитие, все пак този закон беше вкаран на вниманието на Народното събрание“, каза още Проданов.\r\nВсеки ден в Народното събрание ратифицираме международни договори, договори с различни международни финансови институции, европейски нормативи, директиви, регламенти. Цитираме международни агенции как се развива българската икономика. В същото време с текстовете на този закон освобождаваме държавните предприятия, категоризирани като големи да спазват международните счетоводни стандарти “, допълни той. Проданов заяви, че партията няма да подкрепи този текст по отношение на големите предприятия.   Никого не освобождаваме, препращайки публичните предприятия с над 50 % държавно участие да водят своето счетоводство съгласно българския закон. Това каза народният представител от ПГ на ГЕРБ и председател на Комисията по бюджет и финанси Менда Стоянова.   По думите й така е правилно и се създава равнопоставеност между всички видове предприятия. „Аз искам да защитя този текст и да ви обясня за какво става дума, включително и на вас, колеги от ляво. Ние никого и нищо не освобождаваме с промяната на този текст. Казваме ,че се спазва българският Закон за счетоводството.\r\nТой е основният, специалният, който е уредил по какъв начин, кои предприятия кои стандарти следва да прилагат. Чрез този закон е ясно, че българските предприятия могат по желание да прилагат националните или международните, като задължение за прилагане на международните имат предприятията, които са лифтвани на борсата, които взимат международни кредити, банките, финансовите предприятия, застрахователните компании“, заяви Стоянова.\r\nПо думите й ясно са изброени предприятията, които задължително трябва да прилагат международните стандарти. „Искам да кажа, че повечето европейски държави също прилагат режима и на национални, и на международни стандарти по начин, който е уреден в българския закон за счетоводството. От друга страна искам да кажа, че националните стандарти до голяма степен отговарят на международните. Нещо повече в момента докрая на годината ще има одобрени нови национални стандарти, които ще бъдат изцяло съобразени с промените, които междувременно са настъпили в международните стандарти.\r\nТе са много по-ясни, по-точни и адаптирани към българската действителност. Международните счетоводни стандарти са изключително общи, дават изключително голяма свобода на това конкретното предприятие по един или друг начин да оценява активите и много по-голяма възможност да се правят манипулации.\r\nНеслучайно надзорните органи на банки, застрахователни компании в лицето на КФН, на пенсионните дружества, специално проверяват начина, по който се оценяват активите. Там е основната разлика между международните и националните счетоводни стандарти“, допълни още Стоянова.    Предварителни предупреждения от КНСБ Критики към готвените промени в Закона за публичните предприятия , след като парламентарната икономическа комисия отхвърли предложението работниците да имат право да контролират дружествата, в които работят .\r\nНа заседанието беше поставен и въпросът за сливането на Агенцията за приватизация и следприватизационен контрол с Българската агенция за инвестиции, както и това - държавната политика по отношение на публичните предприятия да бъде определяна от Министерския съвет, а не от Народното събрание .\r\nОсновният мотив за появата на този законопроект е намерението на правителството за присъединяване към валутния механизъм ERM II, към банковия съюз и членство в Организацията за икономическо сътрудничество и развитие (ОИСР), за което едно от необходимите изисквания е да се направи закон за публичните предприятия, който да отговаря на основните принципи на организацията.\r\n\"Но какво прави темата за приватизацията в един закон за публичните предприятия\" , попита в предаването \"Преди всички\" Пламен Нанков, вицепрезидент на КНСБ. ", "date": "2019.09.26", "title": "Съмнения за лобизъм в закона за публичните предприятия разбуниха духовете в парламента"}
{"url": "https://www.actualno.com/starazagora/koi-sa-novite-pochetni-grajdani-na-stara-zagora-news_1379114.html", "text": "      На последното си заседание за мандат 2015 - 2019 г. общинският съвет реши, че Стара Загора ще има . Това са . Решението беше взето след тайно гласуване, резултатите от което обяви  Милена Желева, председател на 5-членната комисия, назначена за провеждането на избора. Правото си на глас за избор на почетен гражданин упражниха В урната всички 50 бюлетини са били действителни.      На тържествената сесия на общинския съвет за празника на Стара Загора - 5 октомври, на Мария Жекова и Снежана Дескова официално ще бъдат връчени отличията на званието .\r\nТази година номинациите за „Почетен гражданин на Стара Загора“ бяха три. Освен Мария Жекова, която дари семейна сграда в центъра на Стара Загора на общината за Културен център за талантливи деца, и Снежана Дескова, дългогодишна примабалерина на Старозагорската опера и основател и ръководител на Школата за класически танци към Народно читалище (НЧ) „Родина 1860“, за званието беше номинирана и Мария Нейкова, областен управител Стара Загора в периода 2001 - 2009 г., общественик и преподавател.    ", "date": "2019.09.26", "title": "Кои са новите почетни граждани на Стара Загора?"}
{"url": "https://www.actualno.com/curious/zashto-naklonenata-kula-v-piza-ne-pada-news_1378688.html", "text": "             Инженери и учени са провели редица изследвания и са достигнали до извода, че причината, която кара кулата да се накланя, е същата, поради която тя не пада, пише Travel + Leisure.   През 1173 г. започва строителството на новата камбанария на катедралата в Пиза. До втората година на строителните работи тя вече започва да се накланя. След завършването ѝ през 1370 г. кулата е с наклон от около две градуса. През XX век тя вече се измества с около 0.12 см годишно. До 1990 г. кулата е наклонена под ъгъл от 5.5 градуса (около 4.5 м). Между 1999 и 2001 г. експертите се опитват да намялат наклона X с 0.5 градуса.\r\nВъпреки накланянето, корекциите и няколкото силни земетресения, кулата продължава да не пада.  Ново проучване на италиански учени твърди, че причината е т.нар динамично взаимодействие между почвата и конструкцията на кулата. Тъй като кулата е неогъваема и висока (58 метра), а земята под нея - мека, всеки път, когато има земетресение, \"вибрационните характеристики на конструкцията\" се променят, така че кулата да не резонира със земното движение.\r\nизточник: Expert.bg    ", "date": "2019.09.26", "title": "Защо наклонената кула в Пиза не пада?  "}
{"url": "https://www.actualno.com/asia/princ-salman-poe-otgovornost-za-ubijstvoto-na-hashogi-news_1379156.html", "text": "      Престолонаследникът на Саудитска Арабия обяви, че за убийството на журналиста Джамал Хашоги миналата година от саудитски агенти, защото се е случило \"под негов надзор\".      Мохамед бин Салман е направил коментара в документален филм на PBS, който ще бъде излъчен следващата седмица.   Салман, де факто лидерът на монархията, не е говорил публично за в Истанбул. ЦРУ и някои западни правителства са убедени, че той е наредил убийството, но саудитски представители уверяват, че принцът няма роля.\r\nУбийството на Хашоги предизвика бурно недоволство в световен мащаб и доведе до призиви за действия срещу Рияд.  \"Случи се под моя надзор. Поемам цялата отговорност, защото се случи под моя надзор\", каза той пред Мартин Смит от PBS. \"Престолонаследникът на Саудитска Арабия\" ще бъде излъчен на 1 октомври по повод една година от смъртта на Хашоги.\r\nСлед като първоначално отричаха, саудитските власти обвиниха агенти, които са действали самоволно. Прокуратурата обяви, че тогавашният заместник на шефа на разузнаването е наредил Хашоги да бъде върнат в страната, но след това е била издадена заповед да бъде убит, след като са се провалили опитите да бъде върнат в Саудитска Арабия.   Според прокуратурата Сауд ал Катани, бивш топ съветник в кралския двор, е издал заповедта за убийството по \"Скайп\".    Запитан как е извършено убийството без да знае за това, Мохамед бин Салман отговорил: \"Имаме 20 милиона души. Имаме 3 милиона държавни служители\".\r\nСмит е попитал дали убийците е можело да използват частни правителствени самолети. Престолонаследникът отговорил: \"Имам служители, министри, които изпълняват неща, и те са отговорни.\r\nТе имат властта да направят това\". Журналистът описва разговора от декември, който очевидно се е провел с изключена камера. Материалът ще бъде представен в документалния филм.   Хашоги, колумнист на \"Вашингтон пост\", за последно е видян в саудитското консулство в Истанбул на 2 октомври, където е трябвало да получи документи за брак. Тялото му е било разчленено и изнесено от сградата. Останките все още не са открити. ", "date": "2019.09.26", "title": "Принц Салман пое отговорност за убийството на Хашоги"}
{"url": "https://www.actualno.com/cars/policejska-tesla-prekrati-presledvane-zashtoto-ostana-bez-tok-news_1379153.html", "text": "      Полицейски екип от Фриймонт, щата Калифорния, беше принуден да прекрати преследване на заподозрян, защото патрулната Tesla Model S остана без заряд, съобщава вестник Mercury News.      Служителите на реда са преследвали друг автомобил, в който се е намирал мъж, заподозрян в грабеж. При опита си за измъкване от преследвачите беглецът е развил скорост от 200 км/ч. В един момент полицаите в електромобила са уведомили диспечера, че не могат да продължат, тъй като тяхната Tesla е останал без заряд.   В крайна сметка електромобилът се е отправил към  зарядна станция, а преследването е продължено от полицейски екипи с автомобили с двигатели с вътрешно горене. Малко по-късно и те са се отказали да гонят беглеца, тъй като високата скорост е можело да до доведе до инциденти на пътя.\r\nНе се съобщава дали престъпникът е заловен. От полицията заявиха, че проблем с автомобила на Tesla няма, а просто предишната смяна не го е заредила. И зарядът е свършил точно в най-неподходящия момент, като това не се дължи на повреда в електрическия задвижващ агрегат.   ", "date": "2019.09.26", "title": "Полицейска Tesla прекрати преследване, защото остана без ток"}
{"url": "https://www.actualno.com/starazagora/nad-100-tochki-v-dnevnija-red-na-poslednoto-zasedanie-na-obshtinskija-syvet-v-stara-zagora-news_1379171.html", "text": "      Съветниците на Стара Загора гласуваха промяна в инвестиционната програма на последната си сесия днес, на която разгледаха над 100 точки, предаде репортер на .      Бяха преразпределени средства за осигуряване финансов ресурс за изграждане на стрийт фитнес в двора на училище „Иван Вазов“ за 17 хиляди лева, покупка на климатик за детска градина „Загоре“, 90 хиляди лева за изграждане на пристройка към читалището в кв. „Кольо Ганчев“ и отпускане на 100 хиляди лева на общинското дружество „Комплексен онкологичен център“ за закупуване и подмяна на рентгенова тръба, за да не се спре лъчетерапевтичната и диагностичната дейност на центъра.   На последното си редовно заседание преди провеждането на местните избори през октомври старейшините избраха инж. Янчо Калоянов, заместник-кмет „Устройство на територията, строителство и инвестиции“, за временно изпълняващ длъжността кмет на Стара Загора. Временни ръководства бяха избрани и за селата Братя Кунчеви, Горно Ботево, Дълбоки, Еленино, Загоре, Змейово, Калитиново, Калояновец, Маджерито, Малка Верея, Могила, Оряховица, Преславен, Хан Аспарухово и Хрищени.\r\nНа първо и второ четене се прие Наредбата за изменение и допълнение на Наредбата за извършване на търговия и услуги в Община Стара Загора. Промените се отнасят за облекчения на условията за работа на лечебните заведения, по смисъла на Закона за лечебните заведения, здравните заведения - аптеки и дрогерии, по смисъла на Закона за лекарствените продукти в хуманната медицина; ветеринарномедицинските заведения и ветеринарномедицинските аптеки, по смисъла на Закона за ветеринарномедицинската дейност. Мотивите на вносителите са продиктувани от еднаквото третиране от досегашната наредбата досега на удълженото работно време на болници, центрове за спешна медицинска помощ, аптеки, ветеринарномедицински клиники и ветеринарномедицински аптеки, от една страна, и на ресторанти, увеселителни и питейни заведения и подобни, от друга.  Съветниците приеха решение за създаване на ново звено в структурата на общинската администрация, което ще осигурява използването и поддръжката на новия културен център „Стара Загора“ - напълно обновената зрителна зала в Синдикалния дом. Беше приет и годишният отчет на кмета Живко Тодоров и беше избран представител на общината за извънредно общо събрание на акционерите на Индустриална зона „Загоре“. ", "date": "2019.09.26", "title": "Над 100 точки в дневния ред на последното заседание на общинския съвет в Стара Загора"}
{"url": "https://www.actualno.com/business/po-malko-vino-vypreki-dobrata-rekolta-ot-grozde-prognozirat-eksperti-news_1379056.html", "text": "      След цяло лято суша, лозарите в село Брестовица очакват доста по-слаба реколта. Заради високите температури гроздоберът в пловдивския край върви с пълна сила повече от месец.      Добивът на грозде ще е с 20-30% по-нисък и в масивите на близкото село Устина.   „В доста райони реколтата е провалена, при нас успяхме да я съхраним и да компенсираме тези липси”, каза още Васил Стоянов, главен технолог във винарска изба в село Устина.\r\nПо-слаба реколта очакват и в Санданско-Петричкия район.  В масивите край тракийската низина производителите са по-оптимистични. Тук сухото лято е било по-благосклонно към реколтата.\r\nРеколтата в страната тази година ще е с 20% по-ниска, прогнозират и от земеделското министерство. Така от масивите към избите ще тръгнат 120 млн. кг грозде.   „Реколтата на контрастите. Като обем гроздето го има, но като кг просто не тежи. То е леко, защото сокът в зърната е доста по-малък”, поясни Красимир Коев, директор на Агенция по лозата и виното.    Прогнозите са от избите да излязат около 85 млн. литра. С 20% по-малко от миналата година. До дефицит на родна продукция на пазара обаче няма да се стигне, категорични са от бранша. ", "date": "2019.09.26", "title": "По-малко вино въпреки добрата реколта от грозде, прогнозират експерти"}
{"url": "https://www.actualno.com/dobrich/sobstvenici-na-nezavyrshen-poveche-ot-tri-desetiletija-blok-v-dobrich-sydjat-obshtinata-news_1378464.html", "text": "      Собственици на отчуждени имоти, които повече от три десетилетия чакат обезщетението си, са завели съдебни искове срещу общината. По данни на адвокат Анели Чобанова, която защитава интересите на собственици на имоти в злополучния блок „Добрич“, вече са внесени два иска в Добричкия окръжен съд, а останалите собственици са внесли иск в Европейския съд по правата на човека и колективна жалба в Комисията за защита от дискриминация.      Двата иска в окръжния съд са за обезщетение по пазарна цена на имотите, съответно за 200 хил. лв. и 100 хил. лв., а съдът в Страсбург е сезиран за нарушение на чл. 1 от протокол 1, касаещ правото на собственост.\r\nИскът в съда е за обезщетение за вреди, нанесени от бездействието на общинската администрация, уточни адвокат Чобанова. През октомври Административният съд в Добрич ще разглежда жалба за нанесени вреди от администрацията.   \r\nСагата с блок „Добрич“ е от периода 1981-1986 г., когато местната власт отчуждава имотите в центъра на града срещу задължението да изгради жилищни блокове за собствениците на отчуждени имоти. Но на практика е построен само блок „Добруджа“, в който са настанени част от собствениците. Останалите все още чакат довършването на блок „Добрич“. Общо 30 имота са предназначени за обезщетение на собственици, от които 24 апартамента и 6 магазина.  На заседанието си от 18 декември 2018 г. Общинският съвет отложи за следващата сесия разглеждане на предложението на кмета Йордан Йорданов за поемане на дългосрочен дълг от 2,5 млн. лв. , необходим за довършване строителството на жилищната сграда. В докладната си той посочва: „За периода от 2009 г. до 2014 г. за строителството на блок „Добрич“ от Община град Добрич са вложени 3 009 485 лева, в т.ч. - 827 568 лева, получен целеви трансфер от Министерство на финансите за частта, припадаща се за жилища, предназначени за обезщетение на собственици на отчуждени недвижими имоти. През 2014 г., поради липса на финансов ресурс, строително-монтажните работи по изграждане на жилищен блок „Добрич“ са прекратени. През 2016 година експерти от Община град  Добрич извършиха оглед и анализ на състоянието на строежа и съставиха количествена сметка за необходимите дейности за завършване на жилищен блок „Добрич“. След остойностяване на количествената сметка се оказа, че за да бъде завършен блок „Добрич“ и собствениците да получат своето обезщетение, макар и с повече от 30 години закъснение, е необходимо Община град Добрич да вложи още 4 500 000 лева“.   През януари последваха две извънредни сесии за решаване на казуса. На първото, проведено на 15 януари, с гласовете основно на съветниците от ГЕРБ, които доминират в местния парламент, беше отхвърлено предложението на кмета Йорданов за дългосрочен дълг от 2,5 млн. лв. Същият сценарий се разигра и на втората извънредна сесия, макар сумата по кредита да беше редуцирана на 2 млн. лв.\r\nНа редовното заседание от 26 февруари се взе решение за краткосрочен банков заем в размер до 600 хил. лв.    В разгара на дебатите по размера на кредита собствениците предупредиха, че ще заведат дела срещу общината и заявиха, че тогава местната власт ще бъде принудена да плаща доста по-висока цена.\r\nОбявена е обществена поръчка за завършването на блок „Добрич“ и се очаква да излезе протоколът на комисията за избор на изпълнител, казаха за Actualno.com от общината. ", "date": "2019.09.26", "title": "Собственици на незавършен повече от три десетилетия блок в Добрич съдят общината"}
{"url": "https://www.actualno.com/tennis/jasen-e-chasyt-na-vtorija-dvuboj-na-grigor-dimitrov-v-chendu-news_1379206.html", "text": "      Най-добрият български тенисист - Григор Димитров, се класира за 1/4-финала на турнира в Ченду (Китай), като надделя над Даниел Еванс с 2:0 сета. На тази фаза от състезанието той ще се изправи срещу 22-годишния Александър Бублик.      Вече е ясно и кога ще се изиграе срещата между двамата. Организаторите поставиха двубоя да бъде първи от програмата на централния корт в петък. Началото му ще бъде дадено отново в 08:00 часа българско време.\r\nДвамата не са играли един срещу друг до този момент. За да си осигури среща с българина, казахстанецът победи последователно шестия в схемата Тейлър Фриц (4-6 7-5 7-5) и Джордан Томпсън (6-4 7-5), като и двамата са по-високопоставени от Бублик.\r\nМеждувременно Григор Димитров потвърди участието си на още един турнир ( ).   ", "date": "2019.09.26", "title": "Ясен е часът на втория двубой на Григор Димитров в Ченду"}
{"url": "https://www.actualno.com/ruse/uchenici-ot-anglijskata-gimnazija-predstavjat-rusenski-sgradi-news_1379230.html", "text": "      На 27 септември, Световния ден на туризма, във фоайето на от Английската езикова гимназия „Гео Милев“ ученици ще представят своя поглед към русенските сгради. От няколко месеца те правят проучвания на забележителностите на Русе с фокус към подобряване на информационното обслужване на туризма в града.      Авторските фотоси са придружени с матричен бар код, съдържащ описания на български и английски. Това кодиране е един от най-лесните и атрактивни начини туристите от страната и чужбина да се ориентират в непознат град. С джобния си телефон те биха могли да получат необходимата им информация за културна забележителност, данни за транспорт или за адрес.\r\nВ Английската гимназия се внедрява подвижен креативен кабинет с преносими компютърни устройства,  за да промени дизайна на учебната среда  и да се осигури смислено използване на технологиите. Целта е да се подобрят възможностите за проектно базирано обучение и STEM (Science, Technology, Engineering and Mathematics) подход във всички предметни области. Новостите ще създадат по-добри условия за търсене на информация извън учебниците, за творческо учене във и извън рамките на учебния час.\r\nИнициативите са част от проект „Училището като дигитална среда за развитие“ на Училищното настоятелство, който се осъществява по програма „Знание и растеж“, реализирана от Фондация „Русе - град на свободния дух“, с подкрепата на Фондация „Еконт“.  Целта обединява още един проект - „Градоред. Русе - град със значение“  на Клуб „Мечтание“, които се реализират по програма „Знание и растеж“.  В рамките на проекта  се предвижда създаването на дигитална онлайн платформа, изцяло нова, свободно достъпна за неограничен кръг от лица. Тя ще съдържа визуална информация за  сгради паметници на културата – история, архитект, фамилии, любопитни факти, архивни снимки, близки кадри с детайли от фасадите и др. Ще бъде организирана и игра за откриване на QR кодове. ", "date": "2019.09.26", "title": "Ученици от Английската гимназия представят русенски сгради"}
{"url": "https://www.actualno.com/healthy/i-patriotite-iskat-pari-za-medicinskite-sestri-news_1379141.html", "text": "      \"Имате нашата подкрепа за решаване на проблема с Вашите заплати. Във вторник на заседание на парламентарната група на ще вземем решение за конкретните действия, а нашите депутати в Комисията по здравеопазване ще продължат диалога по темата\". Това обеща съпредседателят на ПГ на „Обединени патриоти“ Искрен Веселинов на среща с представители на протестиращите медицински сестри в Народното събрание.      \"Проблемът със е сериозен, най-значителен е при болниците, които са търговски дружества и не получават допълнително финансиране от  държавата\", каза д-р Калин Поповски (ВМРО). Той припомни, че всяка година на Здравната каса се гласува един значително увеличен бюджет, но разходите са огромни, покриват  се други дупки и това много често е за сметка на заплатите на медицинските сестри. Здравните пътеки са недофинансирани и затова средствата за заплати отиват за други разходи. Според него трайното решаване на проблема е в смяната на здравния модел, останалото са частични решения.   Сестрите от своя страна настояха още Народното събрание да приеме Закона за съсловните организации, чрез който ще бъдат защитени правата им и ясно ще бъдат разписани техните отговорности и получиха подкрепа от патриотите. ", "date": "2019.09.26", "title": "И патриотите искат пари за медицинските сестри"}
{"url": "https://www.actualno.com/politics/neno-dimov-se-razbolja-zaradi-deloto-pirin-pak-iskat-ostavkata-mu-news_1379203.html", "text": "      Министърът на околната среда и водите Нено Димов провали заседание по дело за , като не се яви в съда. Заседанието по делото бе насрочено за днес сутринта. Петчленният състав на ВАС трябваше да разгледа необходима ли е екологична оценка на новия проект на план за управление на парка, но беше отложено заради молба от министъра, съобщиха от WWF България.      Въпреки че всички страни по делото са редовно призовани 2 месеца преди съдебното заседание, министър Димов оттегля пълномощните на юрисконсултите на Министерството на околната среда и водите, които да го представляват по делото и депозира болничен лист. От него става ясно, че поради стомашно-чревно разстройство той самият също не може да представлява ведомството. \"Коалицията вижда в действието на министъра неуважение към съда и обществото, затова настоява за неговата незабавна оставка!\", се казва в съобщението на екоорганизацията.   \"Фактите по отлагането на делото оставят сериозно съмнение за злоупотреба с процесуални права и опит за шиканиране на процеса по установяване на истината за законосъобразността на решението на министъра на околната среда и водите за одобряване на проекта на ПУ на етап преценка по ЗООС и ЗБР\", пишат още природозащитниците и припомнят, че по време на управлението на служебния министър на околната среда и водите Ирина Костова бяха предприети стъпки подготвеният проект на нов план за управление на Национален парк “Пирин” да бъде одобрен максимално бързо. Финансираният с европейски средства проект предвижда строителство върху 12 пъти повече площ от националния парк спрямо сега, както и сечи на горите върху 60% от територията на парка.\r\nПрез 2017 г. Излиза решение, че проектът на плана за управление не трябва да се подлага на задължителната екологична оценка, което беше обжалвано от природозащитни организации и граждани. Експерти от различни институции, неправителствени организации и Министерството на околната среда и водите (МОСВ) вече изразиха становище, че проектопланът е с ниско качество и не осигурява адекватна защита на Национален парк \"Пирин\", включително като част от Световното природно наследство на ЮНЕСКО и европейската екологична мрежа \"Натура\" 2000.  Планът трябваше да бъде отхвърлен, тъй като авторите му не се съобразиха със становище на МОСВ в най-важните му части, за режимите и зонирането. Въпреки това обаче в Екоминистерството бе взето политическо решение да се продължи процедурата, която изискваше да се прецени нужна ли е екологична оценка и оценка за съвместимост, припомнят от WWF България. ", "date": "2019.09.26", "title": "Нено Димов се разболя заради делото \"Пирин\", пак искат оставката му"}
{"url": "https://www.actualno.com/balkani/erdogan-s-400-ne-trjabva-da-vlijajat-na-otnoshenijata-turcija-sasht-news_1379232.html", "text": "      Купуването от Турция на системи за противовъздушна отбрана С-400, произведени от Русия, не трябва да се отразява негативно на отношенията на страната със САЩ. Това заяви президентът Реджеп Тайип Ердоган.      \"За нас въпросът със С-400 определено не трябва да навреди на турско-американските връзки, защото тези отбранителни системи са нужни на Турция\", отбеляза Ердоган в интервю за Fox News, цитирано от БГНЕС.\r\nТурският президент посочи България, Гърция и Словакия, които са съюзници в НАТО, които използват руски  отбранителни системи, аргументирайки се, че ако това не е проблем за тях, не би трябвало да бъде и за Турция.   Припомняме, че закупуването от Анкара от руските ракетни системи предизвика напрежение с Вашингтон, като САЩ дори заплашиха да наложат санкции. Президентът Доналд Тръмп обаче заяви, че не обмисля да накаже Турция.  Ердоган настоя, че спирането на участието на Турция в програмата за F-35 от Пентагона заради закупуването на С-400 е несправедливо.\r\n\"В програмата F-35 ние не сме клиенти, ние сме партньори. Ние сме една от деветте страни там. Досега сме платили 1,4 милиарда долара. Освен това част от частите F-35 се произвеждат в Турция\",  каза турският президент. „Моят народ пита: „Къде са F-35, не трябваше ли да дойдат, защо ги няма“, добави той.\r\nЕрдоган повтори, че преди да закупи С-400, Анкара се опита да се сдобие с американски системи „Пейтриът“ по време на президентството както на Обама, така и на Тръмп, но Вашингтон отказа.     ", "date": "2019.09.26", "title": "Ердоган: С-400 не трябва да влияят на отношенията Турция-САЩ "}
