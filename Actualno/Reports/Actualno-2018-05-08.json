{"url": "https://www.actualno.com/tennis/drama-i-tyjen-kraj-za-grigor-dimitrov-na-mastyrs-a-v-madrid-news_673555.html", "text": "  Новият №4 в световната ранглиста постави класирането  си на карта, след като отпадна още във втория кръг  на \"Мастърс\" турнира в  столицата на Испания Мадрид. В изключителна  битка на мощ и железни  нерви българинът се пропука в края на третия сет  срещу Милош Раонич и  допусна поражение след 5:7, 6:3, 3:6.  Канадецът започна  по-убедително и в първия сет реализира късен  пробив, с което съумя да  дръпне в резултата. Димитров обаче не се  предаде. Той действаше много  силно на свой сервис и издебна момента, в  който да пробие съперника,  стигайки до 6:3 в своя полза.    .   Така се стигна до решаваща част, в  която нито един от двамата не  позволяваше изненади на свой начален удар.  Това се промени при 3:3,  когато Димитров стигна до точка за пробив, но  Раонич с мощни сервиси  успя да спаси. Още в следващия канадецът на свой  ред стигна до два  шанса да пробие и успя да се възползва при втората  такава - 3:5.  Димитров даде всичко от себе си, за да остане в мача, но  мощта на  съперника му надделя и той спечели епичната битка на корт  \"Аранча  Санчес\".        Повече подробности за . .", "date": "2018.05.08", "title": "Драма и тъжен край за Григор Димитров на \"Мастърс\"-а в Мадрид"}
{"url": "https://www.actualno.com/football/the-sun-aleks-fyrgusyn-veche-e-napylno-adekvaten-news_673577.html", "text": "  Легендарният треньор сър Алекс Фъргюсън удиви медиците със силата си и желанието си за живот. След като днес стана ясно, че той е излязъл от комата, в която е бил след операцията на главата, \"The Sun\" твърди, че той е напълно адекватен.  Изданието, което се позовава на вътрешна информация от болница \"Салфорд Роял\", твърди, че бившият мениджър на Манчестър Юнайтед е провел адекватен разговор с лекуващия го лекар. Той се е интересувал какво точно е състоянието му и как ще протече лечението.   На база на всичко това прогнозите за пълно възстановяване са оптимистични.   \"The Sun\" пише още, че великият треньор е получил уверение от футболистите на \"червените дяволи\", че във финала за ФА Къп срещу Челси ще играят за него и искат да гледа мача по телевизията и да им стиска палци. Победата, разбира се, би била в негова чест.\r\nФъргюсън беше хоспитализиран преди няколко дни, като бе установено, че е получил мозъчен кръвоизлив. На шотландеца бе направена спешна операция, а цяла Англия и футболният свят се молят за него и му желаят бързо възстановяване.       ", "date": "2018.05.08", "title": "The Sun: Алекс Фъргюсън вече е напълно адекватен"}
{"url": "https://www.actualno.com/curious/gledahte-na-jivo-pyrvi-polufinal-na-evrovizija-s-uchastieto-na-bylgarija-news_673575.html", "text": "  Вторник, 8 май, в Лисабон, групата \"Equinox\" ще представи България по време на първия полуфинал на \"Евровизия\" 2018. Те ще излязат под номер 10 на престижната музикална сцена.  Тази година на сцената ще се явят 43 индивидуални изпълнители и групи. От тях 37 ще се борят за правото на участие във финала, а останалите, от т. нар. „Голяма петорка“ на страните – основатели на конкурса (Великобритания, Германия, Испания, Италия и Франция) и миналогодишният победител – Португалия, ще се класират направо за финалите       Нашата песен е сред предварителните фаворити за победата, сочат букмейкърите. За да подкрепят българския участник, сънародниците ни зад граница трябва да гледат телевизията в страната, в която живеят и да следват посочените инструкции и телефонни номера, за да гласуват.\r\nШоуто тази вечер започва в 22:00 българско време и може да гледате        ", "date": "2018.05.08", "title": "Гледахте НА ЖИВО: Първи полуфинал на \"Евровизия\" с участието на България"}
{"url": "https://www.actualno.com/society/alpinist-kateril-shisha-pangma-s-bojan-petrov-shansovete-da-e-jiv-sa-malki-news_673572.html", "text": "  Единият от петимата италиански алпинисти, които са в групата на изчезналия в Хималаите Боян Петров, направи притеснителен коментар за ситуацията с българина. Става дума за Марио Виелмо, който говори кратко пред \"Corriere del Veneto\".  \"В момента се води изчезнал. И дори и надеждата да умира последна, шансовете да го видим жив са сведени до минимум\", заяви италианецът, който също е възпрепятстван в опита си да покори най-малкия осемхилядник. Алпинистът е получил абцес на зъба, като ако иска да намери зъболекар, трябва да слезе на 300 метра височина.   Групата на Петров наброява 11 души - 1 унгарец, 5 италианци и четирима водачи от непалски произход.   Алпинистът ни е в неизвестност от 3 май. \"Покорителят на върховете\" направи опит да изкачи 8-хилядника Шиша Пангма в Хималаите, но заради рязко влошаване на времето следите му се губят.", "date": "2018.05.08", "title": "Алпинист, катерил Шиша Пангма с Боян Петров: Шансовете да е жив са малки"}
{"url": "https://www.actualno.com/balkani/turcija-investira-39-mlrd-evro-v-stroej-na-jp-infrastruktura-news_673588.html", "text": "   Това заяви министърът на транспорта на страната Ахмет Арслан във вторник, цитиран от електронното издание на турския консервативен ежедневник Yeni Safak и \"Фокус\".  В изказване по време на церемонията по откриването на X-ия Световен конгрес на високоскоростната железница, Арслан заяви: „Нашата цел е да трансформираме всичките ни ж.п. линии в електрически и да повишим продуктивността до максимално ниво до 2023 година“.   През последните 15 години, Турция е инвестирала 18,5 милиарда евро в железопътната си инфраструктура, включително във високоскоростни влакове, добави министърът.   Той уточни, че в момента в Турция има готови 1213 километра високороскоростни жп линии. „В момента се строят 3798 км железопътни линии, а в процес на планиране и оформяне на проектите са още 11582 километра железопътни линии“.\r\nАрслан уточни, че в момента високоскоростните железници обслужват 33 процента от населението на страната, разположени в седем града.       „Турция е втора в света след Китай по строителство на железници. Целта ни е да завършим строителството на 11 700 километра високоскоростни жп линии до 2023 година и да свържем 41 града един с друг“, обясни министърът.\r\nИса Апайдин, генерален директор на Турските държавни железници (ТДЖ), заяви, че по света има 41 хиляди километра високоскоростни ж.п. линии, но дължината им ще се удвои през следващите няколко години.\r\n„Високоскоростните железници са моторът на индустрията, те донасят продуктивност във всички сфери“, подчерта Апайдин.       ", "date": "2018.05.08", "title": "Турция инвестира 39 млрд. евро в строеж на жп инфраструктура"}
{"url": "https://www.actualno.com/crime/trup-na-jena-izpluva-vyv-vodite-na-reka-chepinska-news_673580.html", "text": "   предаде кореспондентът на БГНЕС от Пазарджик.  Сигналът за безжизненото тяло е подаден в късния следобед в понеделник от жители на Велинград. Хората разказаха, че гледката била ужасяваща. По информация на очевидци части от тялото на жената липсвали. На мястото незабавно пристигнали екипи на полицейското управление и областната дирекция в Пазарджик. Извършен е щателен оглед от експерти и криминалисти под ръководство на разследващ полицай.   На този етап самоличността на жената не е установена, затова и от полицията отказват коментар. По неофициална информация при първоначалния оглед криминалистите са констатирали, че трупът е престоял много време във водата. На този етап няма информация и за причината за смъртта и дали се касае за убийство, самоубийство или нещастен инцидент.   Трупът е откаран за аутопсия в „Съдебна медицина”-Пазарджик. Извършват се действия за изясняване самоличността на жената, както и за установяване и задържане на извършителя. По случая е образувано полицейско производство, работата продължава.", "date": "2018.05.08", "title": "Труп на жена изплува във водите на река Чепинска"}
{"url": "https://www.actualno.com/balkani/izborite-v-bosna-i-hercegovina-shte-sa-na-7-oktomvri-news_673581.html", "text": "  Централната избирателна комисия на Босна и Херцеговина прие решение за провеждане на избори за всички нива на управление на 7 октомври 2018 г.  Ще бъдат избрани членове на президентството на Босна и Херцеговина, депутати в Камарата на представителите на парламентарната асамблея, депутати в Камарата на депутатите на Федерация Босна и Херцеговина и в Народното събрание на Република Сръбска, президент и двама заместник президенти на Република Сръбска и членове на комисиите в десетте окръга на страната, каза председателят на Избирателната комисия Ирена Хаджиябдич, предаде БГНЕС.   Според данните на избирателната комисия са регистрирани около 3,3 милиона избиратели, а според предвижданията изборите ще струват 8,5 милиона конвертируеми марки (около 4,3 милиона евро).   Изборната кампания официално започва на 7 септември и ще продължи до 6 октомври.", "date": "2018.05.08", "title": "Изборите в Босна и Херцеговина ще са на 7 октомври"}
{"url": "https://www.actualno.com/crime/otnovo-napadenie-nad-medici-tozi-pyt-v-kubrat-news_673566.html", "text": "  Отново агресия срещу медици. Този път нападнат е екип на спешната помощ от Кубрат - заплашен с пистолет при сигнал на домашен адрес, информира bTV.  Поредният неприятен инцидент за екип на ЦСМП от област Разград се случва на празничния 6 май, Гергьовден. Дежурният екип в центъра в Кубрат получава сигнал за човек в нужда в близкия град Завет и тръгва моментално. На място обаче ги посреща агресия.   Фелдшер Мурвен Шабан е дежурен на Гергьовден, когато при посещение на адрес в Завет, по сигнал за жена с болки в корема, домакинът го посреща с пистолет, докато медикът обслужва пациентката.   Fелдшерът успява да окаже медицинска помощ и на жената, и да се измъкне от заплахата.\r\n\"По думите му, неговата агресия е провокирана от това, че в лицето на този фелдшер той е познал посетител на медицински екип от преди години, когато е имало смъртен случай в семейството\", обясни Илиана Георгиева – говорител ОДМВР – Разград.       Пистолетът е иззет, а мъжът – задържан. Образувано е досъдебно производство за хулиганство.", "date": "2018.05.08", "title": "Отново нападение над медици - този път в Кубрат"}
{"url": "https://www.actualno.com/business/gorivata-poskypnaha-ochakva-se-i-oshte-po-goljam-ryst-na-cenite-news_673585.html", "text": "     За последния месец са се повишили цените на всички горива, освен метана. Бензин А 95, например, е поскъпнал със средно 0,07 лв/л. Така цената му в различните градове и бензиностанции варира от 1,91 лв/л до 2,26 лв/л. Дизелът пък  е поскъпнал със средно  0,08 лв/л.   \"За последното шестмесечие между 12 и 15 стотинки на най-масовия бензин и дизелът. Т.е средно с около 5% увеличение\", каза изпълнителният директор на петролната и газова асоциация Андрей Делчев, цитиран от Нова телевизия.   \"Цената на суровия петрол върви нагоре, ако продължи да върви ще се увеличава. традиционно се увеличава заради увеличеното търсене. Но това води до натиск на цените от 2-3 стотинки, т.е не се усеща. Не това вдига цените основно. Увеличението на вътрешния пазар е функция на увеличението на световния петрол.В ЕС традиционно сме на дъното в таблицата на страни. Или сме най-ниски или сме в рамките на 2-3 държави, които са най-ниско\", добави Делчев.\r\nЕкспертите очакват  в следващите месеци основните горива в България да поскъпнат с още между 2  и 4 стотинки. През днешния ден  бензин А 95  е  най-скъп в областите Видин, Враца, Кърджали и Шумен, а най евтин е литърът в Добрич, Русе и Ямбол. В тези области и дизелът е най-евтин, а днес литър дизел излиза най-солено в  Монтана, Видин и Враца.       ", "date": "2018.05.08", "title": "Горивата поскъпнаха, очаква се и още по-голям ръст на цените "}
{"url": "https://www.actualno.com/europe/francija-trymp-ne-e-syobshtaval-na-makron-reshenieto-si-za-iran-news_673576.html", "text": "  Американският президент Доналд Тръмп не е съобщавал на френския президент Еманюел Макрон какво именно решение възнамерява да вземе относно ядрената сделка с Иран. Това се казва в изявление, разпространено от Елисейския дворец.  \"Тръмп не е съобщавал на Макрон своето решение за споразумението за ядрената програма на Иран\", съобщи администрацията на френския президент.   Припомняме, че по-рано днес вестник The New York Times , че в телефонен разговор американският президент Доналд Тръмп е заявил на френския президент Еманюел Макрон, че САЩ ще излязат от ядрената сделка с Иран.  Според източник на изданието Тръмп възнамерявал да възстанови всички отменени по-рано санкции и да въведе нови срещу Иран.   През юли 2015 г. Иран, петте постоянни членове на Съвета за сигурност на ООН (Русия, Великобритания, Китай, САЩ, Франция) и Германия постигнаха споразумение за уреждане на ядрения проблем в Техеран. Разработеният от тях подробен План за съвместно действие предвижда отмяна на санкциите на ООН, САЩ и ЕС, наложени върху Иран заради ядрената му програма.\r\nТръмп многократно е определял сделката като пагубна, твърдейки, че тя не е предотвратила възможността за създаване на ядрено оръжие от Иран, а само е отсрочила деня, когато Техеран ще разполага с него. На 12 януари тази година стопанинът на Белия дом заяви, че САЩ ще прекратят споразумението, ако в него не бъдат внесени промени, изработени по време на преговори с европейските държави, които до момента не са довели до никакъв видим напредък.       ", "date": "2018.05.08", "title": "Франция: Тръмп не е съобщавал на Макрон решението си за Иран"}
{"url": "https://www.actualno.com/europe/kipyr-gyrcija-i-izrael-shte-izgrajdat-gazoprovod-v-iztochnoto-sredizemnomorie-news_673568.html", "text": "  Кипър, Гърция и Израел, възнамеряват да подпишат споразумение в рамките на тази година за изграждане на газопровод в Източното Средиземноморие, каза кипърският президент Никос Анастасиадис след тристранни разговори в столицата Никозия.  \"Това строителство ще допринесе за сигурността на енергийните запаси, както на страната ни, така и на Европейския съюз\", каза Анастасиадис след срещата с гръцките и израелски лидери. \"Ние потвърдихме ангажимента си да работим по резолюцията за подписване на междуправителствено споразумение през 2018 г.\", добави той.   Израелският премиер Бенямин Нетаняху каза, че трите държави ще положат \"сериозни усилия\" за изграждането на газопровода.   С финансова подкрепа от Европейския съюз се предвижда да бъде изграден 2 100 километра тръбопровод за пренос на газ от находищата близо до Кипър и Израел.\r\nДългосрочният проект е оценен на 5,8 милиарда евро и не се очаква да бъде пуснат преди 2025 г.       ", "date": "2018.05.08", "title": "Кипър, Гърция и Израел ще изграждат газопровод в Източното Средиземноморие"}
{"url": "https://www.actualno.com/asia/rouhani-sasht-vsyshtnost-ne-se-pridyrjaha-kym-jadrenata-sdelka-news_673596.html", "text": "   предават руски медии, цитирани от \"Фокус\".  Той отбеляза, че излизането на Америка от споразумението е важен исторически опит за Иран. Добави още, че страната му е изпълнявал всичките си задължения по ядрената сделка.   Освен това, Роухани съобщи, че е поръчал на Министерството на външните работи на Иран в течение на няколко дни да проведе преговори за ядреното споразумение със страните от Европа, Русия и Китай.   Според неговите думи, икономиката на Иран ще продължи да се развива дори и след излизането на САЩ от сделката.\r\nПо-рано президентът на САЩ Доналд Тръмп обяви, че страната се оттегля от Съвместния всеобхватен план за действие (СВПД) за иранската ядена програма и налага санкции на Иран.       ", "date": "2018.05.08", "title": "Роухани: САЩ всъщност не се придържаха към ядрената сделка"}
{"url": "https://www.actualno.com/society/buren-vjatyr-na-shisha-pangma-prechi-na-tyrseneto-na-bojan-petrov-news_673578.html", "text": "  Вятърът над 7000 метра на Шиша Пангма е 80 км/ч, което прави невъзможни опитите да се качим по-нагоре. Това пише в официалната си Facebook страница експедицията Kalifa, с която Боян Петров тръгна да изкачи най-малкия осемхилядник на планетата.  От Kalifa напомнят, че Петров няма в себе си сателитен телефон, няма и GPS, което прави локализирането му много трудно. Понастоящем членовете на експедицията са на височина 5600 метра и обсъждат всички възможности.   Съобщава се и, че китайските власти искат да спрат за момента всякакви експедиции за изкачване на Шиша Пангма, но не и спасителната операция в помощ на Боян. Унгарският алпинист Дейвид Клайн уверява, че сътрудничеството с китайските власти е на много добро ниво.   За финал от експедицията подчертават, че се чувстват дълбоко свързани заедно със семейството на Боян, близките и милионите българи, които се притесняват за него.     ", "date": "2018.05.08", "title": "Бурен вятър на Шиша Пангма пречи на търсенето на Боян Петров"}
{"url": "https://www.actualno.com/business/chlenstvo-v-evrozonata-bednite-ostavat-bedni-bogatite-bogati-news_673567.html", "text": "   Това заяви в ефира на bTV професор Светослав Ставрев, професор по мениджмънт, доктор по икономика и доктор на философските науки.   , защото там лихвата е малко по-висока отколкото в евро, сигурността също е малко по-висока. Последният ефект от влизането в еврозоната е монетарният – дали ще имаме лев, вързан за еврото, или евро, от техническа гледна точка много голяма разлика няма, каза проф. Ставрев.   \"И сега има някои страни в Европа, които използват еврото като разплащателно средство без да са членове на ЕС и на еврозоната. Това ние можем да го решим от днес за утре. Обаче еврозоната е сложна структура на един съюз, членове, на който сме. Тя има да изпълнява задачи във връзка с укрепване на финансовата система на ЕС. Сега тази зона се намира на кръстопът\".    – единият е френският президент Макрон, който иска еврозоната да се развие в посока на един банков съюз с международен европейски фонд, който да бъде естественото развитие на сегашния европейски фонд, който разполага с потенциал от 400 милиарда евро да кредитира икономиката.\r\n\"Това е път в посока към превръщане на ЕС в нещо, което върви по пътя към федерация за сметка на намаляване на суверенитета на страните-членки.       Срещу този път застава Германия. Меркел иска това, което германската политическа класа иска в момента – т.е. това да не стане. Казва се, че банковата система на ЕС се нуждае в момента от оздравяване, за да се избегнат рисковете пред нея и чак тогава да се мисли за превръщане на ИСМ в европейски фонд. Което означава, че в резултат от проведените тестове на банките в Европа, констатацията е, че не са в цветущо състояние. Оттам идва и въздържанието на ЕС при разглеждане на настойчивата молба на България да бъде приета в чакалнята и да си чака реда\". \"Тук се има предвид и, разбира се, лоша оценка на риска при отпускане на кредити, така че един кредит да се окаже невъзстановим и тогава той трябва да се отпише от капитала и такива отписвания непрекъснато стават, а това влошава капиталовата адекватност на банките и те трябва да бъдат рефинансирани. Затова е онзи големият фонд\".       ", "date": "2018.05.08", "title": "Членство в еврозоната: Бедните остават бедни, богатите - богати"}
{"url": "https://www.actualno.com/society/onkobolnata-teodora-e-otpytuvala-ot-istanbul-za-sofija-news_673598.html", "text": "   съобщиха от МВнР.  Тя пристигна на летището в турския град с редовен полет от Сау Паулу, където бе посрещната от представители на генералното ни консулство в Истанбул.   Според лекарския екип, който пътува с нея,    В момента представители на генералното ни консулство в Одрин са на ГКПП Капитан Андреево - Капъкуле, където граничните власти на двете държави я очакват.\r\nЗа осигуряване на най-бързото транспортиране на Теодора Маджарова до София  е създаден санитарен коридор, допълват от министерството.       Припомняме, че Теодора, която е с тежко онкологично заболяване, е била в Бразилия с надеждата, че ще получи помощ от местен лечител. Това обаче не се е случило и състоянието ѝ се бе влошило значително.", "date": "2018.05.08", "title": "Онкоболната Теодора е отпътувала от Истанбул за София"}
{"url": "https://www.actualno.com/politics/karakachanov-za-ostavki-na-sreshtata-s-kornelija-ninova-ne-e-stavalo-duma-news_673542.html", "text": "  За оставки на срещата с лидера на БСП Корнелия Нинова не е ставало дума. Това каза пред журналисти вицепремиерът, министър на отбраната и председател на ВМРО Красимир Каракачанов след срещата си с лидера на БСП Корнелия Нинова в парламента.  „Моята цел беше, че когато критикуваш някого, е хубаво да се срещаш с него. Аз запознах колегите от БСП с моите виждания за модернизацията на армията, поддръжката на техниката и въобще със състоянието на сектора“, заяви Каракачанов, цитиран от агенция \"Фокус\".   На въпрос дали лидера на БСП му е поискала оставката Каракачанов заяви, че за оставки не е ставало дума. Той поясни, че е длъжен, когато някой има съмнения по отношение на отбраната, да го запознае с факти, за да няма недоразумения. На въпрос защо Волен Сидеров е сърдит, че не е поканен на срещата, Каракачанов каза, че тази среща не е в качеството му на лидер на една от партиите от „Обединени патриоти“, а в качеството му на военен министър. Той добави, че е е звъннал на Волен Сидеров, но е бил зает. „Ще се видим, няма проблем с него. Според мен някой погрешно го е информирал. Тук не става въпрос за преговори“, коментира Каракачанов. Той поясни, че няма как да се случи да говори с БСП за преформатиране на коалицията. „Когато ние сме в тази коалиция „Обединени патриоти“, на която аз държа, изпълняваме ангажиментите си до края. Дори някой да предложи формула, при която някой да действа сепаративно, аз няма да участвам в подобни неща“, допълни министър Каракачанов.   Попитан дали министър-председателят Бойко Борисов му е разрешил да участва в срещата с лидера на БСП, военният министър посочи, че в коалицията режимът е друг. „Аз още, когато г-жа Нинова отговори на моята покана за бирата, съм го информирал, че има отговор и че днес ще проведа тази среща. Не сме в режим някой да забранява\", каза той.\r\nВъв връзка с различията си с ГЕРБ за Закона за вероизповеданията, Каракачанов коментира: „Ние смятаме, че няма да свършим работа по законопроектите с вероизповеданията, ако вътре фиксираме само заплащането на свещенослужителите на едно или друго вероизповедание. Ние трябва да ограничим финансирането по отношение на религиозни дейности, по отношение на строителство на храмове. Трябва да има контрол на всички. Не само през мюсюлманската религия се упражнява външно влияние. Ние добавяме много други неща, като много по-строг контрол на български граждани, които са завършили извън България религиозни науки и ги упражняват. Ако някой от българските граждани завърши едно или друго висше образование, неговата диплома се легализира през МОН. В различните вероизповедания в момента всеки един, завършил някъде, може да дойде и да започне да проповядва една или друга религия. Дипломата му трябва да се лицензира. Ако се прецени, че той е завършил такова учебно заведение някъде в чужбина, където се преподават радикални норми на една или друга религия, Дирекцията по вероизповедания и МОН могат да не му легализират дипломата“, допълни Каракачанов.       По думите му в законопроекта на ГЕРБ се фиксира само заплащането. Според него може би им се е видяло достатъчно. „Лично смятам, че като кажем „А“, трябва да стигнеш до края на азбуката“, допълни министърът на отбраната. На въпрос дали ще се среща с ДПС по Закона за вероизподеванията, Каракачанов каза: „Не съм ги канил на шербет, но мога да ги поканя. Ако желаят да се срещнем, ще се срещнем. Не само да ми говорят за демонтаж и всякакви други неща, от които явно не разбират“, допълни министърът.", "date": "2018.05.08", "title": "Каракачанов: За оставки на срещата с Корнелия Нинова не е ставало дума"}
{"url": "https://www.actualno.com/sofia/pancharevskoto-ezero-e-napyt-da-izchezne-news_673589.html", "text": "     Панчаревското езеро е създадено изкуствено през 50-те години на XX век. В момента наноси са затлачили горната му част, а огромни водорасли пречат на рибарите.   Канализация няма, затова всички знаят, че    Спортистите тренират там все по-трудно, защото буквално се налага да косят водораслите.        От Напоителни системи, които отговарят за езерото, признават, че проблем с чистотата има. Проверките им обаче показали, че макар и затлачено, Панчаревското езеро е в добро техническо състояние, а водата е чиста, съобщава bTV.\r\nИзследваме качеството на водата в лицензирана лаборатория периодично, имаме такова предписание, нямаме констатирано негативно качество на водата\", каза изпълнителният директор на Напоителни системи Снежина Динева.\r\nВече е възложена обществена поръчка кой и как да изчисти Панчарево. Ако никой не обжалва, почистването може да започне до края на годината.       ", "date": "2018.05.08", "title": "Панчаревското езеро e напът да изчезне "}
{"url": "https://www.actualno.com/america/dyrjavnijat-sekretar-na-sasht-e-zaminal-za-severna-koreja-news_673594.html", "text": "  Държавният секретар на САЩ Майкъл Помпео ще пристигне в Северна Корея до \"един час\". С тази новина изненада журналистите американският президент Доналд Тръмп по време на пресконференция за иранското ядрено споразумение. Помпео ще подготви срещата на Тръмп със севернокорейския лидер Ким Чен Ун.  Междувременно американският президент обяви, че САЩ се оттеглят от ядреното споразумение с Иран.   ", "date": "2018.05.08", "title": "Държавният секретар на САЩ е заминал за Северна Корея"}
{"url": "https://www.actualno.com/america/oficialno-sasht-izlizat-ot-jadrenoto-sporazumenie-s-iran-news_673592.html", "text": "     \"След много консултации, ми стана ясно, че не можем да предотвратим създаването на иранска ядрена бомба чрез разлагащата се, гнила структура на сегашното споразумение\", заяви Тръмп, цитиран от The Guardian.   В началото на речта си той описа сделката като \"голям срам за мен като гражданин.\" Също така заяви, че Иран изгражда ядрена програма, но не представи доказателство за думите си.   \"Амбициите на Иран стават все по-безсрамни\", допълни държавният глава. стана още ясно на пресконференцията. Те ще бъдат насочени към енергия и финансовия сектори.          от излизането на САЩ от \"ядрената сделка\" с Иран, съобщи от своя страна комисарят по външните отношения Предстоят консултации със съюзниците за оценка на влиянието на оттеглянето на САЩ от споразумението.    Очаква се по-късно тази вечер иранският лидер Хасан Роухани да излезе с официален отговор на думите на Тръмп.\r\nПо-рано Дмитрий Песков, говорителят на руския президент Владимир Путин, заяви, че ако САЩ излязат от споразумението, това ще създаде \"много сериозна ситуация\" и ще доведе до    Песков уточни, че позицията на Русия „съвпада изцяло с позицията на лидерите от европейските столици, които също не са привърженици на отмяната на основополагащия документ“.\r\nПрез юли 2015 г. Иран, петте постоянни членове на Съвета за сигурност на ООН (Русия, Великобритания, Китай, САЩ, Франция) и Германия постигнаха споразумение за уреждане на ядрения проблем в Техеран. Бяха отменени икономическите санкции срещу Иран в замяна на ограничаване на ядрените амбиции на Ислямската република. ", "date": "2018.05.08", "title": "Официално: САЩ излизат от ядреното споразумение с Иран "}
{"url": "https://www.actualno.com/showbusiness/vijte-izpylnenieto-na-equinox-na-scenata-na-evrovizija-video-news_673599.html", "text": "  Българските представители на \"Евровизия\" група Equinox излязоха тази вечер на сцената в Лисабон за първия полуфинал на конкурса. Те изпълниха песента си \"Bones\", като представянето им беше бурно аплодирано от публиката.  Българите излязоха 10-и и ще се борят да бъдат сред първите 10 най-добри от полуфинала, които продължават към големия финал в събота.   Според букмейкърите България е сред фаворитите за победата на тазгодишната \"Евровизия\".    ", "date": "2018.05.08", "title": "Вижте изпълнението на Equinox на сцената на \"Евровизия\" (ВИДЕО)"}
{"url": "https://www.actualno.com/politics/ninova-potvyrdih-pred-karakachanov-pozicijata-na-bsp-che-pravitelstvoto-trjabva-da-si-hodi-news_673541.html", "text": "  Потвърдих пред Красимир Каракачанов позицията на БСП, че правителството, в което участват патриотите е вредно за България и трябва да си ходи. Това каза пред журналисти лидерът на БСП Корнелия Нинова след срещата си с вицепремиера и председател на ВМРО Красимир Каракачанов в Народното събрание, предаде агенция „Фокус“.  Във връзка с твърденията на военния министър Красимир Каракачанов, че за оставки на срещата не е ставало дума, Нинова посочи, че има достатъчно свидетели и тя го е заявила ясно на срещата. „Ние смятаме, че това правителство е провал. Потвърждаваме искането си за оставка и той каза, че е нормално опозицията да мисли така“, коментира Нинова. „Потвърдих две досегашни принципни позиции на ПГ на „БСП за България“ пред г-н Каракачанов. Първата е, че има четири въпроса, по които сме готови да разговаряме, защото касаят България и изискват продължителна политика, а не мандатно мислене на едно или друго правителство. За нас това са националната сигурност, демографската катастрофа, здравеопазване и образование“, посочи още лидерът на БСП.   ", "date": "2018.05.08", "title": "Нинова: Потвърдих пред Каракачанов позицията на БСП, че правителството трябва да си ходи "}
{"url": "https://www.actualno.com/society/novinite-naj-vajnoto-za-denja-8-maj-news_673557.html", "text": "          Тримата шерпи, които издирват изчезналия алпинист Боян Петров, са достигнали до лагер 1 под върха Шиша Пангма, но българинът не е бил там. Това съобщи пред БНР съпругата на алпиниста Радослава Ненова. Операцията за днес е прекратена. Очаква се утре издирващият Петров екип да продължи към лагер 2 и лагер 3, в опит да го намери.    Елисавета Първанова от Българската федерация по катерене и алпинизъм, която е и приятел на изчезналия алпинист Боян Петров, смята, че той може да е изкачил връх Шиша Пангма, но развалянето на времето му е попречило да се върне към последния си лагер. Тя смята, че Петров може да е намерил укритие в някоя цепнатина преди самия връх.     Американският президент Доналд Тръмп официално обяви, че страната му се изтегля от емблематичната ядрена сделка с Иран, сключена по време на предшественика му Барак Обама.     Българите са подчертано проевропейски настроени и доверието в Европейския съюз се възстанови в обичайните си нива, след като през 2016 г. изглеждаше застрашено. Това са изводите от националнопредставително изследване на „Галъп интернешънъл“ по повод 9 май, Деня на Европа. 3001 лъжи за 466 дни начело на САЩ – това е статистиката колко точно лъже сегашният американски президент Доналд Тръмп, изготвена от The Washington Post до края на април тази година. Израел изгради високотехнологична икономика, изгради най-силната армия в региона и парира обкръжаващите го врагове през 70-те години от своето създаване, но мнозина смятат, че държавата е изправена пред нова заплаха - и то самата себе си, анализира агенция France Presse, цитирана от БГНЕС.    Потвърдих пред Красимир Каракачанов позицията на БСП, че правителството, в което участват патриотите е вредно за България и трябва да си ходи. Това каза пред журналисти лидерът на БСП Корнелия Нинова след срещата си с вицепремиера и председател на ВМРО Красимир Каракачанов в Народното събрание, предаде агенция „Фокус“. Корумпирани държавни служители в България няма - или поне министерствата не намират такива сред служителите си. Такава изглежда картината, поне ако съдим по думите на началника на ГДБОП Ивайло Спиридонов, според когото инспекторатите, чиято задача са именно проверки за това как се изпълняват служебните задължения, не са подали нито един сигнал за корупция до службите. Тези, които са много бедни, ще си останат такива и след като станем член на еврозоната. Смяната на валутата не може да направи бедните богати. Това заяви професор Светослав Ставрев, професор по мениджмънт, доктор по икономика и доктор на философските науки. Часове преди първия полуфинал на тазгодишната \"Евровизия\" Euronews изготви класация на най-лошите песни в историята на конкурса. Срамната класация се оглавява от България с участието й от 2009 г. - Красимир Аврамов и песента \"Illusion\".", "date": "2018.05.08", "title": "Новините: Най-важното за деня, 8 май"}
{"url": "https://www.actualno.com/america/melanija-trymp-predstavi-politicheskata-si-misija-kritikite-ne-zakysnjaha-news_673545.html", "text": "  Ето го моментът, който всички чакаха - красивата съпруга на президента на САЩ Доналд Тръмп, излизаща от сянката му! Първата дама Мелания Тръмп представи официално своята политическа мисия в Розовата градина на Белия дом. Програмата, по която ще работи, е посветена на децата, предадоха световните агенции.  Мелания заяви, че тя няма да се концентрира само над един конкретен проблем, а иска да реши максимално много от проблемите на американските деца. Точно затова кампанията, носеща слогана \"Бъди най-добър\", е насочена към децата чрез три основни точки: благополучие, социални медии (кибер тормоза) и злоупотреба с опиоиди.    \"Смятам че в днешния свят децата са все по-малко подготвени да изразяват или управляват емоциите си и често пъти прибягват до разрушително или пристрастяващо поведение като тормоз, наркомания или дори самоубийство. Чувствам силно, че като възрастни можем и трябва да бъдем най-добри в това да образоваме нашите деца какво точно означава един здравословен и балансиран живот\".     Както е ясно от думите й, Мелания ще продължи да поставя фокуса на внимание върху здравословния начин на живот, за който нейната предшественичка Мишел Обама направи и зеленчукова градина в Белия дом.\r\nОще със старта на програмата не закъсняха и критиките към нея - като например за името на кампанията, както и за \"лицемерието\" на Мелания, говореща за кибер тормоз, с оглед на постоянните агресивни постове на съпруга й в Twitter.       ", "date": "2018.05.08", "title": "Мелания Тръмп представи политическата си мисия, критиките не закъсняха"}
{"url": "https://www.actualno.com/society/ekipyt-kojto-izdirva-bojan-petrov-e-dostignal-do-6000-m-visochina-news_673550.html", "text": "  Спасителният екип, който издирва алпиниста Боян Петров, е достигнал 6000 метра височина и ще поднови операцията утре. Това каза за Радио „Фокус“ Радослава Ненова, жената, с която Петров живее на семейни начала.  По думите ѝ екипът, който го търси, е от професионални спасители. Тя поясни, че тежките метеорологичните условия не позволяват на този етап включването на хеликоптер в спасителната операция.   „Вятърът е много силен и той едва ли може да се вдигне на по-голяма височина от тази, на която в момента е спасителният екип. Ако разрешат да се вдигне хеликоптер, той би могъл да огледа района и да види, ако Боян Петров се е отклонил някъде, но това може да се случи най-рано утре“, каза Радослава Ненова, цитирана от агенция \"Фокус\".   Тя уточни, че силната буря по високите части е пречка екипът от професионални спасители, специално изпратен да търси Боян Петров, да продължи издирването днес.", "date": "2018.05.08", "title": "Екипът, който издирва Боян Петров, е достигнал до 6000 м височина"}
{"url": "https://www.actualno.com/curious/5-sekunden-trik-s-kojto-da-izglejdate-po-slabi-v-svoeto-sako-news_673543.html", "text": "  Когато става въпрос за дрехи, които карат тялото ти да изглежда по-слабо - правите панталони, вертикалните райета и обувките в телесен цвят са твоя фаворит, но никога не си си представяла, че сакото ти може да има същата роля.  Ето бърз и лесен трик, който ще ти помогне да направиш тази мъжка дреха свой най-добър приятел, който да ти помогне да изглеждаш по-слаба.  Готова ли си?       Защо? Китката и областта на долната част на предмишницата са най-тънките части на ръката. Разкривайки ги, ти показваш една по-слаба страна от тялото си, която ще привлича вниманието.\r\nЗатова, ако сакото ти е с дълги ръкави, просто ги навий близо до лакътя и се радвай на ефекта.        ", "date": "2018.05.08", "title": "5-секунден трик, с който да изглеждате по-слаби в своето сако"}
{"url": "https://www.actualno.com/showbusiness/euronews-objavi-choveka-glas-za-naj-golemija-proval-v-istorijata-na-evrovizija-video-news_673556.html", "text": "  Часове преди първия полуфинал на тазгодишната \"Евровизия\"       \"Не е нужно да се обяснява защо \"Illusion\" на Красимир Аврамов оглавява песните на \"Евровизия\", за които не искаме дори да си спомняме. Просто изгледайте видеото. Но първо си сложете тапи за уши. Защото става въпрос повече за крещене, отколкото за пеене\", аргументират се от Euronews.    Изборът през 2009 г. на Аврамов, известен като Човека глас, беше повече от спорен и противоречив. .    ", "date": "2018.05.08", "title": "Euronews обяви Човека глас за най-големия провал в историята на \"Евровизия\" (Видео)"}
{"url": "https://www.actualno.com/curious/8-syveta-kak-da-preborite-sezonnite-alergii-news_673548.html", "text": "     Носът ви е запушен, очите ви сърбят, а хората са се отказали вече от думите \"наздраве\" всеки път, когато кихате. Класически алергични симптоми, нали? Може би ... но също може да се борите с досадна настинка. Затова, за да сте сигурни, посетете лекар.       Намалете до минимум вашия контакт с прашеца. Това означава да затворите прозорците си (използвай климатик, за да охладите дома си вместо отварянето на прозорците), носете слънчеви очила на открито, обърнете внимание на спалнята си и почиствайте подовете с вакуум, който има филтър HEPA. О, и не си помисляте да се занимавате с градинарство. Оставете това на някого, който няма алергия.     В края на деня изперете дрехите, които сте носили навън (но не ги сушете, тъй като те ще съберат цветен прашец) и хоп в банята, за да премахнете прашеца и от кожата и косата ти.    Изплакването на носните ти проходи с физиологичен разтвор (известен още като назално напояване) не звучи прекалено приятно, но е ефективен начин за облекчаване на задръстванията. Ето как да го направите: Сдобийте се с шишенце физиологичен разтвор (който е най-често вода и морска сол).  Ще трябва да следвате инструкциите на кутията, но идеята е, че тъй като течността се влива в една ноздра и след това другата, тя изчиства слузта и алергените.     Когато става дума за естествени средства за защита, растението butterbur е добре проучен фаворит. Всъщност, едно швейцарско проучване установи, че екстрактът от butterbur може дори да действа, както антихистаминовите лекарства. Има и някои изследвания, които показват, че яденето на куркума може да облекчи алергичните симптоми. (Просто говорете с личния лекар, преди да го опитате, нали?)    И да, това е от значение и за потребителите на електронни цигари. Тютюнопушенето дразни обвивката на носните пътища и дихателните пътища, което допълнително утежнява симптомите на алергия. Изпиването на допълнителни течности може да помогне да се намали слузта в ноздрите и да се намалят симптомите. Горещите течности (като чай или бульон) са особено полезни, тъй като парата може също да помогне за облекчаване на запушения нос. Забележка: Това не важи за алкохола, който всъщност може да влоши симптомите.      Ето и теорията: Консумирането на мед, направен от пчелите в твоя район, помага за облекчаване на алергиите, защото яденето на малко цветен прашец от цветята около теб означава, че постепенно ще бъдете ваксиниран срещу него. И докато едно малко изследване от Финландия установи, че симптомите са се подобрили при участниците, които са яли пчелен мед, други проучвания са стигнали до нулев ефект.", "date": "2018.05.08", "title": "8 съвета как да преборите сезонните алергии"}
{"url": "https://www.actualno.com/america/trymp-e-zajavil-na-makron-che-izliza-ot-sdelkata-s-iran-news_673571.html", "text": "  Американският президент Доналд Тръмп е заявил на френския президент Еманюел Макрон, че САЩ ще излязат от ядрената сделка с Иран. Това съобщава вестник The New York Times, позовавайки се на източник осведомен за съдържанието на техния телефонен разговор.  Тръмп възнамерява да възстанови всички отменени по-рано санкции и да въведе нови срещу Иран, съобщава още изданието.   По-рано днес Елисейският дворец съобщи, че френският президент Еманюел Макрон и американският президент Доналд Тръмп са обсъдили по телефона стабилността в Близкия изток, предаде БГНЕС.   „Президентът на Френската Република проведе телефонен разговор с президента Доналд Тръмп. Двамата обсъдиха въпроси, засягащи мира и стабилността в Близкия изток”, се казва в изявлението. Очаква се днес Тръмп да обяви за възобновяване на американските санкции срещу Иран като първа стъпка от излизането на Вашингтон от ядрената сделка с Техеран. Това пък съобщи телевизия Си Ен Ен, позовавайки се на американски официални лица, а също така на източник, запознат с плановете на американския лидер.\r\nПрез юли 2015 г. Иран, петте постоянни членове на Съвета за сигурност на ООН (Русия, Великобритания, Китай, САЩ, Франция) и Германия постигнаха споразумение за уреждане на ядрения проблем в Техеран. Разработеният от тях подробен План за съвместно действие предвижда отмяна на санкциите на ООН, САЩ и ЕС, наложени върху Иран заради ядрената му програма.       Тръмп многократно е определял сделката като пагубна, твърдейки, че тя не е предотвратила възможността за създаване на ядрено оръжие от Иран, а само е отсрочила деня, когато Техеран ще разполага с него. На 12 януари тази година стопанинът на Белия дом заяви, че САЩ ще прекратят споразумението, ако в него не бъдат внесени промени, изработени по време на преговори с европейските държави, които до момента не са довели до никакъв видим напредък.", "date": "2018.05.08", "title": "Тръмп е заявил на Макрон, че излиза от сделката с Иран"}
{"url": "https://www.actualno.com/analysis/sled-70-g-izrael-e-izpraven-pred-razlichen-vid-konflikt-sys-samija-sebe-si-news_673533.html", "text": "     70-тата годишнина от основаването на Държавата Израел на 14 май идва, когато страната се намира във война между онези, които искат тя да се моделира повече върху еврейските религиозни ценности, и тези, които казват, че това ще изложи на риск бъдещето ѝ.\r\n\"Израелците са обвързани от съдбата. Когато самото ни съществуване е изправено пред предизвикателство, ние сме заедно\", каза Йедидиа Стерн, професор по право в университета \"Бар Илън\" и вицепрезидент на мозъчния тръст на Института за демокрация в Израел. Но след като нещата са сигурни, \"ние сме свободни да се борим за нашата цел\".   Законодателството на дясното правителство на премиера Бенямин Нетаняху, което се опитва да укрепи еврейската идентичност на Израел, породи тревога сред известни личности в обществото. Мерките могат да се разглеждат като част от опитите за самоопределяне на млада нация, построена в библейската еврейска родина след Холокоста, казват някои експерти. Тези, които ги насърчават, казват, че част от тяхната цел е да дадат глас на хората извън традиционния елит. Но други виждат много от действията напоследък като популистка политика, която ще доведе до по-малко демократично общество и, когато става дума за палестинците - апартейд.\r\nИзраел е воювал многократно от създаването си, но в момента не е въвлечен в значителен въоръжен конфликт. Напрежението с палестинците е винаги налице, но се е стопило до най-ниския си интензитет след края на войната в Газа през 2014 г. Това даде на израелците пространството на ума, за да се задълбочат в други въпроси, уточняват експерти.     Дълбокият размисъл в правителството на Нетаняху се проявява в проектозакон, който определя Израел като държава нация на еврейския народ, определяйки еврейския като езика и закотвяйки \"единния Йерусалим\" като столица.    Наскоро проектозаконът мина на предварителното парламентарно четене. В неделя министерска комисия предложи друг законопроект, ограничаващ способността на Върховния съд да заличи законите, които възприема като нарушаващи демократичните ценности. Министрите, които подкрепят законодателството, казват, че съдът е натрупал прекалено голяма власт в баланса между парламента и съдебната власт.   Решенията, които ги разгневиха, включват онези, които заповядват да се евакуират незаконните селища от окупирания Западен бряг и отлагането на плана за експулсиране на африканските мигранти. Отделно, Министерството на културата през последните години потърси правомощието да се въздържа от финансиране от институции, възприемани като нелоялни към Израел.\r\nЧленовете на опозицията, художниците, академичните среди и някои бивши висши представители критикуват това, което те считат за тенденция в законодателството, вредяща за демокрацията на Израел - макар министрите да твърдят, че думите им са преувеличени. \"Израелската демокрация е жива, дишаща и рита, и е по-силна от всичките ѝ критици и всички свои възлюбени\", каза по-рано министърът на правосъдието Айелет Шакед от религиозната националистическа партия Еврейски дом. Ранен момент в дебата за еврейската природа на Израел имаше през 1947 г., преди държавата дори да бъде създадена. Точно тогава секуларисткото ръководство на ултраортодоксалните еврейски представители се съгласи да запази статуквото по въпросите, свързани с религията и държавата. Това предоставя на ултраортодоксалните - строго религиозни евреи - власт над личния закон като брак и въвеждане на уважението към съботата (шабат) или деня за почивка в седмицата.   Споразумението остава, когато Израел публикува своята декларация за независимост на 14 май 1948 г., отразяваща стремежа към прегръщане на демократичните ценности, като същевременно се подчертава еврейската природа на новородената нация. Израел няма официална конституция, но има де факто една, наречена \"основните закони\".   През 1992 г. парламентът прие два основни закона, които зачитат израелските ценности като „еврейски и демократични“, и налагат всяко законодателство да се придържа към тези норми.\r\n„Все по-голям брой израелци чувстват необходимост да избират между „еврейски“ и „демократичен“ и усещат, че начинът, по който тези ценности се прилагат в израелското общество, не е достатъчно балансиран“, отбелязва Стерн, проучванията на чийто мозъчен тръст показват тенденцията.   През първите около 40 г. от историята на Израел доминират светските евреи от европейски произход със социалдемократически ценности, каза той. Но след това други групи като евреите, произхождащи от арабски страни, религиозни националисти и ултраортодоксалните евреи се утвърдиха и се оформиха като мощни политически сили. Израелските араби, които съставляват около 17,5% от населението и до голяма степен симпатизират на палестинците, също станаха по-активни политически.\r\nВ дебата все по-често се появява израелско-палестинският конфликт. Все по-голям брой израелски десни политици открито се противопоставят на решение за две държави и говорят, че искат да се анексира по-голяма част от Западния бряг. Има предупреждения, че това ще доведе до апартейд, тъй като при тези сценарии палестинците вероятно няма да получат равни права.\r\nЕдин от водещите израелски автори, Давид Гросман, твърди в неотдавнашна реч, че чрез окупацията вече е създадена \"реалност на апартейда\". \"Израел беше създаден, така че еврейските хора, които почти никога не са се чувствали у дома си в света, най-накрая да имат дом\", каза Гросман.\r\nИ сега, 70 години по-късно, силният Израел може да е крепост, но все още не е дом.", "date": "2018.05.08", "title": "След 70 г. Израел е изправен пред различен вид конфликт - със самия себе си"}
{"url": "https://www.actualno.com/politics/prezidentyt-otnovo-shte-e-domakin-na-blagotvoritelen-abiturientski-bal-news_673554.html", "text": "     В рамките на инициативата младежите, израснали без родителски грижи, получават информация и напътствия за своята професионална реализация или обучение. През учебната 2017/2018 г. в инициативата са включени 124 младежи. За 54 от тях специалистите от Бюрата по труда търсят подходяща форма на заетост, а 26 са избрали да продължават своето образование във висше училище. 44 от младежите ще бъдат настанени в друг вид социална услуга заради висока степен на увреждане и трайно намалена работоспособност.   По време на срещите си с психолозите младите хора споделят, че мечтаят за работа, дом и семейство. Следвайки тези очаквания, Администрацията на президента поставя сериозен акцент върху възможностите за професионалното обучение на младежите. Тази година, благодарение на постигнати партньорства с представители на професионални организации, предстои включването на младежи от инициативата в обучителни курсове по фризьорство, шивачество и автомонтьорство.   „Да помогнем на млади хора, които мечтаят за дом и семейство, е добрина, с която можем да заздравим първичната рана от изоставянето им“, убеден е президентът Румен Радев. Държавният глава отправя благодарност към дарителите, които ще подкрепят финансово организацията на балната вечер на абитуриентите в неравностойно положение. Останалата част от средствата ще бъде разпределена като еднократна стипендия за младежите, които ще продължат образованието си във висше училище.\r\nОрганизациите, фирмите и гражданите, които имат желание да подпомогнат благотворителната инициатива „Подкрепи една мечта”, могат да го направят със средства по банковата сметка на Администрацията на президента:                 ", "date": "2018.05.08", "title": "Президентът отново ще е домакин на благотворителен абитуриентски бал"}
{"url": "https://www.actualno.com/burgas/nosht-na-literaturata-v-burgas-news_673494.html", "text": "  На 9 май от 18.00 часа Бургас за поредна година ще се включи в общоевропейската \"Нощ на литературата\". Събитието ще премине на приятни места, където небезизвестни личности ще четат откъси от интересни книги.  Събитието се организира от Община Бургас, съвместно с Чешкия културен център в София, културни институти и посолства на страните членки на Европейския съюз.   Участниците тази година ще ви очакват в четири \"четящи гнезда\" на комуникативни места в града: BarBossa, Кафе-книжарница \"Екслибрис\" /експо център \"Флора\"/, Craft shop Papa Beer и книжарница \"Хеликон\". Ето кои са те:   * Елка Стоянова - юрист и писател - BarBossa;\r\n* Атанас Недев - китарист и вокалист на група \"Stiff Bones\" - Craft shop Papa Beer;       * Росен Сеновски - китарист, композитор и писател - книжарница \"Хеликон\";\r\n* Станислав Райчев - пожарникар и участник в \"MasterChef\", Сезон 4 - Кафе-книжарница \"Екслибрис\".\r\nЗаедно с Община Бургас в инициативата се включва и Регионална библиотека \"П. К. Яворов\". В брандирания от нея с ликовете на известни писатели автобус № 9,  движещ се по линията от ж.к. \"Меден рудник\" до ж.к. \"Славейков\", на пътниците ще се раздават за четене откъси от култови книги.       ", "date": "2018.05.08", "title": "\"Нощ на литературата\" в Бургас "}
{"url": "https://www.actualno.com/burgas/jena-v-burgasko-pochina-sled-uhapvane-ot-kyrlej-news_673540.html", "text": "   съобщи говорителят на РЗИ-Бургас Елица Карагьозова.  Жената е приета в бургаската болница Лекарите са предприели лечение, но жената починала.   Случаят е от периода 23-29 април.   От началото на годината досега в област Бургас са регистрирани два случая на марсилска треска, предаде Фокус.\r\nМарсилската треска е остро инфекциозно заболяване, което се причинява при ухапване от заразени кърлежи. Основните признаци са треска, обрив и характерно петно на ухапаното място. Лечението трябва да се провежда задължително от специалист по инфекциозни заболявания.    ", "date": "2018.05.08", "title": "Жена в Бургаско почина след ухапване от кърлеж"}
{"url": "https://www.actualno.com/society/podsydimite-ot-dai-blagoevgrad-ostavat-v-aresta-news_673497.html", "text": "   Според защитата няма достатъчно събрани доказателства за вината обвиняемите.  Съдът определи, че няма риск шестимата служители на ДАИ да се укрият. Въпреки че обвиняемите нямат предишни криминални прояви, съдът констатира, че извършеното престъпление е с голяма обществена опасност, заради което наложи на шестимата мъже най-тежка мярка за неотклонение \"задържане под стража\".   В заседателната зала един от обвиняемите получи пристъп и се наложи да бъде откаран в болница. Адвокат Кристиян Милчев коментира, че това се случва за трети път, откакто мъжът е в ареста, но въпреки това съдът не счита за необходимо да промени мярката на обвиняемия.   При акцията на 23 април бяха задържани около 30 служители на Държавната агенция. Специализираната прокуратура повдигна обвинения само на 10 от тях. На първа инстанция четирима служителите на ДАИ бяха пуснати под парична гаранция в размер от 5000 лева, предаде Дарик.\r\nСред освободените от ареста са съпругът на спецпрокурорка, както и инспекторът, който има семейни взаимоотношения със служител на Министерството на транспорта. Според обвинението подсъдимите са взимали около 300 евро, за да си \"затварят очите\" за нарушения на транспортни фирми. Служителите на ДАИ са прибирали по около 1200 евро на ден.       ", "date": "2018.05.08", "title": "Подсъдимите от ДАИ - Благоевград остават в ареста"}
{"url": "https://www.actualno.com/society/ban-i-makedonskite-im-kolegi-shte-chestvat-zaedno-kiril-i-metodij-news_673502.html", "text": "  БАН и Македонската академия на науките и изкуствата (МАНУ)  ще отбележат заедно празника на св. св. Кирил и Методий. Делегацията на МАНУ,  ръководена от председателя акад. Таки Фити, ще посети София на 10 - 11 май, за да отбележи с българските си колеги заедно славянските  просветители. \"Съвместното честване на  празника на св. св.  Кирил и Методий се превръща в традиция и е  неразделна част от Програмата за научно и културно сътрудничество между  двете академии. Честване на голямото дело  на св. св. Кирил и Методий,  освен празничен, придобива все по-голям работен характер. В тези рамки  на 10 май в Института за икономически изследвания на БАН ще бъдат  представени два научно-изследователски проекта, реализирани от МАНУ и  БАН. Единят проект, публикуван на македонски и български език, разглежда  въпроси, свързани с последиците от европейската дългова криза върху  интеграционните процеси в двете страни. Другият проект е съфинансиран от  програмата ИПА на ЕС и се отнася до изграждането на капацитет за  иновации и конкурентоспособност на предприятията в Северния планински  район на Македония и Кюстендилския окръг на България. Този проект е  публикуван на английски, македонски и български език\", гласи изявление  на МАНУ във връзка със съвместното празнуване.  ", "date": "2018.05.08", "title": "БАН и македонските им колеги ще честват заедно Кирил и Методий "}
{"url": "https://www.actualno.com/society/zasileni-merki-za-sigurnost-pri-pribiraneto-na-chereshovata-rekolta-news_673547.html", "text": "   . Това каза пред журналисти кметът на Община Кюстендил Петър Паунов.  В заседателната зала на общината се проведе първа работна среща по отношение на предстоящата черешова кампания. След нея кметът Петър Паунов очерта основните акценти.\r\nРаботният ден в черешовите масиви ще бъде от 7.00 ч. до 20.00 часа, а работният ден на пунктовете за изкупуване на череши ще бъде от 9.00 ч. до 22.00 часа.    Берачите също ще се движат само по установени маршрути със собствениците на масивите. Когато ще бъдат наемани, ще има правила. Пълна координация с кметовете и с кметските наместници”, заяви Петър Паунов.\r\nПо думите му превозването на череши повече от 10 – 12 кг няма да може да се извършва без документ за собственост на масив или със съответна кантарна бележка. Всеки един от собствениците на масиви или .        посочи Петър Паунов, цитиран от Фокус.\r\nПо думите му организирана е и самата , ще се разчита и на Жандармерията, отново ще се ползват уреди за нощно виждане при охраната на черешовата продукция. На място ще се прилага система за проверка на самоличност на лицата и на тяхната правоспособност.\r\n„Ще бъде направено максимално удобно и максимално сигурно. Всеки от нас трябва полага необходимата грижа, да подава своевременни сигнали при нарушения”, каза Петър Паунов.    ", "date": "2018.05.08", "title": "Засилени мерки за сигурност при прибирането на черешовата реколта"}
{"url": "https://www.actualno.com/crime/policijata-v-smoljan-se-samosezira-za-djigit-na-pytja-ot-facebook-news_673500.html", "text": "  Полицията в Смолян се самосезира за джигит от видеоклип, публикуван във Facebook, предаде кореспондентът на .  „Убиец на пътя. В плътната колона между Чепеларе и Хвойна тариката щеше да изпревари в завоя и едва не уби хората в идващата от завоя кола“, написа Кръстина Чолакова в социалната мрежа.\r\nПо повод разпространения в интернет и медиите видеоклип за рисково шофиране на 07.05.2018 г. около 10:20 часа на път II-86 в участъка между гр.Чепеларе и с.Хвойна, ръководството на ОДМВР-Смолян се самосезира и предприе необходимите мерки за установяване извършителя на нарушението, съобщи малко по-късно полицията.   До настоящия момент е установено, че собственик и водач на лекия автомобил „Опел Инсигния“ е 66-годишен мъж от гр. София.\r\nСъщият ще бъде призован да се яви в сектор „Пътна полиция“ при ОДМВР-Смолян, където да обясни случилото се. За изясняване на фактите и обстоятелствата сведения ще бъдат снети и от свидетелката, заснела видеоклипа.       „Обръщаме се към останалите участници в движението, в това число водачът на насрещно движещия се автомобил и тези, които са възприели факти, свързани с рисковото шофиране, да се обадят на тел. 0301/ 35 521 и да съобщят телефон за връзка с тях. Благодарим за подадения сигнал и приканваме всички участници в движението, станали свидетели на нарушения на правилата за движение да сигнализират компетентните органи на тел. 112 или в най-близкото управление на МВР“, става ясно още от съобщението.    ", "date": "2018.05.08", "title": "Полицията в Смолян се самосезира за джигит на пътя от Facebook"}
{"url": "https://www.actualno.com/america/medijna-statistika-trymp-lyje-pone-po-6-pyti-sredno-na-den-news_673507.html", "text": "  3001 лъжи за 466 дни начело на САЩ – това е статистиката колко точно лъже сегашният американски президент Доналд Тръмп, изготвена от The Washington Post до края на април тази година.   , но всъщност не всеки ден Тръмп лъже. . А на 28 април тази година казва 44 неверни твърдения, повечето от които в продължила 80 минути реч в Мичиган. Ето и някои от най-фрапиращите – че е създал 3 млн. нови работни места, докато официалната статистика сочи максимум 2,5 млн., че има невероятен успех в битката с безработицата, макар годишният ръст на новите работни места при неговото управление да е по-малък от този при Барак Обама, че заплатите растат за пръв път от години, макар тенденцията в САЩ да е за увеличение от 2014 година насам, че в момента на произнасяне на речта го слушат 32 000 души на живо, докато пред него има 4200 души, съгласно данните за закупените пропуски.   Статистиката, която се води от една от най-авторитетните медии в САЩ и която е сред нарочените от Тръмп, показва увеличение на изричаните лъжи. .   Оказва се обаче, че дори Тръмп не е чак такъв лъжец, че всеки път да изрича различна лъжа. Той е повтарял подвеждаща информация, при това често по няколко пъти. Цели 113 лъжливи твърдения американският президент е казал поне 3 пъти.\r\n72 пъти например Тръмп е казвал, че е прокарал най-голямата данъчна реформа в САЩ, с най-голямото намаление на данъците, а всъщност като обем реформата се класира едва на осмо място в американската история (бел. ред. - ). Най-значима е реформата на Роналд Рейгън от 1981 година, която носи спестяване на средства в размер на 2,89% от американския БВП, докато реформата на Тръмп спестява едва 0,9% от БВП. Дори реформа на Обама от 2010 година е по-значима (Актът за данъчни облекчения и създаване на нови работни места) – тя спестява средства в размер на 1,31% от БВП.       Цели 34 пъти Доналд Тръмп е казвал, че трябва да има стена по границата с Мексико, за да бъде спрян наркотрафикът. Това е изричано дори след като Американската агенция за борба с наркотиците изрично посочва, че по-голямата част от трафика върви или по легални канали, или през подземни тунели, т.е. бъдеща стена няма да повлияе с нищо. По отношение на прословутата стена, Тръмп казва 13 пъти публично, че строежът ѝ е започнал, дори след като Конгреса му отказа финансиране.\r\n31 пъти сегашният американски президент казва, че САЩ похарчили 7 трилиона долара за войни в Близкия изток – число, което нито една официална статистика не потвърждава.\r\nОще една от големите външнополитически лъжи на Доналд Тръмп е, че съгласно сключеното ядрено споразумение с Иран, САЩ са дали на Иран 150 млрд. долара, но всъщност това са замразени до този момент ирански активи, намиращи се на територии, където ги достига американската юрисдикция. И, разбира се, не са за 150 млрд. долара – американското финансово министерство ги изчислява на 55 млрд. долара.       По отношение на Китай също има опашата лъжа – че благодарение на Тръмп китайците са почнали да купуват американско говеждо. Само че още при Обама споразумението за това с Пекин беше подписано. А 29 пъти Тръмп казва, че търговският дефицит на САЩ с Китай е 500 млрд. долара, докато всъщност е 300 млрд. долара.\r\nВъв връзка със статистиката на The Washington Post, сайтът WhoWhatWhy коментира, че Тръмп лъже толкова много, че е успял да се пребори със системата и медиите не успяват да се справят с цунамито от лъжи на считания за най-могъщ в света човек. WhoWhatWhy е проект на разследващия журналист Ръс Бейкър. Той е дългогодишен разследващ журналист, работил за издания като Newsday и The New York Times, като е известен с книгата си \"Семейство от тайни\", посветена на семейство Буш и предполагаемите връзки на Джордж Буш-старши със скандали като \"Уотъргейт\" и убийството на Джон Кенеди.", "date": "2018.05.08", "title": "Медийна статистика - Тръмп лъже поне по 6 пъти средно на ден"}
{"url": "https://www.actualno.com/interest/bipoljarno-razstrojstvo-modna-diagnoza-ili-bolest-na-talantlivite-news_673514.html", "text": "  В средата на април Марая Кери призна, че 17 години е живяла с биполярно разстройство и е крила диагнозата си. Кери се страхувала, че това може да попречи на кариерата ѝ. Биполярното разстройство се среща често и колкото повече се знае за него в обществото, толкова по-добре.   Съвсем не. Биполярното афективно разстройство (БАР) се отнася към психическите разстройства. От него страдат 1-3% от хората, но не може да се говори за „мода“. През последните години се говори за него, заради все по-голямата информираност за психическите заболявания и падането на стигмата, като печат за нещо лошо и позорно. Затова сега много обикновени хора и знаменитости разказват за своите проблеми.   БАР е болест, която предизвиква полярни нарушения в настроението – депресии, мания и хипомания. Това се отразява на активността на човека (по време на депресия хората трудно изпълняват всекидневните си задачи). При това човек понякога не осъзнава колко силно емоционалната му нестабилност влияе на живота му и този на близките му, отрича проблема и не иска да се лекува.\r\nВ периоди на мания човек е щастлив и се чувства вдъхновен. Той прелива от енергия и идеи, емоциите го изпълват, струва му се, че може да свърши много неща едновременно и сякаш няма нужда от сън. Той може да работи две денонощия без сън, да говори много бързо и несвързано, да извършва рисковани действия, да купува всичко, което му харесва в магазина (това се нарича пристъп на неумерен шопохолизъм), да встъпва в безразборни сексуални  връзки, да се дразни лесно и да се държи агресивно.    В период на депресия човек може да изпитва потиснатост, раздразнителност, чувство на вина или изобщо да не изпитва особени чувства. Тогава му е трудно да се концентрира, да обмисля планове, да помни намеренията и обещанията си. Понякога тези симптоми карат хората да си останат у дома, както и да се отказват от общуване с близките си. В такива периоди се понижава либидото, а при някои възникват и мисли за самоубийство. Не. За разлика от шизофренията личността на човек с биполярно разстройство остава неизменна. Това се забелязва в периоди на интермисия – състоянието между периодите на мания и депресия. По-рано биполярното разстройство се е наричало маниакално-депресивна психоза, а клиническата психология и психиатрия често са свързвали психозата (състояние, когато се нарушава възприятието и на човек му е трудно да разбере кое е  реално и кое не) с шизофренията.       Сега това е в миналото, но и днес на хората с биполярно разстройство, които в периоди на мания или депресия имат психотични симптоми, като например – халюцинации, погрешно се поставя диагнозата шизофрения. Сред хората, страдащи от биполярно разстройство, наистина има много талантливи художници, писатели, музиканти и учени, но специалистите не са установили причинно-следствена връзка между творческите дейности и заболяването.\r\nХората с БАР често приемат периода на мания като възможност да създадат, измислят нещо ново, тъй като усещат прилив на сили и са способни да преодолеят много, за да постигнат целите си.   В своята книга клиничният психолог Кей Джеймисън разказва колко трудно се е отказала от това:\r\n„Приятелите и близките ми се надяваха, че ще стана „нормална“, ще съм благодарна за лечението и с лекота ще приема нормалните часове сън и ниво на енергия. Но ако сте ходили под звездите и сте протягали ръце към пръстените на планетите, ако сте свикнали да спите 4-5 часа в денонощието, а сега са ви нужни осем, ако преди сте могли да бодърствате няколко нощи подред, а сега не – да се вредите в ритъма на обикновените смъртни съвсем не е лесна задача. Колкото и да е комфортен за останалите, за вас този живот е непривичен, пълен с ограничения, много по-малко продуктивна и безумно скучен“.   Еуфорията, периодите на продуктивна работа, творческото вдъхновение – много е трудно да се откажеш от тях и да ги замениш с лекарства и психотерапия. След периодите на подем винаги следват емоционална катастрофа, проблеми в отношенията и финансови трудности.    Биполярното разстройство е хронично заболяване и не може да се излекува, но продължителната и непрекъсната терапия помага на много хора, дори с тежки форми на болестта, да контролират промените в настроението и другите симптоми.\r\nХубаво е да се изучат и разпознават признаците на манията и депресия. Често лекарите назначават редовни физически упражнения, както и съвети за подобряването на съня и храненето.\r\nПсихотерапията също може да е от полза. Лекарите преценяват и какви лекарствени средства да се предпишат. В някои случаи се стига и до прилагането на антидепресанти, пише meduza.io. ", "date": "2018.05.08", "title": "Биполярно разстройство – модна диагноза или болест на талантливите"}
{"url": "https://www.actualno.com/pazardjik/osvobojdavat-pet-arheologicheski-obekta-za-stroitelstvoto-na-jazovir-luda-jana-news_673448.html", "text": "  Пет открити археологически обекта трябва да бъдат освободени, за да продължи строителството на язовир „Луда Яна“ и пречиствателна станция за питейни води в община Панагюрище, предаде кореспондентът на .  С тази цел регионалното министерство възложи чрез обществена поръчка на Националния археологически институт с музей (НАИМ) към БАН да извърши спасителни проучвания на обектите.   Един зид и една могила попадат в имота, предназначен за язовир. Една от могилите и едно каменно струпване са в санитарно-охранителната зона. Приоритетна сред всички находки е една могила, която попада в сервитута на подобект за изместване на 110 кV електропровод.   Спасителните археологически дейности са предписани от Министерството на културата и трябва да приключат до една година. Строителството на язовир „Луда Яна“ и пречиствателната станция за питейни води се изпълнява по проект за развитие на общинската инфраструктура. Той се финансира със средства от Световната банка и от МРРБ.\r\nИзпълнител на мащабния обект е консорциум „Щрабак – Станилов“ по договор на стойност 56 млн. лв. Той трябва да стане готов през 2019 г., но наличието на археологически находки ще забави изграждането му. Водите от бъдещия язовир са предназназначени за водоснабдяване на 45 000 души в община Панагюрище и няколко общини от област Пазарджик.    Относно спасителното археологическо проучване край село Зелен дол и Покровник в Благоевградско, където трябва да мине магистрала „Струма“ от НАИМ преди дни заявиха, че сградите, които се откриват на терена, са предимно в основи и имат нетраен градеж от камък на глинена спойка или на суха фуга.   „Тяхното съхранение на място е много трудно и изисква големи допълнителни средства за консервация и реставрация. Пълното им разкриване до края на договора между Агенция Пътна инфраструктура и НАИМ-БАН е възможно и не налага изместване на трасето или промяна на проекта, поради нетрайния характер на конструкциите“, се казва в становище на доц. д-р Здравко Димитров – ръководител на археологическото проучване, и доц. д-р Людмил Вагалински - директор на НАИМ при БАН.\r\nПълното спасително археологическо проучване на обект № 2, край селата Зелен Дол и Покровник, гр. Благоевград, е достигнало до средата на терена от 60 дка. Открива се голямо селище от римската императорска епоха. До сега по време на разкопките са разкрити 12 големи сгради от периода III до VI век сл. Хр. Находките са над 1 500 бр. Работата по спасителното проучване на обекта върви в срок и ежедневно на терена работят 150 души работници и 31 археолози.    По-трайни комплекси са само сграда № 1 (сградата с гробниците в хипогейната част), сграда № 5 (раннохристиянска църква) и банята от сграда № 3, която е изградена на хоросанова спойка.\r\nПред последната седмица бе открита и гробната част в сграда № 1. Тя се състои от предверие със стълби и две големи гробни камери. Първата е с квадратен план и полуцилиндричен свод, който е разрушен. Гробницата е ограбена още в античността.   Втората гробна камера е с полуцилиндричен свод и бе открита неограбена. Тя съдържаше важни археологически находки, които вече са проучени и са в реставрационното ателие на Регионален исторически музей (РИМ) Благоевград.\r\nПренасянето на тази най-важна недвижима археологическа ценност с траен характер (гробницата) в съседното село Покровник или пред РИМ – Благоевград, е напълно възможно. Такива проекти са изпълнявани в последните години в София и Пловдив, се сочи още в тяхното становище. ", "date": "2018.05.08", "title": "Освобождават пет археологически обекта за строителството на язовир \"Луда Яна\""}
{"url": "https://www.actualno.com/society/sherpite-ne-otkriha-bojan-petrov-v-lager-1-news_673501.html", "text": "  Тримата шерпи, които издирват изчезналия алпинист Боян Петров, са достигнали до лагер 1 под върха Шиша Пангма, но българинът не е бил там. Това съобщи пред БНР съпругата на алпиниста Радослава Ненова. Операцията за днес е прекратена. Очаква се утре издирващият Петров екип да продължи към лагер 2 и лагер 3, в опит да го намери.  В предаването \"Преди всички\" Петър Атанасов, алпинист и специалист по екстремни спортове изрази увереност, че шерпите ще се справят със задачата:   \"Графикът за придвижване на тази спасително-издирвателна група е един ден до съответния следващ лагер. Днес тримата трябва да стигнат до лагер 1, а утре евентуално до лагер 2 и следващия ден по-нагоре\".   Според Атанасов няма нищо тревожно в това, че палатката на Боян Петров е намерена празна, защото в този момент той може да е тръгнал да атакува върха.\r\n\"Има вероятност да се е върнал в лагер 3 и след това да е продължил да слиза надолу към местата на лагер 2 и лагер 1\", допълни Петър Атанасов и изрази надежда алпинистът да е стигнал до палатката си.       Като специалист по екстремни спортове Атанасов уточни, че на тази голяма надморска височина снежната пещера би била добро убежище, защото предпазва от студ и лавини:\r\n\"От друга страна обаче за алпиниста е много важно да разполага с гориво, за да си приготвя течности, защото на тази голяма надморска височина организмът не може без течности. Бързото обезводняване е много опасно\".", "date": "2018.05.08", "title": "Шерпите не откриха Боян Петров в лагер 1"}
{"url": "https://www.actualno.com/balkani/syrbite-se-vryshtat-v-pravitelstvoto-na-kosovo-news_673517.html", "text": "  След повече от месец на бойкот  сръбските представители в правителството на Косово ще се върнат обратно в  Министерския съвет в Прищина. Представителите на \"Сръбската  листа\" потвърдиха тази информация пред в. \"Зери\". Окончателното решение  ще бъде взето тези дни на партийно заседание. Сръбските министри не  участваха в заседанията на кабинета на премиера Рамуш Харадинай, но те  продължаваха да работят в кабинетите си, уточнява изданието. Депутатите  от \"Сръбската листа\" участваха във всички заседания на парламента, предаде БГНЕС. Решението за бойкот бе взето  на 27-ми март след като косовската полиция задържа в Косовска Митровица  сръбският представител за Косово Марко Джурич. При инцидента бяха ранени  общо 32 души. Петима от бяха със сериозни наранявания. Сред пострадалите  бе и косовският министър на земеделието Ненад Рикало.  ", "date": "2018.05.08", "title": "Сърбите се връщат в правителството на Косово "}
{"url": "https://www.actualno.com/crime/na-kosym-ot-chelen-sblysyk-video-news_673457.html", "text": "  На косъм от челен сблъсък. Водач на \"Опел\" прави опит да изпревари плътна колона от автомобили в рисков участък. Видеото е публикувано вчера (7 май) във Facebook страницата и събира стотици негативни коментари.  Въпреки че пътят е тесен, в района между Чепеларе и село Хвойна шофьорът на колата навлиза в насрещното движение, но точно в този момент поради ограничената видимост той вероятно не успява да забележи идващия насреща джип.   За щастие, водачът на \"Опел\"-а успява бързо да реагира и се прибира в колоната от МПС-та на тесния път.        ", "date": "2018.05.08", "title": "На косъм от челен сблъсък (ВИДЕО)"}
{"url": "https://www.actualno.com/society/nad-300-uchastnici-v-trace-shte-tyrsjat-skrito-sykrovishte-v-podkrepa-na-deca-lisheni-ot-roditelski-griji-news_673460.html", "text": "     TRACE (ТРЕЙС) е състезателна игра, в която в продължение на четири часа отборите преминават през поредица от физически и логически предизвикателства, разчитат карти, откриват улики и разгадават загадки по пътя към заветната цел и в името на благотворителната инициатива. В надпреварата отборите разчитат основно на умелото координиране и екипността помежду си, използвайки индивидуалните и колективните си способности – бързина, ловкост, логика, сръчност и други.\r\nБлаготворителните съревнования ще се проведат през май и юни - във Варна (27.05.2018 г.), в Пловдив (03.06.2018 г.) и в София (10.06.2018 г.). Отборите победители от трите града се класират за участие на Националния финал на TRACE (ТРЕЙС) и печелят по 200 лв. от специалния Награден фонд. В решаващата надпревара отборът, който първи намери съкровището, печели титлата Национален победител на TRACE за 2018 г., 500 лв. печалба от Наградния фонд, както и почивка в Банско и куп други подаръци. Всички финалисти имат възможността да присъстват на „Мини ТРЕЙС“ и да отдадат своето внимание към децата.   „Мини ТРЕЙС“ е преобразуван вариант на основното състезание, в което участват деца и юноши на възраст между 8-18 години заедно с техните възпитатели. Под формата на забавни и интересни игри децата също се въплъщават в търсачи на скрито съкровище. Партньори на „Мини ТРЕЙС“ са SOS Детски селища, които и през 2017 г. се включиха в благотворителната кауза на TRACE.\r\nНа официална церемония TRACE ще отбележи своя юбилей като срещне всички участници през годините, спонсори и партньори, подкрепящи събитието, за да споделят заедно истинското съкровище - незабравимите емоции и преживявания.    Регистрациите са отворени и всеки желаещ може да се запише за участие на www.trace.amaze.bg.", "date": "2018.05.08", "title": "Над 300 участници в TRACE ще търсят скрито съкровище в подкрепа на деца, лишени от родителски грижи"}
{"url": "https://www.actualno.com/viewpoint/bojan-trjabva-da-ocelee-news_673461.html", "text": "  Паниката за Боян Петров този път е напълно оправдана. Боян е сред малкото българи, с които можем да се гордеем, с открито сърце. Във фалшива страна, с фалшиви звезди, в които машината за известност бълва лъскаво опаковани боклуци, Боян е златното изключение. Ние твърде много обичаме низината, зоната на комфорт, кухненския живот, четирите стени. Този човек катери върхове в страна, в която любовта към висотите се възпитава с поставени на тавана в спалнята фосфоресциращи звезди. Това е човек, който е така целеустремен, че всяко сравнение с него би ни създало неудобство пред обикновеността на грижите ни.  Ние отдавна сме забравили какво е дух, какво е воля, какво е битка. Мани ги тия работи. Всичката мощ, която е трябвало да имаш, е била връчена на Боян Петров. Този човек е голямото изкупление на собствената ни окаяност - затова и в изчезването му има нещо лично, то е много повече от индивидуално загубване, а някакъв общ, колективен страх от това, че го няма. Само хора като Боян можеха да ни откопчат от хипнозата на одомошарения, овчи живот и да напомнят, че там някъде има върхове за изкачване, там някъде е вълнуващо и страшно, там някъде те очакват трепет и изпитания, различни от ежедневното блъскане, офисния комфорт и упокойките на социалните мрежи.\r\nПоявявиха се гласове - безотговорен бил, имал семейство, две деца, съдбата му дала урок с катастрофата, трябвало да си седи мирен у дома. Вечните български гласове, чиито размах на мечтите се простира до идеята да си усвоиш балкона. Съществуват хора, които никога няма да могат да простят безразсъдството, смелостта, любовта към опасностите. Че има неща, които превъзхождат семейното добруване и еснафските удоволствийца, е факт, към който има особено ниска възприемчивост.   Дано Боян издържи. Преди време беше казал, че винаги усеща енергията, която хората му изпращат и, че тя го пази и вдъхновява. Човек не трябва да е мистик, за да разбира добре, че това е самата истина. Боян трябва да оцелее и този път. Очаква го още много и на много високо.      ", "date": "2018.05.08", "title": "Боян трябва да оцелее "}
{"url": "https://www.actualno.com/actualno/arheologija-na-pytja-news_673456.html", "text": "   , въпреки редицата абсурди около пускането на отделните лотове, дефектите и предизвикателствата, е един от най-големите инфраструктурни проекти в страната, който, за разлика от много други, следва относително стриктно и адекватно своите темпове на строеж.  Сега обаче магистралата е под въпрос, тъй като . Местните са категорични, че искат разкопките да се запазят, а . Властта е в патова ситуация, тъй като правителството на Борисов не смее да отхвърли категорично този вариант във все по-наближаващото предизборно време, но паралелно с това е наясно, че . А от гледна точка на еврофинансирането на \"Струма\" това може да се окаже огромен риск.\r\nВариантът на протестиращите е повече от спорен. Освен, че би оскъпил неимоверно магистралата, . Районът е такъв, че историческият потенциал е голям. Никой от привържениците на изместването на трасето не отговаря на въпроса . За което шансът е голям.   В интерес на истината, при подобни мащабни инфраструктурни проекти България не е първата попаднала в такава ситуация и в повечето случаи чуждият опит при подобни казуси сочи, че обикновено държавата полага всички усилия за консервиране и изместване на находките, но маршрутите на трасетата остават в общи линии непроменени.       Във например археологически находки \"изскачат\" при строителството на магистралите А1, М3, А14, М62 и др. И никъде властта дори не повдига въпроса за изместване на маршрута. От миналата година даже е в ход процедура по строеж на транспортен тунел под Стоунхендж - решение, което среща яростната съпротива на местни, историци и археолози. Въпреки това, отговорните институции са решени да реализират трасето.\r\nОсобено известен става казусът с магистрала М3, която минава през историческата местност Тара - ключов обект с историческа и културна стойност за страната. Строителството на магистралата е съпроводено с протести от самото начало, като в спора се намесва дори ЮНЕСКО. Въпреки исканията за преместване на маршрута, ирландското правителство отказва да промени проекта.\r\nСравнително скорошен подобен пример има и от съседна , която също като България може да се похвали с богато културноисторическо наследство. При строежа на Йонийската магистрала - Магистрала 5, археологически разкопки се налагат на няколко места. Властта естествено полага усилия да запази и премести находките, но строежът на магистралата продължава.       Така че Някои по-умерени гласове вече предложиха Така трасето ще се запази, а селището ще бъде съхранено. Естествено, колоните трябва да бъдат издигнати, но това решение в най-голяма частност би удовлетворило и двете страни.\r\nПохвално е, че не гледаме на историята си лековерно, но е важно да правим същото и с бъдещето. Изместването на \"Струма\" е рисков вариант във всяко едно отношение, а последиците ще бъдат от национален мащаб. Ето защо  ", "date": "2018.05.08", "title": "Археология на пътя"}
{"url": "https://www.actualno.com/society/silen-leten-turisticheski-sezon-ochakvat-vyv-varna-news_673463.html", "text": "  Във Варна очакват това лято силен туристически сезон. Към момента подготовката за  новия туристически сезон се осъществява нормално. Очаква се да възникнат  проблеми по отношение на заведенията по плажовете, тъй като на някои  места продължава да се строи на плажната ивица. Това лято се очаква 24 плажа  във Варненска област да останат без концесионери или наематели. Една от  причините да няма достатъчно наематели и концесионери е фактът, че все  още Народното събрание не е приело промените в Закона за устройство на  Черноморското крайбрежие, предаде БГНЕС. И това лято за  най-посещаваните плажове ще се търси възможност за осигуряване на водно  спасяване, като средствата, отпуснати от Министерски съвет за тези  дейности, са около 300 000 лева. Миналата година водно спасяване е било осигурено за 16 плажа в региона.  ", "date": "2018.05.08", "title": "Силен летен туристически сезон очакват във Варна"}
{"url": "https://www.actualno.com/analysis/zashto-evropa-uvelichi-pokupkite-na-ruski-gaz-news_673446.html", "text": "     От януари до април включително доставките превишиха 70 млрд. кубически метра, т.е. в годишен план може да прескочат 200 милиарда. Това е , включително и през съветските времена.\r\nДвете предходни години също бяха рекордни. През 2016 г. износът беше почти 180 млрд. кубически метра, а през 2017 г. - 190 млрд. Благодарение на възстановяването на световните цени на енергоносителите нарастват и приходите. По информация на Федералната митническа служба (ФМС) миналата година приходите са се увеличили с 22% в сравнение с 2016 г. и са достигнали 43 млрд. долара.    . По данни на ФМС миналата година Литва, Австрия и Словакия са увеличили вноса на руски газ повече от един и половина пъти. 47% повече от предишната година са били доставени на Латвия, и над една трета повече – на Естония. Германия, която е основен европейски купувач на синьо гориво, е увеличила покупките със седем процента.     Отчасти това е свързано със съчетанието на случайни фактори.\r\nПърво, голяма роля изигра времето: поради студените зима и пролет, потреблението на гориво в Европа се увеличи. Второ, основните конкуренти на Русия намалиха доставките. Норвегия – поради проблеми с находището Skarv и ремонти на най-големите газопроводи. Износът на газ от Либия практически беше прекратен поради усложненията с газопровода Greenstream.   Алжир беше принуден да съкрати доставките, доколкото потребителите не издържаха на твърде високата цена. Работата е в това, че стойността на алжирския газ е свързана с петрола, а черното злато през последните месеци забележимо поскъпна. „Газпром“, отказвайки се от прякото обвързване на договорните цени с котировката на петрола, се възползва от това предимство в конкуренцията. И отнема от пазара на алжирците.    Експерти не се съмняват, че високото равнище на газовия износ ще продължи и през лятото, .\r\nВ средносрочна перспектива търсенето на руски газ в Европа ще продължава да расте, доколкото собственият добив на континента намалява. По оценката на специалисти от Оксфордския университет, към 2020 г. добивът на газ в ЕС ще се намали от 256 милиарда на 212 милиарда кубически метра годишно. Към 2030 г. вече ще е 146 млрд. кубически метра.\r\nПо прогнози от 2015 до 2040 г. по темповете на ръст на потреблението първо място сред енергоносителите ще заемат природният и втечненият газ. Търсенето ще се увеличи един и половина пъти.    „Газпром“ активно се готви за това, развивайки транспортната си инфраструктура. Става дума, разбира се, за три нови газопровода: „Северeн поток-2“, „Турски поток“ и „Силата на Сибир“.   „Северен поток-2“ все още не е съгласуван окончателно – „Газпром“ разчита да получи разрешение от Швеция и Дания през юни. Въпреки това, Германия вече подготвя площадка за строежа на газоприемна станция.   Съоръжението „Турски поток“, както и „Силата на Сибир“, се приближават към финалния стадий. В края на април „Газпром“ завърши полагането на първата тръба към турското черноморско крайбрежие. По нея ще потече газ за Турция – това е второто по значение експортно направление след Германия.\r\nВтората тръба на „Турски поток“, чието строителство започва през есента, ще осигури с руски газ страните от Южна и Югоизточна Европа. Конкретно тази втора тръба с нетърпение се очаква от Италия, която е на трето място по обеми на внос на руски газ. Италианските компании Eni и Snam дори разглеждат възможността да вземат участие в строителството на газопровода, независимо от американските санкции. Това заяви миналата година вицепрезидентът на Масимо Мантовани.\r\nЩо се отнася до „Силата на Сибир“, в края на март „Газпром“ съобщи за 75% готовност на участъка от газопровода от Чаядинското местонаходище до Благовещенск. Напълно работата е пресметната да бъде приключена още през тази година. През 2019 г. „е планирано само отстраняването на технологични проблеми след провеждането на изпитания“, заяви Виталий Маркелов от „Газпром“.\r\nДоставката на газ за Китай по „Силата на Сибир“ започва на 20 декември 2019 г. „Това ще стане важен етап в историята на двете съседни държави, Русия и Китай“, отбеляза вестник „Велт“. „Освен това това събитие ще достави особено удовлетворение на ръководството на руския концерн, което отдавна иска да покаже на Европа, че купувачи ще се намерят и в други региони на света, ако Западът продължи да противодейства на увеличаването на доставките от Русия“.", "date": "2018.05.08", "title": "Защо Европа увеличи покупките на руски газ?"}
{"url": "https://www.actualno.com/football/syr-aleks-fyrgusyn-e-izljazyl-ot-koma-news_673470.html", "text": "  Легендарният мениджър сър Алекс Фъргюсън е излязъл от кома и показва обнадеждаващи признаци за възстановяване след оперцията, която пртърпя заради мозъчен кръвоизлив на 5 май.  Според Daily Mail той дори е успял да поговори с близките си, които са при него в болницата. Операцията е преминала много добре, а реакцията на 76-годишния бивш мениджър на Манчестър Юнайтед дава надежда и оптимизъм на близките му. Въпреки това те признават, че предстои дълъг и бавен път до пълното възстановяване на Сър Алекс.   Новината за мениджъра разтревожи целия футболен свят, а редица легенди веднага изказаха съпричастност и пожелаха бързо възстановяване. В продължение на 26 години начело на Манчестър Юнайтед Фъргюсън спечели страховитите 38 отличия. Той донесе 13 титли на Англия на \"Олд Трафорд\" и по този начин превърна \"червените дяволи\" в най-успешния отбор в Англия.   ", "date": "2018.05.08", "title": "Сър Алекс Фъргюсън е излязъл от кома"}
{"url": "https://www.actualno.com/sofia/startira-podpiska-za-referendum-otnosno-zavoda-za-izgarjane-na-otpadyci-v-sofija-news_673471.html", "text": "   .  Основните причини за искането - опасността от увеличение на вредни вещества и фини прахови частици във въздуха и дългът от 130 млн. лева, които ще трябва да поемат плащащите местните си данъци в София.   \"Демократична България\" започна да събира подписи относно проекта \"Изграждане на инсталация за комбинирано производство на енергия в София с оползотворяване на RDF отпадък\" от днес, 8 май. Инициативата се казва \"За чиста София без изгаряне на отпадъци\". .   \"Изградена на базата на вече остаряла, неефективна и несъобразена с действащото екологично законодателство технология, и концепция по принцип, инсталацията значително ще повиши нивото на фините прахови частици в София, което и сега редовно в пъти надминава допустимите стойности. Отделяните в процеса на изгаряне диоксини са с доказан канцерогенен ефект. Допълнително замърсяване ще дойде и от превоза по градските улици на десетки хиляди тона токсична котлена пепел и шлака годишно. В резултат ще бъде повишена заболеваемостта на софиянци и влошено качеството на средата на обитаване в целия град\", коментират демократите.\r\nОт \"Демократична България\" казват, че според Закона за управление на отпадъците, нaмaлявaнeтo нa oтпaдъцитe, пoвтopнaтa им yпoтpeбa, ĸoмпocтиpaнeтo и peциĸлиpaнeтo ca c пpиopитeт пpeд изгapянeтo. В нарушение на закона, инсинераторът ще изгаря отпадъци, от които 55% могат да се рециклират и 20% да се компостират. Това ще направи невъзможно достигането на заложените в пакета от мерки за кръгова икономика на ЕК изисквания за оползотворяване на отпадъците. Същевременно проектът е икономически неизгоден, ще \"налее\" средства в \"Топлофикация София\" ЕАД - дружество със значителна задлъжнялост и оперативна загуба, и ще отклони финансов ресурс от важни за столицата екологични и инфраструктурни проекти.       Гражданската инициатива \"За чиста София без изгаряне на отпадъци\", учредена от Демократична България, дава възможност на всички софиянци, загрижени за своето и на децата си здраве и за смисленото и прозрачно изразходване на общинския бюджет, да се се обърнат към Столичния общински съвет със следните искания:\r\n1. Столичният общински съвет (СОС) да вземе решение за провеждане на референдум на основание чл. 17, ал. 2 от Закона за общинския дълг със следния въпрос: \"Да бъде ли изградена на територията на Столична община инсталация за изгаряне на битови отпадъци, финансирана чрез поемане на общински дълг в размер на 130 млн. лева?\".\r\n2. СОС да приеме необходимите решения за привеждане на управлението на отпадъците в София в съответствие с политиките на Европейския съюз за постигане до 2030 г. на 65% рециклиране на битови отпадъци, 75% рециклиране на отпадъци от опаковки и до 10% депониране.       3. СОС да въведе задължително поименно гласуване на общинските съветници на заседанията на Столичния общински съвет.\r\nСъгласно Закона за прякото участие на гражданите в държавната власт и местното самоуправление, до три дни от постъпването на подписката председателят на общинския съвет уведомява за нея общинските съветници, определя водеща комисия за нейното обсъждане и в срок до един месец насрочва заседание на общинския съвет, на което да се вземе решение по поставените въпроси.", "date": "2018.05.08", "title": "Стартира подписка за референдум относно завода за изгаряне на отпадъци в София"}
{"url": "https://www.actualno.com/asia/vuchich-shte-e-pyrvijat-lider-kojto-putin-shte-prieme-news_673475.html", "text": "  Сръбският президент Александър Вучич  ще бъде първият чуждестранен лидер, който ще бъде приет от Владимир  Путин след встъпването му длъжност за четвърти път като президент на  Русия. Двамата лидери ще обсъдят  перспективите за развитието на двустранното сътрудничество и ще обменят  мнение по регионалните въпроси. „Руският президент Владимир  Путин ще се срещне със сръбския президент Александър Вучич, който ще  бъде на работно посещение в Москва и ще вземе участие в тържествата по  повод на 73-та годишнина от победата във Великата отечествена война“,  съобщиха от пресслужбата на Кремъл. „Планира се да бъдат обсъдени  текущото състояние и перспективите за по-нататъшно развитие на  руско-сръбското сътрудничество, ходът на реализация на съвместните  инвестиционни проекти, а също така да бъдат обменени мнения по актуални  регионални въпроси“, добавиха от там. Сръбският президент ще бъде  първият чуждестранен лидер, с който Путин ще се срещне след полагането  на клетва, което се състоя вчера. По-рано бе съобщено, че Вучич ще  посети Москва веднага след двудневната си визита в Турция, по време на  която той проведе преговори с турския президент Реджеп Тайип Ердоган. Путин и Вучич достатъчно често  се срещат и разговарят по телефона. През март Вучич поздрави своя руски  колега с победата на президентските избори. По време на друг телефонен  разговор, състоял се няколко дни по-късно, те обсъдиха изгонването на  руски дипломати от редица европейски държави. Тогава сръбският президент  подчерта, че неговата  страна няма да се присъедини към тези мерки, предаде БГНЕС. Предишната среща на Путин и  Вучич се състоя в Кремъл през декември 2017 г. Наред с въпросите на  двустранното сътрудничество в търговията, културата и други сфери тогава  бе обсъдена и ситуацията на Балканите. След преговорите в присъствието  на президентите бяха  подписани редица документи, включително договор за  социално осигуряване, съвместна декларация за сътрудничество в областта  на модернизацията на икономиката, меморандум за сътрудничество в  областта на туризма. Освен това, Русия и Сърбия  подписаха поправки към междуправителствения договор, предвиждащ отмяната  на забраната за реекспорт на руски природен газ, а също така допълнение  към договора от 27 март 2013 г. за доставката на енергоносители за  Сърбия, сключен между „Газпром експорт“ и „Югоросгаз“. Както се посочва в  съобщението на „Газпром“, в съответствие с документа обемите на  доставка на руски газ в рамките на действащия договор от 2018 г. ще  бъдат увеличени от 1,5 на 2 милиарда куб.м.  ", "date": "2018.05.08", "title": "Вучич ще е първият лидер, който Путин ще приеме"}
{"url": "https://www.actualno.com/business/prevozvachite-se-zakaniha-da-blokirat-predprijatija-na-chujdi-investitori-v-bylgarija-news_673477.html", "text": "   - това обещаха всички браншови структури на превозвачите в България на специална пресконференция в България.  Съгласно обясненията, всъщност ще има поредица от инициатива. . . Гледната точка в случая - след като те ни пречат да правим бизнес в ЕС, защо ние да ги улесняваме да правят бизнес в България? Готови сме на всякакви протестни действия, включително блокада на граници, казаха превозвачите.   Когато говорим за превозване на хора, нормално е да има по-рестриктивен модел. Когато говорим за превоз на товари, следва да е обратното. Прилага се обаче обратният модел. Това заяви министърът на транспорта Ивайло Московски, който изрази подкрепа за превозвачите. Той добави, че премиерът Бойко Борисов ще направи усилие да уреди среща на превозвачите и еврокомисаря по транспортните въпроси Виолета Булц.   Недоволството на превозвачите е заради нов европейски регламент, идеята за който е на френския президент Еманюел Макрон. Според превозвачите пакетът има за цел единствено да изхвърли от европейските превози компаниите от Източна Европа. са включени изисквания шофьорите да се прибират до родното си място на всеки 3 седмици, след третия ден в страна от ЕС на тираджията да му се плаща по нормите за командировки на държавата, в която е влязъл, да не се спи в кабините на камионите, промени в правилата за шосейния каботаж, който на практика ще го премахне.\r\nНовите промени са вкарани в контекст за защита на правата на шофьорите и тяхното по-добро заплащане и право на почивка. Според хора от бранша обаче, . Приравняване на командироването на мобилните работници към работещите в другите икономически сектори не отчита спецификата на труда на транспортните работници и въвежда дискриминационни практики, както между самите работещи в ЕС, така и за водачите в рамките на една фирма. Те ще са назначени на еднакви трудови договори, а ще получават различни възнаграждения според държавата, до която пътуват. Водачите, пътуващи до Франция, Германия и Испания ще печелят в пъти повече от тези, пътуващи до съседни държави като Румъния и Хърватия, посочват от българския транспортен бранш. Превозвачите ни са категорични, че намаляването на каботажа и оставянето на камиона на всеки три седмици, ще повлияе пагубно на оборота. От една страна курсовете ще намалеят значително, а ще има и нови разходи за прибирането на шофьорите.       Ще стигнем до нова мигрантска вълна, но към Европа. Най-голямата компания за превози с камиони в ЕС е френска, а ако така Макрон ще обединява ЕС, по-добре да не сме в Съюза, заключиха превозвачите ни.", "date": "2018.05.08", "title": "Превозвачите се заканиха да блокират предприятия на чужди инвеститори в България"}
{"url": "https://www.actualno.com/vidin/poklon-pred-pametta-na-zaginalite-ruski-voini-na-vidinska-zemja-news_673466.html", "text": "  В навечерието на 9 май – Ден на победата над хитлерофашизма и Ден на Европа, кметът на Община Видин Огнян Ценков и помощник военните аташета от Посолството на Руската федерация у нас - полковник Владимир Романченко и майор Алексей Бражник посетиха Руското военно гробище в града. Те поднесоха венци и цветя и отдадоха почит към паметта на загиналите през есента на 1944 година на видинска земя над 230 руски войници и офицери от Трети украински фронт на бившата Съветска армия. Цветя поднесе и секретарят на Общината Иванела Андреева.  Да сведат глава пред подвига на руските воини дойдоха представители на Руски клуб „Видин-2002“, на политически партии, неправителствени организации и граждани. Огнян Ценков се обърна към присъстващите, като отбеляза, че Община Видин всяка година на 9 май оказва пълно съдействие за организиране на традиционното поклонение на Руското военно гробище, което протича особено тържествено. Той призова жителите и този път да засвидетелстват своята благодарност и уважение към саможертвата на руските войници и офицери, погребани тук. Кметът заяви, че трябва да помним техния подвиг и никога да не допускаме подобна разрушителна война, а да браним мира в целия свят. Присъстващите сведоха глава в едноминутно мълчание пред подвига на загиналите далеч от своя роден край руски воини и поднесоха венци и цветя. През есента на 1944 г. тук намират гибелта си повече от 230 души от Трети украински фронт, сражавали се срещу хитлеристка Германия.   На 9 май, който отбелязваме като Ден на победата над хитлерофашизма и Ден на Европа, по традиция бе организирано поклонение на Руското военно гробище във Видин. Днес се навършват 71 години от края на Втората световна война. Десетки видинчани се събраха, за да оставят цветя пред паметните плочи на загиналите на видинска земя руски войници и офицери от Трети украински фронт на бившата Съветска армия.   ", "date": "2018.05.08", "title": "Поклон пред паметта на загиналите руски воини на видинска земя "}
{"url": "https://www.actualno.com/burgas/moshtite-na-sv-nikolaj-pristigat-za-pyrvi-pyt-v-burgas-news_673399.html", "text": "  За първи път в Бургас пристигат мощите на Свети Николай, покровител на града, съобщи за Радио „Фокус“-Бургас отец Емилиян, председател на църковното настоятелство на храм \"Свети Николай Чудотворец\" в к-с \"Меден рудник\". Те ще пристигнат на 8 май по повод 10 години от първата копка на храма.  \"По повод тази годишнина с благословията на Сливенския митрополит Йоаникий поканихме да пристигнат мощи не само на Свети Николай, но и на още 15 светци. Мощите пристигат от Стара Загора с благословението на Старозагорския митрополит Киприан. Мощите също се намират в новостроящ се храм \"Свети Игнатий Старозагорски\". Те са били дар от Русия\", каза още отец Емилиян.   Мощите на Свети Николай ще пристигнат на 8 май в 18.00 часа и ще бъдат посрещнати пред вратите на храма от викарния епископ на Сливенския митрополит Йеротей. Те ще останат до 13 май, когато ще бъдат изпратени тържествено.   ", "date": "2018.05.08", "title": "Мощите на Св. Николай пристигат за първи път в Бургас"}
{"url": "https://www.actualno.com/asenovgrad/izlojba-pokazva-tajnstvoto-na-bylgarskija-obreden-hljab-news_673452.html", "text": "  Няма българска традиция или празник без обреден хляб. А символиката казва толкова много неща, че всички те не могат да бъдат събрани в един разказ. Затова инициатори от град Хисаря създадоха пътуваща фотоизложба, която разкрива множество български празници от регион Тракия и характерни за тях пити. Фотосите са подкрепени и с описание. В изготвянето на експозицията „Добре дошли в България“ участваха общо 12 жени - майсторки на пити - от община Хисаря.  Всички хлябове са снимани в автентична обстановка – из тайнствеността на Етнографски музей „Дом на традициите“ в село Старо Железаре. Посланието на изложбата е отправено към евроделегатите, които работят у нас през тези шест месеца, към туристите, посещаващи страната ни, и към младите хора, непознаващи все още традициите на Родината. „Решихме да покажем различните видове хляб, защото той е основният символ на България. Това е кодът, който ни свързва. Дори и да сме далеч, някъде из чужбина, когато се върнем у дома бързаме да вкусим от топлата питка на баба. Защото така чувстваме, че наистина сме вкъщи. Това е нещо, което не се забравя. Домашният хляб е най-вкусният спомен от детските години. Всеки българин го носи в сърцето си и го предава на своите деца.      Хлябът е най-свещенният български символ.“, обясниха за инициаторите. В изложбата са представени предимно солени пити, приготвяни за основни християнски празници - Коледа, Нова година, Великден, Сирни заговезни, пролетните ритуали за Благовец, летни – за жътва и други. „Тук, под топлото слънце на Тракия, в подножието на мистичната Средна гора, край минералните извори на Хисаря, се намира царството на дъхавите топли пити, богато украсени с древни символи за здраве и берекет. Хлябът е душата на България, нейната същност и посока. Представяме точно българските погачи, защото осъзнаваме мъдростта, закодирана в тях. Това е нашето изкуство и ние имаме нужда от него.“, разказаха гостите, създали изложбата. Наред със снимките на пити, в експозицията е включен и кукерски ритуал, характерен за Хисаря.\r\nВ обичая участват млади хора, които на Сирни заговезни излизат, облечени в красиви костюми и хлопки, и обикалят из града. Изложбата „Добре дошли в България“ е разположена във фоайето на Градска библиотека „Паисий Хилендарски“ в Асеновград и ще остане със свободен достъп там до 20.05.18 г. Фътуващата фотоекспозиция вече гостува в Пловдив, като предстои да посети София, Карлово, Казанлък и други населени места от регион Тракия.        Магията на българските обредни хлябове е представена в пътуващата изложба, благодарение на спечелен от Община Хисаря проект по грантова схема „Подкрепа на инициативи на общините, свързани с регионалното измерение на Българското председателство на Съвета на ЕС 2018”. Целта на реализираната идея е да се утвърди позитивния образ на страната ни, чрез гостоприемство, култура и традиции. Експозицията е покана към европейските делегати да опитат автентичния български вкус и да се докоснат до запазените традиции в малките общности на страната.", "date": "2018.05.08", "title": "Изложба показва тайнството на българския обреден хляб"}
{"url": "https://www.actualno.com/interest/rumynec-vliza-v-zatvora-za-godina-zaradi-hakerska-ataka-sreshtu-world-of-warcraft-news_673416.html", "text": "  Румънец беше осъден на една година затвор заради хакерска атака срещу калифорнийските сървъри на популярната компютърна онлайн игра World of Warcraft (WoW), предаде БГНЕС.  Заради разправия с друг играч, той атакувал сървърите чрез популярната атака DDoS (прекомерен трафик, с който се претоварва даден сървър), така че те станали недостъпни на хиляди играчи.   38-годишният румънец Калин Матеяс е осъден на една година, след като се е признал за виновен, че съзнателно е повредил защитен сървър. Миналия месец той плати и обезщетение от 30 000 долара на издателите на играта Blizzard Entertainment. Действията на Матеяс са били продиктувани от желание да отмъсти на другия играч заради техен спор, като го лиши от възможността да играе.   ", "date": "2018.05.08", "title": "Румънец влиза в затвора за година заради хакерска атака срещу World of Warcraft"}
{"url": "https://www.actualno.com/education/ot-10-maj-zapochva-nacionalnoto-vynshno-ocenjavane-za-chetvyrtoklasnicite-news_673512.html", "text": "  С националното външно оценяване (НВО) по български език и литература на 10 май 2018 г. започва поредицата от изпити, които ежегодно се провеждат за всички ученици от четвърти клас през този месец. Това съобщиха от пресцентъра на Министерството на образованието и науката (МОН).  В първия ден учениците ще бъдат оценявани върху диктовка и текст за четене с разбиране, към който има 11 задачи. На 14 май ще се състои изпитът по математика, на 16 май е изпитът по „Човекът и обществото”, а на 17 май – по „Човекът и природата“. И по трите предмета тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. На всеки от изпитите четвъртокласниците ще имат на разположение един учебен час за работа върху задачите. Продължителността на всеки изпит за децата със специални образователни потребности е два учебни часа.   Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално.   С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище.\r\nТази година четвъртокласниците са 63 883.       ", "date": "2018.05.08", "title": "От 10 май започва националното външно оценяване за четвъртокласниците"}
{"url": "https://www.actualno.com/asia/tragichen-incident-s-bylgarski-diplomat-v-tokio-news_673509.html", "text": "   .  Министерството на външните работи (МВнР) съобщи за трагичен инцидент от личен характер, при който е починал наш дипломат в посолството на Република България в Токио.   \"Поднасяме съболезнования на роднините и близките\", заявяват от МВнР и допълват, че семейството моли да бъде оставено на спокойствие в този тежък за него момент.   ", "date": "2018.05.08", "title": "Трагичен инцидент с български дипломат в Токио"}
{"url": "https://www.actualno.com/interest/ruski-ucheni-s-uspeh-v-borbata-za-jivota-na-granicata-sys-smyrtta-news_673418.html", "text": "  Руски учени са успели в рамките на проект на Фонда за перспективни изследвания (ФПИ) да постигнат удължаване на т. нар. златен час за спасяване на хора на границата между живота и смъртта с помощта на смеси на основата на газ ксенон, съобщи ръководителят на проучването Александър Панфилов, предаде БГНЕС.  \"Учени от ФПИ са се научили да удължават т. нар. златен час за спасяване на хора. Сложнокомпонентни втечнени смеси на основата на газ ксенон осигуряват преживяване на експериментални лабораторни животни при условия, имитиращи такива терминални състояния на организма като летална хипоксия, кръвозагуба, шок и хипотермия\", обясни Панфилов.   Крайната цел на проекта е създаването на фармакологични препарати за удължаване на \"златния час\" по пътя на вкарване на човека в изкуствено хипобиотонично състояние, аналогично на състоянието на зимния сън на мечките, добави Панфилов.   ", "date": "2018.05.08", "title": "Руски учени с успех в борбата за живота на границата със смъртта"}
{"url": "https://www.actualno.com/america/glavnijat-prokuror-na-nu-jork-se-zamesi-v-skandal-sys-seksualno-nasilie-news_673417.html", "text": "  Губернаторът на щата Ню Йорк Андрю Куомо препоръча на главния прокурор на щата Ерик Шнайдерман да излезе в оставка, тъй като срещу него има обвинения в побой - от четири жени, предаде БГНЕС.  Куомо подчертава, че Шнайдерман трябва да напусне поста главен прокурор на щата името на общественото благо. В изявление на Куомо се казва, че \"никой не стои над закона, включително и висшите служители в правосъдната система на Ню Йорк\". Той казва още, че е разпоредил незабавно да се започне разследване, по изложените на страниците на вестник \"Ню Йоркър\" данни за случилото се.   Изданието съобщи по-рано, че четири жени обвиняват главния прокурор в побои и заплахи с физическа разправа. Въпросните жени в различни периоди от време са били интимни приятелки на Шнайдерман. Те не са съобщили в полицията за инцидентите, тъй като се страхували.   В отговор главният прокурор на Ню Йорк призна, че прибягва до различни средства, за да разнообрази интимните си преживявания, но никога не го прави без съгласието на другия партньор. Той се съгласи да подаде оставка.", "date": "2018.05.08", "title": "Главният прокурор на Ню Йорк се замеси в скандал със сексуално насилие"}
{"url": "https://www.actualno.com/society/oshte-dnes-moje-da-ima-informacija-za-bojan-petrov-news_673423.html", "text": "  Нямаме информация за Боян Петров, защото тази година има много малко хора на Шиша Пангма. По принцип получаваме информация за него при различни изкачвания от хора по маршрута, но сега в това отношение има лош късмет. Това каза един от организаторите на експедицията до Шиша Пангма, който не видя нищо странно в това, че е намерена палатката на алпиниста ни, тъй като вероятно той е носил само най-необходимото и палатката остава в лагер 3 – преди същинската атака на върха.  Ако Боян е стигнал до лагер 1, вероятно е решил да остане там – защото там има много храна и кислород. Смятаме, че той е стигнал поне до лагер 2, където също има достатъчно храна и кислород – той е много разумен и в лошо време не би тръгнал надолу, добавиха организаторите, които уточниха, че в лагер 1 и лагер 2 няма никой друг. Планът е днес да се стигне до лагер 1, а утре – до лагер 2, уточниха специалистите, като двама шерпи са казали, че ако времето е хубаво, ще опитат да стигнат до лагер 3. Ако има възможност, ще се включат хеликоптери, но не трябва да има вятър, стана ясно от обяснението пред Нова телевизия.       Предполагам, че има сериозен проблем, след като не се е появявал няколко дни. Опасявам се, че той не е в състояние да се движи. Това заяви друг голям наш алпинист – Дойчин Василев, който наблегна на факта, че стилът на Боян Петров са скоростните качвания и слизания. Василев, който е качвал Шиша Пангма, беше категоричен, че от лагер 3 – където е намерена палатката, слизането било \"разходка\". Алпинистът ни уточни, че от лагер 3 до самия връх има изкачване за един ден. Дълбоко се опасявам, че той е попаднал в някаква клопка горе, добави Василев. Той каза и, че тъй като Петров е сам, няма как да си направи обезопасяване с въжета по маршрута над лагер 3, каквото е възможно в екип.\r\nБоян бързаше да се аклиматизира на Шиша Пангма, за да се качи веднага на Еверест. Шиша Пангма беше само едно стъпало, заяви Василев.    Надежда винаги трябва да има, каза д-р Калина Сълова – единствената българка, изкачвала се на Шиша Пангма. Надявам се Боян да е под 7500 метра височина, защото нагоре условията са много тежки и кислородният глад е много голям, добави тя. Сълова разказа, че когато тя и Дойчин Василев се качвали през 1999 година, били хванати от снежна буря, но за късмет тя вилняла под тях и всъщност това помогнало много. Изкарахме една нощ, на площадка метър на два, на около 8000 метра - това е най-тежкото изпитание за Сълова по време на нейното изкачване.   Искрено се надявам, че Боян е в някой от междинните лагери и изчаква други хора да му помогнат, защото е преценил силите си, е гледната точка на Кирил Русев, началник на Българската планинска спасителна служба, който беше категоричен, че не трябва да се губи надежда и шансовете за щастлив край не са малки. Той увери, че през последните години в Хималаите са правени успешно няколко спасителни операции на различни върхове.\r\nНикога досега не е имало чак такова забавяне да се обади, положението е сериозно. Не знам защо е оставил сателитния си телефон - може би му е дотежал, той е много обемен, сподели жената на Боян Петров - Радослава, която обаче не губи надежда всичко да завърши добре.    За Боян Петров се снима филм – от режисьорката Поли Ганчева и Красимир Андонов, като двамата вече 2 години следват алпиниста ни. Чули са се за последно на 27 април, а уговорката била да се срещнат след като Боян слезе от Шиша Пангма.", "date": "2018.05.08", "title": "Още днес може да има информация за Боян Петров"}
{"url": "https://www.actualno.com/cite/dps-da-si-gledat-obrychite-ot-firmi-da-ne-se-zanimavat-s-bylgarskite-patrioti-news_673424.html", "text": "     Това заяви лидерът на партия \"Воля\" Веселин Марешки в интервю за bTV.   Припомняме, че преди дни председателят на \"Воля\" обяви, че партията му започва да работи за лансирането на идеята за за излизане на България от НАТО, а от ДПС определиха начинанието му, като \"демонстрация на популизъм.\"   ", "date": "2018.05.08", "title": "ДПС да си гледат обръчите от фирми, да не се занимават с българските патриоти"}
{"url": "https://www.actualno.com/europe/desetki-osydeni-sled-protestite-v-rusija-news_673420.html", "text": "  Десетки от протестиращите в Санкт Петербург, преди встъпването в длъжност на Владимир Путин, бяха осъдени на затвор и глоби, пише The Moscow Times.  76 протестиращи бяха осъдени на глоби до 150 хил. рубли (2,400 долара) и до десет дена затвор, обявиха от съда в Санкт Петербург, допълва агенция Фокус.   Трима от 47-те протестиращи обвинени в неподчинение на полицейски нареждания бяха осъдени на 20 часа общественополезен труд, докато другите бяха само глобени.   Михаил Цакунов, който бе осъден с 10 000 рубли (160 долара) за нарушаване на правилата на обществените събрания, се очаква да бъде съден заради предполагаема употреба на агресия срещу полицейски служител. Нарушението може да му донесе присъда до десет години затвор.\r\n\"Никога не съм мислил, че ще се намирам в ситуация в живота си, в която да се озова в затвора без да съм направил нещо\", заяви Цакунов.       ", "date": "2018.05.08", "title": "Десетки осъдени след протестите в Русия"}
{"url": "https://www.actualno.com/goodnews/v-japonija-lekuvat-bolni-s-rodopska-muzika-news_673451.html", "text": "  Със записани автентични родопски песни лекуват болни в Япония, съобщи кметицата на Давидково Севда Чолакова, предаде кореспондентът на .  Преди 15 години проф. Кенджи Тираджима от Токийския университет в Япония в продължение на пет години обикалял, събирал и записвал автентични текстове и изпълнения на родопските песни.\r\nИзвестно е, че родопската песен се пее не само с глас, а и с душа. Впечатлен от мелодичността им, той решил да ги ползва с лечебна цел.    .\r\nПо време на своите изследвания проф. Кираджима записал два диска с общо 400 песни. Направил и два сборника с текстове.       Японският професор нарекъл лечебното си откритие \"орфизъм\" на името на митичния родопски певец Орфей, който с музиката си изцелявал всяка болест.\r\n„Това е едно изследване на фолклора в Давидково от един японски професор, който се казва Кенджи Тираджима. Надявам се, че е жив и здрав, защото то е направено в рамките на пет години. Той всяка година идваше тук месеци наред и с колежката библиотекарка и няколко читалищни дейци обикаляха из цялото село. Търсиха най-вече възрастни хора, от които да \"извадят\" възможно най-автентичния песенен фолклор на местното население. Освен записването на автентичните песни с текстовете им, те са направили и аудио запис на изпълненията“, обясни секретарят на местното читалище Сийка Красимирова.\r\n„Една от идеите му беше на болни хора да пуска тези песни, защото той смяташе, че те имат лечебни свойства. И една от неговите цели беше тази, освен изследователската му дейност, освен търсенето на автентичния местен фолклор, той смяташе и мисля, че преди да завърши сборника, беше го използвал в болница. С тези записи беше лекувал хора“, допълва тя.    Издадените от проф. Тираджима сборници са на български, японски и английски език.   „За нас беше голямо учудване, че преподавателят в Токийския университет по български език Кенджи Тираджима реши да запише родопски песни, и то точно от Давидково. Направило му беше впечатление, че колкото и да рови из историята и на съседните села и градове, все е намирал информация за Давидково. Направил си беше извода, че това е старо селище и че е хубаво да проучи фолклора“, казва кметицата Чолакова.\r\n„В тези дискове има записани и гласовете на хората, които са ги пели. 40-50% вече не са между живите. И аз се чувствам малко неудобно, защото трябваше да дойде човек от Япония да запише гласовете на нашите певци родопчани. Има го даже гласа на майка ми, който аз не съм се сетила да запиша. И просто съм дълбоко впечатлена от тази история. Ние му съдействахме изцяло, помагахме му. Бившата библиотекарка Гинка Шаламанова беше през цялото време с него, събираше му хора, правиха записи. Просто за нас е голямо уважение“, споделя тя.\r\nПесните наистина лекуват болни в Япония, заяви кметицата.\r\n\"Японците по принцип са много находчиви и искат от всичко да извлекат максимална полза. В една клиника с пациенти с еднакво заболяване, с едни и същи операции в едната стая пускали родопска музика от нашата, а в другата - не. Оказало се, че хората, които са слушали нашата музика, са се чувствали емоционално по-добре и са оздравели по-бързо“.", "date": "2018.05.08", "title": "В Япония лекуват болни с родопска музика"}
{"url": "https://www.actualno.com/asia/spored-irak-lideryt-na-isljamska-dyrjava-e-ranen-i-se-krie-v-sirija-news_673405.html", "text": "  Водачът на терористичната групировка \"Ислямска държава\" Абу Бакр ал-Багдади е жив и вероятно се укрива на територията на Сирия край границата с Ирак. Това съобщи американската телевизия Fox News, позовавайки се на директора на Управлението за разузнаване и борба с наркотиците на иракското МВР Абу Али ал-Басри.  \"Последната информация, която притежаваме, свидетелства, че той се намира в град Хаджин в Сирия, на около 29 км от границата с Ирак, в провинция Дейр ал-Зор\", заяви ал-Басри. Той каза, че сведенията за предполагаемото местонахождение на главатаря на ИД са постъпили през последните няколко дни, предаде БГНЕС.   Говорителят на министерството на отбраната на Ирак бригаден генерал Яхия Расул заяви, че според техните данни ал-Багдади се укрива в долината на река Ефрат в Източна Сирия. Той е получил тежки рани на крака, добави иракският официален представител.   На 19 април иракски изтребители F-16, по заповед на премиера на Ирак Хейдар ал-Абади, нанесоха удар по ИД в Сирия, в резултат на което бяха ликвидирани 36 бойци, включително един от най-близките хора на ал-Багдади - Абу Лакман ас-Сури, който е отговаря за вербуването и прехвърлянето на терористи в Ирак.", "date": "2018.05.08", "title": "Според Ирак лидерът на \"Ислямска държава\" е ранен и се крие в Сирия"}
{"url": "https://www.actualno.com/curious/pyrvata-dama-na-brazilija-skochila-v-ezero-za-da-spasi-kucheto-si-news_673406.html", "text": "  Марсела Темер, съпруга на бразилския президент Мишел Темер, спаси своето куче, хвърлило се в езеро на територията на резиденцията на държавния глава, предаде БГНЕС.  Инцидентът е станал на 22 април, но за него се научава едва сега. Първата дама на Бразилия се е разхождала заедно със своя син около двореца Алворада, когато тяхното куче порода \"Джак ръсел териер\" на име Пиколи е скочило в езерото, за да гони патици. Кучето обаче не е изплувало на повърхността в течение на няколко минути.   Загрижена за своя питомец, Темер е помолила за помощ охранителката, но тя не откликнала на молбата. Тогава първата дама сама скочила в езерото с дрехите и извадила кучето.   След инцидента жената охранител е отстранена от работата си в президентството и преместена на друго място.\r\nПиколи стана част от семейството на държавния глава през септември 2016 година, веднага след като Темер пое този пост от Дилма Русеф. Съпружеската двойка има още едно куче – златист ретривър Тор.       ", "date": "2018.05.08", "title": "Първата дама на Бразилия скочила в езеро, за да спаси кучето си"}
{"url": "https://www.actualno.com/asia/ruski-helikopter-padna-v-sirija-zaginaha-i-dvamata-piloti-news_673412.html", "text": "  Руски хеликоптер Ка-52 е катастрофирал в Сирия, като и двамата пилоти са загинали, съобщи министерството на отбраната на Русия, цитирано от БГНЕС.  Летателната машина е претърпяла катастрофа при изпълнение на планов полет над източните райони на Сирийската арабска република. Потвърдено е, че двамата летци са загинали, се казва в съобщението.   Спасителна група е открила телата и ги е отнела до военно летище. По предварителни данни, причина за инцидента може да е станала техническа неизправност.   ", "date": "2018.05.08", "title": "Руски хеликоптер падна в Сирия, загинаха и двамата пилоти"}
{"url": "https://www.actualno.com/europe/vlakova-katastrofa-v-germanija-ima-zaginali-i-raneni-news_673411.html", "text": "  Двама души загинаха, а няколко са ранени при катастрофа на два влака в Германия, съобщи германската компания за железопътен транспорт Deutsche Bahn, предаде БГНЕС.  Пътнически и товарен влак са се сблъскали на линията между Инголщат и Аугсбург в Бавария, се уточнява в съобщението. Загиналите са машинистът на пътническия влак и жена-пътник. Ранени са 14 души, уточнява Deutsche Welle.   Агенция ДПА съобщава, че сред ранените има и такива, които са тежко състояние. За момента не се дават повече подробности за обстоятелствата около влаковата катастрофа, която е станала към 21:20 часа местно време (22:20 часа българско време).   ", "date": "2018.05.08", "title": "Влакова катастрофа в Германия, има загинали и ранени"}
{"url": "https://www.actualno.com/society/trite-mecheta-zaminavat-za-zaminat-za-readaptacija-v-grycki-centyr-news_673520.html", "text": "  Министерство на околната среда и водите (МОСВ) даде разрешение трите мечета, които бяха открити изоставени от майка си в района на яз. \"Доспат\", да заминат за реадаптация в гръцкия център „Арктурус“. Това съобщиха от пресцентъра на министерството. Мечетата, които са на възраст около 3 месеца, бяха открити на 21 април 2018 г. край село Барутин, община Доспат. Те бяха настанени в Парка за танцуващи мечки „Белица“ след спасителна акция, проведена от РИОСВ – Смолян и фондация „Четири лапи“. Организирано беше издирване на майката, бяха поставени фотокапани, екипи на РИСОВ – Смолян обхождаха регулярно района, но майката на мечетата не беше открита.  С цел осигуряване на условия за реадаптация на мечетата и последващото им връщане в природата, бяха осъществени контакти с гръцкото министерство на екологията и гръцкия центъра „Арктурус“, който има опит в реадаптацията на кафяви мечки. Днес беше потвърдено настаняването на мечетата в този център, като транспортирането ще се осъществи от фондация „Четири лапи“, които до момента полагат грижи за животните. Очаква се след провеждане на адаптацията на мечетата, те да са готови за самостоятелен живот и да стане възможно връщането им в природата.   Акцията по спасяване и реадаптация на мечетата ще е първата по рода с у нас. Тя се осъществява от МОСВ, фондация „Четири лапи“ и център „Арктурус“. Като цяло успеваемостта на повторната адаптация е трудно предвидима и строго специфична. От съществено значение е тя да започне възможно най-скоро. Предвид бързите и адекватни действия на компетентните органи, експертите се надяват тя да постигне успех.   ", "date": "2018.05.08", "title": "Трите мечета заминават за заминат за реадаптация в гръцки център "}
{"url": "https://www.actualno.com/america/amerikanki-obviniha-treniori-po-taekuondo-v-seks-tormoz-news_673419.html", "text": "  Четири американски спортистки внесоха жалба срещу Американския олимпийски комитет и Американската федерация по таекуондо, които обвиняват, че са прикрили сексуалното насилие от страна на треньори, на което те са били жертви. Според спортистките, въпросните двама треньори били добре известни като \"сексуални хищници\", предаде БГНЕС.  Хайди Гилбърт, Манди Мелун, Амбър Мийнс и Габи Джослин са внесли иска пред съд в Колорадо за „две десетилетия сексуални злоупотреби и експлоатация в американската федерация по таекуондо от страна на ръководители, треньори и ментори, които е трябвало да ги защитават.   В иска се цитират бившия треньор на олимпийския отбор по таекуондо Джийн Лопес и неговия брат Стивън – двукратен олимпийски шампион. Американският център за сигурен спорт /Center for SafeSport/ е спряла до живот Джийн Лопес от всякакво участие в световно първенство по таекуондо, а Стивън Лопес е с временна забрана докато трае разследването.   Манди Мелун, която двукратна световна шампионка, през 2007г. сне оплаква, че 10 години по-рано, когато е била 15-годишна, е била изнасилена от Джийн Лопес по време на Световното първенство в Египет. Нито Американският олимпийски комитет, нито федерацията по таекуондо са взели под внимание оплакването й. Джийн Лопес и брат му са били защитени и са им били поверени високи постове, казва тя.", "date": "2018.05.08", "title": "Американки обвиниха треньори по таекуондо в секс тормоз"}
{"url": "https://www.actualno.com/curious/festivalyt-na-aziatskata-kultura-pristiga-s-mnogo-iznenadi-news_673518.html", "text": "  Само няколко дни ни делят от възможността да се докоснем до азиатската култура и то без дори да напускаме пределите на България. Това е възможно благодарение на мултикултурния азиатски фестивал .  Монголската мода през вековете, националната палестинска танцова група, пакистанско съвременно изкуство върху камиони, бойни танци от Индонезия, тези и още много музика, театър, изкуства, кулинария и игри от 14 държави от Азия ще можете да видите на 12-ти май в Борисовата градина.   Началото дават т.нар. \"азиатските олимпийски игри\", които пристигат за пръв път у нас, в 10:00 часа на сцена \"Лятна естрада\". Посетителите ще могат да се включат и в арт работилницата, в която още активности ще представят Япония с традиционни хартиени кири-е, оригами, икебана и калиграфия от Иран и игри от Корея, Индия, Пакистан и Индонезия.\r\nКаузата на фестивала тази година са приемните деца и семейства, които фондация \"За Нашите Деца\" подкрепя. Благодарение на усилията на екипа на фондацията, 41 деца днес растат в приемни семейства, обичани, ценени и имат детството, което всяко дете в България заслужава – безгрижно, цветно и изпълнено с любов. Набраните средства ще направят възможно фондацията да организира спортни и летни лагери, зелено училище, арт-ателиета, посещение на театрални постановки и други дейности, които ще насърчат развитието на 17 приемни деца и ще разгърнат потенциала им.    Входът е свободен.", "date": "2018.05.08", "title": "Фестивалът на азиатската култура пристига с много изненади"}
{"url": "https://www.actualno.com/europe/italija-trygva-po-pytja-na-predsrochni-izbori-news_673413.html", "text": "  Италианският президент Серджо Матарела обяви, че ще предложи политически неутрално правителство, което да ръководи страната до декември, предаде БГНЕС. Това стана след като и в последния ден за консултации на политическите сили не бе постигнато съгласие за сформиране на коалиция, а преговорите течаха от 4 март насам.  Държавният глава на Италия иска да сформира служебно правителство, за да бъде гласуван държавния бюджет на страната за догодина и да не се стига до катаклизъм в края на годината при бързи нови предсрочни избори.   Президентът призова политическите партии да проявят отговорност и да подкрепят това решение - в противен случай той ще бъде принуден да свика предсрочни избори през есента или още през юли. Матарела предупреди, че ще е прецедент в историята на Италия избраният парламент да бъде разпуснат още преди да започне работа.   Двете най-големи политически сили - движението \"Пет звезди\" и Северната лига, призоваха за предсрочни избори на първата възможна по закон дата – 8 юли. \"Пет звезди\", създадено от комика Бепе Грило, декларира, че няма да влиза в коалиция още преди изборите.", "date": "2018.05.08", "title": "Италия тръгва по пътя на предсрочни избори"}
{"url": "https://www.actualno.com/business/za-dva-meseca-plashtame-lihvi-po-zaemi-po-golemi-ot-godishnite-prihodi-ot-mita-news_673396.html", "text": "  От началото на 2018 година държавата е платила от бюджета си платил цели 371 млн. лева за лихви по различни държавни заеми. Това става ясно от данните на Министерството на финансите към 31 март, цитирани от в. \" \".  Според изчисленията, цитирани от вестника, това прави по над 120 млн. лева от парите на данъкоплатците месечно. За сравнение - всички приходи от мита и митнически такси, които държавата очаква да получи за цялата 2018 година, са 190 млн. лева. А България е сред отличниците в ЕС по ниска задлъжнялост, но дори сумите, които отиват само за лихви, са впечатляващо големи.   Лихвените плащания са големи, но още по-големи са вноските по самите задължения на държавата. За трите месеца от началото на годината Министерството на финансите е погасило над милиард по вътрешни заеми - 1,02 млрд. лева по държавни ценни книжа, емитирани за финансиране на бюджетния дефицит. Други 31,7 млн. лева са платени по стари ДЦК, пуснати за финансиране на структурната реформа.   Вноските по задължения към външни кредитори са по-малки. Правителството е изплатило и 32 млн. лева на Германия по старо двустранно споразумение в рамките на Парижкия клуб. На Световната банка сме издължили 19.7 млн. лева, а по държавни инвестиционни заеми (МФ не уточнява кои са те) са погасени 13.5 млн. лева.\r\nИнформацията на финансовото министерство за изпълнението на бюджета за първото тримесечие разкрива, че за поредна година капиталовите разходи изостават драматично. За първите три месеца държавата е инвестирала едва 132,9 млн. лева, което е 5,6% от плана за годината. Това означава, че средствата, планирани за важни проекти, просто не се оползотворяват. Подобно изоставане имаше и в предните две години, като една от причините е, че закъснява усвояването на еврофондовете. Когато се изпълняват проекти със средства от ЕС, държавата задължително участва с процент съфинансиране. Данните за капиталовложенията за първото тримесечие на 2018 година подсказват, че България все още не може да набере скорост с усвояването на европарите от \"новия\" програмен период 2014 - 2020 година, който всъщност вече е във втората си половина.       Инвестициите на държавата - под 133 млн. лева, изглеждат още по-невзрачни на фона на субсидиите, които бюджетът раздава. Разходите за помощи за първите три месеца са 189,6 млн. лева. Най-големият получател на субсидии е държавният холдинг БДЖ и по-точно дъщерното му дружество БДЖ - \"Пътнически превози\", на което са преведени 43,6 млн. лева. Парите се дават, защото влаковете возят с привилегии редица категории пътници - пенсионери, полицаи, военни, учещи, служители на железниците и техните половинки - и се налага хазната да доплаща разликата до редовната цена на билетите. Получател на едра субсидия е и другото голямо държавно жп предприятие - Националната компания \"Железопътна инфраструктура\". Сумата е 38 млн. лева. 8,6 млн. лева са отишли за \"Български пощи\", още едно държавно предприятие, което играе \"социални функции\", тъй като поддържа губещи клонове и праща пощальони и в малки селища. 49 млн. лева са субсидиите, които е изплатил Фонд \"Земеделие\".", "date": "2018.05.08", "title": "За два месеца плащаме лихви по заеми, по-големи от годишните приходи от мита "}
{"url": "https://www.actualno.com/society/angajimentyt-na-bylgarija-da-se-bori-s-mrysnija-vyzduh-082-news_673398.html", "text": "  Въпреки широко декларираната \"борба\" на правителството с мръсния въздух се оказва, че България не може да усвои почти никакви европейски средства, насочени към подобряването на околната среда. Справка на в. \" \" показа, че страната ни е усвоила точно 0,82% от парите, предвидени за справяне с проблема с мръсния въздух по програма \"Околна среда\".  Най-голям е проблемът, свързан с разработване и актуализация на общинските програми за качеството на въздуха, което в момента изостава, показват данните на системата за отчет на парите по европейските програми. Бюджетът по мярката за чист въздух е над 115 млн. лв., но България очевидно не бърза да ги получи. Сходна е и ситуацията с друг наболял проблем - оказва се, че страната ни е усвоила от общо над 153 млн. лв., предвидени за . Точно превенцията за свлачища беше изтъквана неведнъж като приоритет на държавата.   \"Околна среда\" е една от най-рисковите европейски програми и е втората след \"Морско дело и рибарство\" (0,63%), по която изплатените суми са критично малко. Разплатените суми по нея са едва 6,83% при общ бюджет от над 2,9 млрд. лв. Освен за чист въздух и превенция на свлачища, пари по програмата има и за сектор \"Води\", \"Натура и биоразнообразие и отпадъци\".   ", "date": "2018.05.08", "title": "Ангажиментът на България да се бори с мръсния въздух - 0,82%"}
{"url": "https://www.actualno.com/chronicles/unishtojavaneto-na-edrata-sharka-oficialno-e-potvyrdeno-ot-szo-news_672999.html", "text": "  Едрата шарка (позната още от латинското име като Вариола или Variola   vera) е силно заразна вирусна болест, засягаща само хората. Причинява  се  от два вида вируси, наречени Variola major и Variola minor. Първият  вид  причинява по-смъртоносна форма със смъртност при 20-40 % от   инфектираните, докато вторият убива само 1 % от жертвите си. Много от   оцелелите ослепяват частично или напълно поради възпаление на   роговицата, а по кожата остават типични за шарката белези. Средно   изчислено в периода на 20 век Вариолата причинява 300-500 милиона   смъртни случая. Само през 1967 г. Световната здравна организация   изчислява, че от 15 милиона души заразени от болестта 2 милиона умират   същата година. Последните случаи на едра шарка са регистрирани през 1977   г., а през 1980 г. Световната здравна организация обявява  окончателното  унищожаване на вируса в природата.  Вирусът, твърде устойчив във външната среда, се намира в мехурчетата,   коричките, носо-гърлените секрети, фекалиите, облеклото и пр.   Заразяването става най-често чрез пръски, инфектирани крусти и т.н., или   косвено - чрез заразени предмети, мухи, домашни животни. Входна врата е   най-често Валдайеровият пръстен (комплекс от сливици, богати на   имунокомпетентни клетки). Боледуват лица на всякаква възраст.\r\nПрониквайки в кръвния поток, вирусът причинява бурна обща реакция,   която трае около 3 дни, след което се фиксира в кожата, лигавиците, ЦНС и   други тъкани. По правило настъпва вторична бактериална инфекция на   кожно-лигавичните поражения, а често и други вторични инфекции.   Дехидратацията е честа и се дължи на дисфагията, обусловена от засягане   на гърлото, и на загубата на течност от кожните поражения, евентуално и   на повръщанията. В серума на повечето болни към 6-ия ден от  заболяването  се доказват антитела (те липсват дори и по-късно при  фулминантната  хеморагична форма, при която освен това и веремията е  масивна и има  тежка тромбоцитопения). Имунитетът след прекарано  заболяване е траен.   При неваксинирани леталитетът се колебае между 20 и 50 %. При   ваксинираните вариолата протича леко, с много малка смъртност.   Прогностично неблагоприатни са хеморагичните и конфлуиращите форми,   късата инкубация, заболяванията при деца, възрастни, бременни жени,   изтощени и лесно уязвими хора.   Трудоспособността може да остане трайно ограничена поради очни и   други усложнения. При качествено лечение и възможностите на съвременната   медицина рядко остават сериозни козметични дефекти.    Вариолата е една от най-древните известни на човечеството инфекции с   въздушно-капков механизъм на предаване. Първите писмени сведения за   едрата шарка са известни от папирусът Еберс (1550 г.пр.н.е.).   Най-ранните веществени доказателства за наличието на болестта е вероятно   пустулозен обрив по тялото мумията на египетския фараон Рамзес V.   Първото описание на епидемия от вариола датира от 1122 г.пр.н.е. в   Китай. Известна е и от литературни източници на древната индийска   медицина (VI век пр.н.е.) и в съчиненията на древни гръцки и римски   лекари и историци като Хипократ, Херодот, Тукидит и Гален. Най-малко   седем божества на религии по света олицетворяват едрата шарка. Такива   например са божеството Сопома от митологията на народа йоруба. В Индия   богинята на шарката Шитела Деви е разпространена и почитана в храмове на   цялата страна.\r\nЕдрата шарка преминава в Япония от Китай през 6-ти век, а епидемията   от 735 - 737 г. убива една трета от населението на островната страна.   Класическото описание на болестта е направено от персийския учен Абу   Бакр Мухаммад ибн Зекария ал-Рази. Заразната природа е подчертана в   трудовете на Авицена. Няма сигурни доказателства как и кога едрата шарка   е навлязла в Европа. Предполага се, че това е ставало периодично с   миграция на население и военни походи на континента от Северна Африка и   Азия. Въпреки това обаче заболяването не остава стационарно. Едва през   16-ти век то трайно се настанява на континента. Смята се, че това става   благодарение на войските участвали при кръстоносните походи.\r\nДо момента не са откривани сигурни доказателства за разпространението   на едра шарка в Северна и Южна Америка преди колонизирането му от   европейците. През 1507 г. вариолата бива пренесена на карибския остров   Испаньола, а на континенталната част на Новия свят през 1520 г., с   испански заселници от Испаньола, пристигащи в Мексико. Едрата шарка   бързо покосява местното индианско население и се превръща във важен   фактор за покоряването на ацтеките и инките от испанците . През 1633 г.   заселници на източния бряг на Северна Америка донасят в Плимът,   Масачузетс вариола, която води до опустошителни епидемии сред местното   индианско население, а впоследствие и сред местните колонисти. През тези   епидемии процента на смъртност е достигал до 80 - 90% сред индианските   племена. В Австралия едрата шарка е внесена на два пъти - през 1789 г.  и  отново през 1829 г. Въпреки че болестта никога не е била ендемична  на  континента, тя е основната причина за масова смъртност сред местните   аборигени в периода между 1780 г. и 1870 година.       До средата на 18-ти век едрата шарка е сред най-разпространените   инфекзиозни болести ендемична навсякъде по света с изключение на   Австралия и на няколко по-малки острови. През последните години на 18-ти   век вариолата убива около 400 000 европейци годишно (включително и пет   действащи монарси), и е причина за една трета от възникналата слепота   сред населението. От всички заразени, около 20-60% и дори над 80% от   заразените деца загивали от болестта. Широкото използване на   вариолацията в някои страни като Великобритания, нейните колонии в   Северна Америка и Китай, до известна степен ограничават и смекчават   последиците от едра шарка през това столетие, но реално ограничаване на   заболяването настъпва едва в края на 19-ти век след въвеждането на   ваксинацията. През 20-ти век едрата шарка е поразила фатално около 300 -   500 млн. души. За 1967 г., Световната здравна организация (СЗО)   оценява, че 15 милиона хора са се заразили с болестта като два милиона   умират от нея.\r\nОт 1967 г. СЗО предприема широкомащабна кампания за масова   противовариолна ваксинация във всички страни по света като особено   внимание се обръща на страните от Африка и Азия. Кампанията е със срок   от 10 години като в резултат на нея последният случай на заразен по   естествен път човек от щама на едрата шарка Variola minor е   диагностициран на 26 октомври 1977 година при Ali Maow Maalin, готвач в   болница в Сомалия. Две години преди това е регистриран и последния   случай на заразен по естествен път човек от щама на едрата шарка Variola   major. Това се случило през м.Октомври 1975 г. на двегодишното момиче   Rahima Banu от Бангладеш.\r\nНа 8 май 1980 г. на ХХІІІ-тата Световна здравна асамблея е обявено, че вариолата е изкоренено заболяване в целия свят.\r\nИзточник: Уикипедия", "date": "2018.05.08", "title": "Унищожаването на едрата шарка официално е потвърдено от СЗО"}
{"url": "https://www.actualno.com/asia/trymp-se-skri-njama-da-prisystva-na-mesteneto-na-posolstvoto-na-sasht-v-jerusalim-news_673414.html", "text": "  Американският президент Доналд Тръмп няма да присъства на церемонията по преместването на посолството на САЩ от Тел Авив в Йерусалим, предаде БГНЕС.  Белият дом обяви състава на делегацията, която ще присъства на церемонията по откриването на новото посолство. Тя ще бъде ръководена от заместник-държавния секретар Джон Съливан и в нея ще участва дъщерята на Доналд Тръмп и негов съветник Иванка Тръмп със съпруга си Джаред Къшнър. Други членове на делегацията са представителят на американския президент за Близкия изток Джейсън Грийнблат и американският министър на финансите Стивън Мнучин.   Церемонията по преместването на американското посолство е предвидена за 14 май, за да съвпадне със 70-тата годишнина от основаването на държавата Израел.   В началото на март по време на посещението на израелския премиер Бенямин Нетаняху в САЩ, Тръмп спомена, че може и да присъства на церемонията. Това каза и преди 10 дни по време на съвместна пресконференция с германския канцлер Ангела Меркел. Той изрази гордостта си от това, че е имал смелостта, за разлика от своите предшественици, да признае Йерусалим за столица на Израел.\r\nПризнаването на Йерусалим за столица е голям удар срещу Палестина, чиито лидери искат анексираният Източен Йерусалим за столица на независимата държава Палестина.       Междувременно Тръмп поздрави Владимир Путин с встъпването му в длъжност като президент на Русия. Той изрази надежда за скорошно нормализиране на отношенията между Вашингтон и Москва. \"Президентът го поздравява и с нетърпение очаква времето, когато ние, както се надяваме, ще успеем да нормализираме отношенията си с Русия\", заяви говорителката на Белия дом Сара Сандърс на редовен брифинг.", "date": "2018.05.08", "title": "Тръмп се скри - няма да присъства на местенето на посолството на САЩ в Йерусалим"}
{"url": "https://www.actualno.com/america/v-peru-zadyrjaha-bylgari-za-trafik-na-rekordno-kolichestvo-narkotici-news_673422.html", "text": "  Четирима души – двама граждани на Перу и двама българи – са арестувани в град Писко в латиноамериканската държава за трафик на наркотици, съобщава местното електронно издание La Republica.  Уточнява се, че четиримата са задържани с 320 килограма кокаин, скрит в хладилен камион. Операцията по залавянето им е проведена от Дирекцията за борба с наркотиците на един от плажовете в перуанския град.   Съгласно разпространената информация, арестуваните са били разпределени в две превозни средства – двама в хладилен камион и двама в друго, по-малко превозно средство. Свидетели съобщават, че операцията е била много бърза и заподозрените не са имали никакъв шанс да избягат.   Перуанците са идентифицирани като Леонор Еугенио Ороско Сиснерос и Евер Сото Ривера, докато българите са Георги Николов и Асен Чехларов.\r\nНе е известно каква е била крайната дестинация за наркотика. Няма информация и за това дали задържаните са били въоръжени. Товарът е иззет и предаден за анализ в столицата Лима, допълва агенция Фокус.       В друг материал по темата перуанският вестник привежда информация, съгласно която пренасяният кокаин е бил на стойност 200 милиона долара. ", "date": "2018.05.08", "title": "В Перу задържаха българи за трафик на рекордно количество наркотици"}
{"url": "https://www.actualno.com/cars/lekite-koli-i-kamioni-na-volvo-shte-si-obshtuvat-na-pytja-news_673427.html", "text": "  Функционалността на автомобилите на Volvo и камионите на същата марка ще бъде повишена значително благодарение на нова система, която ще им позволи да си общуват на пътя. Проектът е на китайската компания Geely, която е собственик на Volvo Cars (производителя на леки коли) и е основен акционер в шведската фирма AB Volvo (производител на камиони).  Сега двата производителя започват обединяване на своите информационни масиви, което ще позволи на превозните средства да обменят данни в реално време. Така в съвсем близко бъдеще леките коли и камионите на Volvo ще могат да съобщават в Мрежата за аварии на пътя, като информацията ще бъде напълно анонимна.   Например, ако превозно средство по някаква причина спре на средата на пътя, то шофьорите на останалите автомобили Volvo ще бъдат предупреждавани за това. Тази информация ще бъде много полезна, ако колите са в тунел или завой и съответно нямат добра видимост. Така те ще могат да започнат аварийно спирано по-рано. Технологията ще е много полезна и при движение нощем или в мъгла.   Още през 2019 г. леките коли на Volvo, които са оборудвани със системата Hazard Light Alert, ще започнат да получават информация от камионите на швезската марка. Системата влиза в базовото оборудване на моделите от серии 60 и 90, произведени от 2016 г. насам. Тя е включена и в модела XC40, предназначен за шведския и норвежкия пазари. Включването на камионите в мрежата ще увеличи безопасността на пътя.       ", "date": "2018.05.08", "title": "Леките коли и камиони на Volvo ще си общуват на пътя"}
{"url": "https://www.actualno.com/celebrate/sv-apostol-i-evangelist-ioan-bogoslov-news_673389.html", "text": "  Свети апостол и евангелист Йоан Богослов бил син на Зеведей и Саломия, дъщеря на Йосиф Обручник. Той бил призован да проповядва Евангелието от рибарските мрежи. Когато нашият Господ Иисус Христос, вървейки покрай Галилейско море, си избирал апостоли между рибарите и вече бил призовал двама братя, Петър и Андрей, тогава Той видял и други двама братя - Иаков Зеведеев и Йоан, които кърпели мрежите си в лодка с баща си Зеведей и ги призовал. Като оставили веднага лодката и баща си, те тръгнали след Иисуса Христа.  При самото си призоваване свети Йоан бил наречен от Господа \"Син на гърма\", защото богословието му трябвало като гръм да се чуе по целия свят и да изпълни цялата земя. И той вървял след благия си Учител, поучавайки се от излизащата от устата Му премъдрост; и бил много обичан от своя Господ Христос заради съвършеното си незблобие и девствената си чистота.\r\nНо и той проявил към обичащия го Учител любов, по-голяма от любовта на останалите апостоли: понеже през време на доброволните страдания на Христа всички те, оставяйки своя Пастир, побягнали, а едничък той неотлъчно гледал всички мъчения Христови, състрадавайки Му сърдечно, плачейки и ридаейки заедно с Пречистата Дева Мария, Майката на Господа и не напуснал заедно с нея пострадалия за нас Син Божий до самия кръст и смъртта на Спасителя. За това при кръста той бил даден от Господа за син на Пречистата Дева Мария: висейки на кръста, Господ, \"като видя майка Си и стоещия там ученик, когото обичаше, казва на майка Си: жено, ето син ти! После казва на ученика: ето майка ти! И от оня час ученикът я прибра при себе си\" (Иоан 19:26-27). И той се отнасял към нея с всяко уважение, като към своя майка и й служел до честното и славното й успение.   А в деня на нейното успение, когато носели честното и свято тяло на Божията Майка за погребение, свети Йоан вървял пред одъра й с блестящ като светлина царски скиптър, който свети архангел Гавриил донесъл на Пречистата Дева, възвестявайки й пренасянето й от земята на небето.\r\nСлед Успението на Пресвета Богородица свети Йоан се отправил заедно с ученика си Прохор в Мала Азия, където му се паднал жребий да проповядва Словото Божие. На четиринадесетия ден от пътуването той стигнал до едно крайбрежно село. Като влезли в селото, те помолили за хляб и вода и като се подкрепили, се отправили към Ефес.    Веднъж в Ефес имало празник на Артемида и целият народ празнувал в бели дрехи, тържествувайки и ликувайки пред Артемидиния храм; а срещу храма стоял идол на тази богиня. И ето, свети Йоан, като се възкачил на високо място, застанал близо до идола и гръмогласно изобличил слепотата на езичниците, че не знаят кому се покланят и че вместо Бога почитат бяс. А народът се изпълнил с ярост от това и хвърлял камъни срещу апостола, но нито един камък не го улучил; напротив, камъните убивали тези, които ги хвърляли. Свети Йоан, като издигнал ръце към небето, започнал да се моли - и веднага на земята настанала жега и голям зной и паднали до двеста души от множеството, и умрели, а другите едва дошли на себе си от страх и умолявали свети Йоан за милост, понеже били обхванати от ужас и трепет. А когато апостолът се помолил на Бога, всички мъртви възкръснали и паднали пред Йоан, и, като повярвали в Христа, се кръстили. Пак там, на едно място, наричано Тихи, свети Йоан изцерил един парализиран, който лежал от 12 години. Изцереният прославил Бога.\r\nСлед като светият апостол извършил и много други знамения и мълвата за чудесата му се разпространила навсякъде.\r\nВ това време Римският император Домициан повдигнал голямо гонение срещу християните и свети Йоан бил наклеветен пред него. Като задържал светеца, областният управител на Мала Азия го изпратил вързан в Рим при кесаря, където заради изповядването на Христа светият апостол най-напред изтърпял удари, а после бил принуден да изпие чаша, пълна със смъртоносна отрова. Когато по словото Христово: \"и ако изпият нещо смъртоносно, няма да им повреди\" той не получил никаква вреда от нея, тогава бил хвърлен в котел с кипящо масло, но и оттам излязъл невредим. И народът викнал: \"Велик е християнският Бог!\". А кесарят, като не дръзвал повече да измъчва светия, го счел за безсмъртен и го осъдил на заточение на остров Патмос.    Като пристигнали на остров Патмос, те предали послание на управителя. А Мирон, тъстът на управителя, приютил свети Йоан и Прохор в дома си. Мирон имал по-голям син на име Аполонид, който имал в себе си пророкуващ бяс, предсказващ бъдещето; и всички считали Аполонид за пророк. В мига, в който апостолът влязъл в Мироновия дом, Аполонид изчезнал безследно; той избягал в друг град, боейки се да не би пророкуващият бяс да бъде изгонен от него. Когато в Мироновия дом се вдигнали вопли за Аполонид, от него дошло известие, че светият апостол го е прогонил от дома с магьосничеството си и че не може да се върне дотогава, докато той не бъде погубен.\r\nКато прочел писмото, Мирон отишъл при своя зет - управителя, за да го извести за случилото се; а управителят, като хванал апостола, искал да го хвърли на зверовете. Но светият помолил управителя да потърпи малко и да му позволи да изпрати своя ученик при Аполонид, обещавайки да го върне у дома му. Управителят не възпрепятствал изпращането на ученика, но самия апостол оковал с две вериги и го пратил в затвора. И свети Прохор отишъл при Аполонид с Иоановото послание, в което било написано следното:   \"Аз, Йоан, апостол на Иисуса Христа, Сина Божий, до пророкуващия дух, живеещ в Аполонид, заповядвам в името на Отца и Сина, и Светия Дух: излез от Божието създание и никога не влизай в него, но остани сам в безводни места извън този остров, далеч от хората.\"\r\nКогато свети Прохор отишъл при Аполонид с това послание, бесът веднага излязъл от него. Аполонид възвърнал разума си и все едно, като че станал от сън, тръгнал с Прохор обратно към своя град. Но не влязъл веднага в дома си, а първо отишъл в затвора при Йоан и припадайки в нозете му, въздал му благодарност за това, че го е освободил от нечистия дух. Като узнали за завръщането на Аполонид, родителите, братята и сестрите му се събрали заедно и се радвали, а апостолът бил освободен от оковите.\r\nПосле Мирон с жена си и с децата си се кръстили и настанала голяма радост в Мироновия дом. А после и жената на управителя, Хризипида, дъщеря на Мирон, приела свето кръщение със сина си и с всички свои роби; след нея се кръстил и мъжът й, Лаврентий, управител на този остров, като при това се отказал от властта си, за да може по-свободно да служи на Бога. И свети Йоан останал заедно с Прохор три години в Мироновия дом, проповядвайки Словото Божие. Тук със силата на Иисуса Христа той извършил много знамения и чудеса: изцерявал болни и прогонвал бесове, с една своя дума разрушил Аполоновия храм с всичките му идоли и кръстил мнозина, след като ги обърнал към вярата в Христа.\r\nСлед време бил убит император Домициан. След него Римския престол заел Нерва, който бил добър човек; той освободил всички, изпратени на заточение. Освободен заедно с другите, свети Йоан намислил да се върне в Ефес, понеже вече бил обърнал към Христа едва ли не всички жители на Патмос. А християните, като узнали за това негово намерение, го умолявали да не ги напуска. Тъй като апостолът не искал да остава с тях, но желаел да се върне в Ефес, те го помолили да им остави за спомен поне Евангелието, което той написал там. Защото, като заповядал веднъж на всички пост, той взел със себе си своя ученик Прохор и като се отдалечил от града, се изкачил на висока планина, където прекарал три дни в молитва. А след третия ден загърмял силен гръм, блеснала мълния и планината се разклатила; Прохор от страх паднал на земята. Като се обърнал към него, свети Йоан го повдигнал, сложил го до дясната си ръка и рекъл:      - Запиши това, което ще чуеш от устата ми.\r\nИ като издигнал очите си към небето, отново се помолил, а след молитвата започнал да говори: \"В начало беше Словото\" - и нататък.\r\nА ученикът внимателно записал всичко, което чул от устата му; така и било написано светото Евангелие, което апостолът, след като слезли от планината, наредил на Прохор отново да препише. И той се съгласил да остави преписа в Патмос за християните, съгласно тяхната молба, а първоначално написаното Евангелие задържал при себе си. На същия остров свети Йоан написал и книгата \"Откровение\".\r\nА когато достигнал Ефес, християните го посрещнали с неизказана радост. И той бил приет с чест. Пребивавайки тук, той не преставал да се труди, като винаги учел народа и го наставлявал на пътя на спасението.   Когато апостолът навършил повече от сто години, той излязъл от дома на Домн заедно със седем свои ученици и като стигнали до едно място, им наредил да седнат там. Вече наближавало утрото, той се отдалечил на разстояние един хвърлей камък и започнал да се моли. После, когато учениците му, съгласно неговата воля, му изкопали кръстообразен гроб, той заповядал на свети Прохор да отиде в Йерусалим и да остане там до кончината си. Като дал последни наставления на учениците си и като ги целунал, апостолът рекъл:\r\n- Вземете земя, моята майка, и ме покрийте с нея.\r\nИ учениците му го целунали и го покрили до коленете, а когато той отново ги целунал, тогава го покрили до шията, положили покривало върху лицето му и като го целунали още веднъж, с голям плач го покрили напълно. Като чули за това, някои братя дошли от града и разкопали гроба, но не намерили нищо там и твърде много плакали; след това, като се помолили, те се върнали в града. И всяка година, в осмия ден на месец май, на гроба му се появявало благовонно миро и по молитвите на светия апостол подавало изцеление на боледуващите в чест на Бога, прославян в Троица във вечни векове. Амин. ", "date": "2018.05.08", "title": "Св. апостол и евангелист Иоан Богослов"}
{"url": "https://www.actualno.com/america/sasht-poiskaha-sankcii-sreshtu-venecuela-news_673415.html", "text": "  САЩ настояват членството на Венецуела в Организацията на американските държави да бъде преустановено, съобщи вицепрезидентът на САЩ Майкъл Пенс в седалището на ОАД във Вашингтон.  Той подчерта, че в устава на организацията се казва, че \"народите на Америка имат право на демокрация, а на техните правителства се пада задължението да защитават демокрацията“\" Венецуела се е отрекла от тези обещания и затова САЩ призовават да се преустанови членството ѝ в Организацията на американските народи, заяви Пенс, предаде БГНЕС.   Той подчерта също, че САЩ настояват всички страни от Западното полукълбо да променят подхода си към Венецуела и отношенията с южноамериканската държава да бъдат затегнати.   Според Пенс държавите в региона трябва да направят три конкретни стъпки. \"Дойде време да се прекъсне възможността корумпираните лидери на Венецуела да перат пари в нашите финансови системи\", каза той, като предложи освен това да се въведат визови ограничения, които ще възпрепятстват венецуелските ръководители да пътуват в страните от организацията, както и да се привлече президента Мадуро към отговорност за унищожаването на демокрацията във Венецуела.", "date": "2018.05.08", "title": "САЩ поискаха санкции срещу Венецуела"}
{"url": "https://www.actualno.com/balkani/erdogan-kritikuva-tiranijata-na-izrael-sreshtu-palestincite-news_673434.html", "text": "  Палестинците са \"символ на всички потиснати хора\" в света и израелските атаки срещу тях показват, че \"самоувереността на тиранията нараства с всеки ден\". Това заяви турският президент Реджеп Ердоган в реч пред свои привърженици в Истанбул, цитиран от Hürriyet Daily News.  \"Това, което се случва в Палестина, особено в Йерусалим, не е нищо друго освен усилията на тиранията да оправдае потисничеството си, дори да ги институционализира. Насилието, което наскоро наложи израелската администрация на палестинците, показва, че самоувереността на тиранията се увеличава ежедневно\", подчерта Ердоган.   \" \", добави той, отбелязва още БГНЕС.   Турският президент каза, че палестинските жени и деца са \"най-много изложени на насилието на израелската администрация\", като плащат цената \"за войни и кризи, чиито решения най-често не се вземат от тях\".\r\nПо думите на турския държавен глава палестинските деца, които все още живеят в Палестина, били подлагани от Израел на психологическа и физическа дискриминация навсякъде – от момента на излизането от домовете си на път за училище, на контролни пунктове, в обществения транспорт.       Ердоган също така критикува \"безразличието на международната общност към страданията на палестинците\".\r\nПрезидентът не пропусна да похвали Турция за извършваната от държавата хуманитарна дейност, която е в контраст с тази на \"големи икономически сили\", мотивирани само от \"икономически, политически или военни интереси\". \"Хуманитарната помощ, изцяло въпрос на съвест и морал, не разчита на пари, петрол, злато или политическа власт\", каза Ердоган и спомена, че досега Анкара е похарчила 31 млрд. долара за сирийските бежанци, намиращи се на територията на страната.", "date": "2018.05.08", "title": "Ердоган критикува \"тиранията\" на Израел срещу палестинците"}
{"url": "https://www.actualno.com/features/kak-naduvat-cenite-na-lekarstvata-news_673435.html", "text": "  На пазара се появяват все нови и нови лекарства. Шансовете за преборване  на коварните болести растат. Хроничен хепатит С например може да се  излекува срещу 40 000 евро. Но защо е толкова скъпо? Нима това е  реалната цена?  Фармацевтичните концерни често биват упреквани в това, че блокират важни научни изследвания. Те трупат огромни печалби от хронично болните пациенти, които в продължение на целия си живот са принудени да приемат медикаменти. По-добрата алтернатива би била лекарство, което за кратко време да излекува коварната болест веднъж завинаги. Точно това обещава и американският фармацевтичен гигант \"Gilead\". Неговите хапчета могат например да преборят светкавично хепатит С. Но и те са доста скъпи.\r\nДа се излекуваш за два месеца   Андреас Майстер е живото доказателство за това. В продължение на дълги години той боледувал от хроничен хепатит С - коварна болест, която постепенно разрушавала черния му дроб. В тази напреднала фаза той бил почти през целия ден на легло. \"Всяка сутрин ставах в 6 часа заедно със съпругата ми, за да изпия едно кафе. И после отново се връщах в леглото. Опитвах се да излизам с кучето навън, но кратката разходка бързо ме поваляше и пак лягах.\"   Хепатит С е заразна болест. Андреас не знае как точно се е заразил, но неговият лекар успява да го излекува. С лекарството на \"Gilead\", което съществува от 2014 година. \"Този медикамент блокира размножаването на вируса обикновено само след няколко седмици - така, че вирусът вече не може да бъде открит в кръвта\", казва имунологът Щефан Дупке.    Единственият проблем е цената на лекарството. Двумесечният курс на лечение с него струва 40 000 евро. Сума, непосилна за мнозина. Д-р Дупке се ядосва на ценовата политика на концерна. Според него, производството на този медикамент е значително по-евтино. Пациентът Андрес Майстер обаче имал късмет. Германската здравна каса е поела изцяло разходите по лечението, тъй като вече бил тежко болен. Много хора по света обаче нямат достъп до този медикамент.\r\n\"Заради високата цена на това лекарство здравната система не може да си позволи да лекува всички пациенти с хепатит С. В някои южни страни пък това е още по-трудно, отколкото в Германия. Вярно, в различните страни то се продава на различна цена, но като цяло в Европа медикаментът е толкова скъп, че не е възможно здравните каси да платят лечението на всички пациенти\", критикува имунологът.\r\nНе всички пациенти имат късмет       През 2011 година американският фармацевтичен концерн \"Gilead\" придобива една биотехнологична фирма, която разработва активното вещество. Цената на сделката възлиза на 9 милиарда евро. През 2014 година печалбата на \"Gilead\" само от препарати срещу хепатит С е била 10 милиарда евро. Тенденцията се запазва и през следващите години.\r\nОще преди време концернът разкри как формира цените си. \"Нашата ценова политика отчита стандарта в отделните страни. Така например медикаментите ни за Европа или за САЩ са по-скъпи, отколкото за бедни страни като Египет например, където това лекарство струва само 750 евро\", обяснява Норберт Бишофбергер, вицепрезидент на \"Gilead\". Само че в страни като Египет за някои пациенти дори 750 евро са цяло състояние.\r\nИ все пак: излиза, че цената на един човешки живот зависи от това къде живеем. В Германия мнозина биха могли да получат нужното лечение. В други страни обаче пациентите изобщо не биват лекувани. Морална ли е тази ценова политика? И докога фармацевтичните концерни ще трупат необезпокоявани все нови и нови милиардни печалби?\r\nИзточник: ", "date": "2018.05.08", "title": "Как надуват цените на лекарствата"}
{"url": "https://www.actualno.com/sliven/nad-300-deca-se-vodjat-na-otchet-v-detskite-pedagogicheski-stai-v-slivensko-news_673390.html", "text": "  312 малолетни и непълнолетни лица се водят на отчет в Детските педагогически стаи през 2017 в Сливенска област. Това съобщиха от Териториалната статистика.  Броят на новозаведените на отчет през годината е 122. 79.8% от водените на отчет са непълнолетни (14 – 17 години), а малолетните (8 – 13 години) са 20.2% от общия брой. Момчета са 277 (88.8%), а момичета – 35, или 11.2%, като учащи са били 150 малолетни и непълнолетни лица, или 48.1%.   През 2017 г. са снети от отчет в 76 малолетни и непълнолетни, от тях 43 лица (56.6%) – поради поправяне на поведението, а 33 лица (43.4%) – поради навършване на 18-годишна възраст. Малолетните и непълнолетните, преминали през ДПС за извършени противообществени прояви през 2017 г., са 250, като момичета са 44, или 17.6%, а момчета – 206 с относителен дял 82.4%.   През 2017 г. броят на лицата, извършители на престъпления в област Сливен, е 184.\r\nКражбите на имущество са най-разпространените престъпления, извършвани от малолетните и непълнолетните през 2017 г. в област Сливен. Извършители на кражби са 132 лица, или 71.7% от всички малолетни и непълнолетни, преминали през ДПС за извършени престъпления. От тях най-висок е делът на малолетните и непълнолетните лица, извършители на кражби от домовете – 43.9% (58 лица), на взломни кражби – 15.9% (21 лица), на кражби от магазини или други търговски обекти – 13.6% (18 лица).       Пострадалите от престъпления малолетни и непълнолетни лица през 2017 г. са 38, от които 24, или 63.2% са момичета. През 2017 г. местните комисии са образували 180 възпитателни дела. От тях 146 (81.1%) – по предложение на органите на прокуратурата. Решените дела са 155, като 111 са били решени в срок до един месец. 19 дела са били прекратени на различни основания.\r\nПрез миналата година 181 деца са преминали през консултативните кабинети към местните комисии за борба с противообществените прояви на малолетните и непълнолетните в областта. В организираните тематични кампании за превенция са включени 4 830 лица, а с 41 деца е осъществявана превантивна възпитателна дейност. Обществените възпитатели в област Сливен са работили с 215 деца през годината.", "date": "2018.05.08", "title": "Над 300 деца се водят на отчет в детските педагогически стаи в Сливенско"}
{"url": "https://www.actualno.com/europe/putin-postavi-celite-pred-rusija-do-kraja-na-mandata-si-shte-e-kato-prikazka-news_673397.html", "text": "  Президентът на Русия Владимир Путин подписа указ за \"Националните цели и стратегически задачи за развитието на Руската федерация за периода до 2024 година\", който звучи крайно амбициозно и според мнозина може да съперничи на най-добрите приказки на Братя Грим и Андерсен. Пълният текст на указа е публикуван на .  Според указа руското правителство трябва да повиши продължителността на живота в Русия до 78 години до 2024 година (сега тя е 72,5 години), а до 2030 година - до 80 години, Руската федерация да влезе сред петте най-силни икономики в света (сега тя заема шесто място), както и да понижи два пъти нивото на бедност. В момента под прага на бедността живеят 22 милиона руснаци.   Освен това, според указа всяка година ще трябва да се .   Също така Путин предвижда ускоряване на технологичното развитие и увеличаване на броя на организациите, които осъществяват технологични иновации до 50% от общия им брой сега.\r\nРусия ще се стреми да бъде и разработки в областите, определяни като приоритетни в научно-техническото развитие.       Друга цел, която Владимир Путин е поставил за изпълнение, е увеличаването на очакваната продължителност на здравословен живот до 67 години, , както и увеличаване на процента на хората, които редовно се занимават с активна физическа дейност и спорт.\r\nРуският президент ще се бори за т. Ще се бори и кадровият дефицит в медицинските учреждения, оказващи първична медико-санитарна помощ. \r\nВладимир Путин е поставил и цел .       Руският президент обещава и осигуряване на жилище на семействата със среден доход, както и възможности за придобиване (строителство) на Друго намерение, което Путин стоварва върху руското правителство, е да намали смъртността по пътищата 3,5 пъти и да построи нови магистрали.\r\nУказът влиза в сила от 7 май 2018 година.", "date": "2018.05.08", "title": "Путин постави целите пред Русия до края на мандата си - ще е като приказка"}
{"url": "https://www.actualno.com/politics/mareshki-nikoj-ne-e-pital-bylgarite-za-vlizaneto-v-nato-news_673429.html", "text": "  \"Никой не е питал българите за влизането в НАТО. След 14-годишно членство в НАТО, според думите и на президента, и на военния министър, армията е в тотална разруха и в невъзможност да изпълнява своите функции. Ако това е наследството от нашето 14-годишно партньорство, не е ли време да преразгледаме това наше членство и да видим дали няма по-добри решения.\" Така лидерът на партия \"Воля\" и зам.-председател на парламента Веселин Марешки обясни идеята си за референдум за излизане от НАТО.   \"Българският национален интерес не е купуването на 8 самолета, които утре няма кого да пазят, защото България се стопява, а за политики за младите българи.\", допълни още той.   \"Със 100 милиона лева от тези 4-5 милиарда, които искат да дадат за 8 самолета, може да се направи държавна верига от бензиностанции, която да оставя във всяко едно семейство между 1000 и 5000 лв. годишно\", отбеляза лидерът на „Воля”.   \"Чуваме, че Борисов, финансовият министър и Корнелия Нинова, надявам се, че от името на БСП, казват, че тези 4-5 милиарда не трябва да се дават за самолети и танкове. За нас ще е чудно, след като ГЕРБ, БСП и ние сме против, кой може и на каква цена ще прокара тези интереси\", посочи зам.-председателят на парламента.\r\n\"Ако все пак 4-5 милиарда бъдат гласувани за въоръжаване, ние ще застанем начело на големи протестни действия и ще искаме оставката на военния министър\", предупреди той.       Марешки постави оценка \"4 и нещо, 4,50\" за кабинета \"Борисов 3\" за първата година от мандата му.", "date": "2018.05.08", "title": "Марешки: Никой не е питал българите за влизането в НАТО"}
{"url": "https://www.actualno.com/smolyan/gyrcite-strojat-pytja-ot-dimario-kym-granicata-s-bylgarija-news_673440.html", "text": "  Гърците са започнали да строят пътя от Димарио към границата с България. Това стана ясно по време на среща между областния управител на Смолян Недялко Славов с представители на гръцката пътна агенция Egnatia Odos SA, на Управляващия орган и техническия секретариат на програмата Гърция-България 2014-2020 от Солун и на Оперативна програма Транспорт, околна среда и устойчиво развитие от Атина.  Срещата се състоя на българо-гръцката граница – там, където ще се изгради бъдещият Граничен контролно-пропускателен пункт (ГКПП) Рудозем-Ксанти.\r\nИзпълнител на обекта от гръцка страна е дружеството „Актор“, което при търга  през месец януари свали 50,7% от обявената цена на възложителя - 49 658 280 евро. Отсечката от черен горски път е с  дължина 8 километра, а срокът за изпълнението й е 24 месеца.      Финансирането му е осигурено от три източника – Префектура Източна Македония и Тракия, Оперативна програма „Транспорт“, Програма за европейско териториално сътрудничество „Гърция -България“.    Заради трите източника на финансиране обектът е разделен на три части – първо е 1,49 км, след това – 3,16 км, и последни – 3,33 км до самата граница.\r\nИзгражда се последната част от проекта между Ксанти и гръцко-българската граница. Пътят ще е с габарити 7,5 до 10,5 метра. Заради това, че теренът е високопланински, е заложена проектна скорост от 40 до 50 км в час.   По проекта са предвидени 11 моста с обща дължина приблизително 855 метра, два единични двупосочни тунела с обща дължина 273 метра. Срокът за изпълнение на поръчката бе съкратена – от 3 на 2 години. Тоест, очаква се проектът да бъде завършен до края на следващата година.    „Невероятно полезна и сърдечна среща проведохме днес с нашите гръцки партньори. Срещнахме се на граничната бразда, на пресечната точка на границата, там където ще бъде бъдещия граничен пункт Рудозем-Ксанти“, съобщи областният управител.\r\nТой запознал представителите на финансиращите институции с напредъка на проекта за ГКПП, за който лично е ангажиран като областен управител, и пътните връзки към него, които АПИ трябва да изгради. Показал им бъдещото разположение на пункта на терен, описал организацията на граничния и митнически контрол.   „Същевременно се убедихме, че гръцките ни партньори започват активно строителство на пътя от с.Димарио до българо-гръцката граница“, посочи той. От българска страна в срещата участвали представители част от екипа по проекта от областната администрация, представители на АПИ и Гранична полиция, кметът на Рудозем и почетния гражданин на Смолян Георги Чилингиров.\r\n„Радвам се, че пристъпваме към същинското строителство и реализация на този важен проект за нашия регион. Споделяме заедно тезата, че трябва да се справим в срок и този пункт да бъде отворен до края на 2019 година. Подчертах, че пътната връзка Пловдив-Смолян-Рудозем-Ксанти е част от разширената европейска транспортна TEN-T мрежа и българската страна е изпълнила ангажимента си за пълна рехабилитация на пътните отсечки от Пловдив през Смолян до Рудозем“, допълни Славов.\r\nОбластният подчерта, че очаква гръцката страна да реализира не само пътния участък от границата до с. Димарио, но и да продължи до Ксанти, за да може тази вертикална ос, правеща връзката между автомагистралите Тракия и Егнатия, да функционира по предназначение. Тоест, да бъде за всички видове транспортни средства – леки автомобили, автобуси и товарни автомобили.   Тези дни се очаква областният управител на Смолян да обяви поръчката за изграждане на самия граничен пункт с 800 метра подходен път до него, който ще е за всички видове автомобилен транспорт.", "date": "2018.05.08", "title": "Гърците строят пътя от Димарио към границата с България"}
{"url": "https://www.actualno.com/society/prognoza-za-vremeto-8-maj-vtornik-news_673387.html", "text": "  Днес следобед ще се развива купесто-дъждовна облачност и на много места в Западна България и североизточните райони ще превали и прегърми. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният сеизмолог Мартин Славчев.  По-интензивни и значителни по количество ще са валежите в Родопската област и Западна Стара планина. Ще духа до умерен вятър от северната четвърт. Минималните температури ще са между 11° и 16°, максималните ще са предимно между 22° и 27°. Атмосферното налягане ще се понижи и ще бъде по-ниско от средното за месеца.   Над Черноморието ще се развива купеста и купесто-дъждовна облачност и на места, главно по северното крайбрежие, ще има краткотрайни превалявания и гръмотевична дейност. Ще духа до умерен вятър от север-североизток. Максимални температури на въздуха: 20°-23°. Температурата на морската вода е 17°-20°. Вълнението на морето ще бъде 2-3 бала.   Над планините ще се развива купесто-дъждовна облачност и на много места, главно в Рило-Родопския масив и Западна Стара планина, ще има краткотрайни, след обяд – временно интензивни валежи, придружени с гръмотевици. Ще духа умерен вятър от север-североизток. Максимална температура на височина 1200 метра около 15°, на 2000 метра – около 9°.\r\nДо следващите дни въздушната маса над страната ще остане неустойчива. Ще се развива купесто-дъждовна облачност, мощна в часовете след обяд и до полунощ. Ще има краткотрайни валежи, придружени с гръмотевични бури. Очакват се и градушки. Временно затихване на явленията ще има след полунощ и в ранните сутрешни часове, когато и облачността временно ще се разкъсва. Вятърът ще е от североизток, слаб до умерен. Температурите ще се понижат още малко и вече ще са близки до обичайните. Преобладаващите максимални ще са между 19° и 24°, минималните ще са най-често между 9° и 14°.       ", "date": "2018.05.08", "title": "Прогноза за времето - 8 май (вторник)"}
{"url": "https://www.actualno.com/politics/nikolaj-nenchev-paradyt-beshe-retro-news_673426.html", "text": "  \"Парадът на военните за 6 май изглеждаше малко, като ретропарад поради липсата на модернизация. Надявам се в близките години вече да покажем нова, съвременна техника, която да отговори на очакванията на българските военнослужещи.\" Това заяви бившият министър на отбраната Николай Ненчев в интервю за bTV.  \"Мислех си, че много по-трудно е да осигуриш парите, отколкото да ги похарчиш. Сега започвам да се съмнявам. Пари са осигурени, но не се харчат, което ме кара да си мисля, че може да има и друга мотивация. Бавят се вече година и половина, ние бяхме пред финала за подписването на договор за изтребителната авиация, така че аз очаквах в рамките на месец-два този въпрос да приключи. Така и не се случи, не се случи и договорът с Военно-морските сили, който трябваше да бъде подписан за два нови кораба. Обезпокоен съм\", допълни още той.   По думите му Припомняме, че Ненчев е подсъдим по две обвинения – че не е изпълнил служебните си задължения и не е осигурил авиационна безопасност и летателна годност на самолети от изтребителната авиация на Военновъздушните сили на страната. Делото е насрочено за 9 май.   \"Делата бяха две, едното приключи с 3:0, бях оправдан на три инстанции\", подчерта бившият военен министър.\r\n\"Чувствам се патриот и няма да съдя държавата си\", категоричен беше Ненчев.       ", "date": "2018.05.08", "title": "Николай Ненчев: Парадът беше ретро"}
{"url": "https://www.actualno.com/showbusiness/kralski-bljasyk-na-met-gala-2018-snimki-news_673489.html", "text": "  Забравете за Хелоуин - костюмите могат да стоят достатъчно атрактивно и през май! Доказаха го звездите на тазгодишната \"Мет Гала 2018\", като някои от тях наистина ни впечатлиха!  Като например Блейк Лайвли - спряни ни дъха, признаваме! Уникалната рокля, с която се появи актрисата, е дело на Versace, и е отнела цели 600 часа, за да бъде изработена. От списание \"People\" изглежда също са били впечатлени от Лайвли, защото я нарекоха \"кралицата на бала\".   По традиция събитието се проведе в Музея на изкуството \"Метрополитън\" в Ню Йорк, а темата тази година бе \"Небесни тела: модата и католическото въображение\". Както се подразбира от нея, тоалетите на звездите бяха с религиозни орнаменти, показващи сблъсъка на католицизма с модата, на религията с кича, на ангелите с демоните, на папата с монахините, на консервативното с модерното.    От 1999-та година бляскавото събитие се организира всяка година от главната редакторка на модната библия Vogue - Ана Уинтур. Входът към него е куверт на стойност 25 000 долара, които отиват в ползва на Институт за костюма. Но не си и помисляйте, че всеки, който разполага с тази сума, е поканен на бала. Избраните са само 600 души. Сред тазгодишните гости бяха Риана, Кейти Пери, Джей Ло, Сара Джесика Паркър, Алисия Викандер, Бионсе, Селена Гомес, Ирина Шейк, Джаред Лето, Брадли Купър и много други.     Насладете се на блясъка им в нашата !\r\nГолямата изненада на вечера се оказа рапърът 2Chainz, който направи предложение за брак на любимата си Кейша Уорд. ", "date": "2018.05.08", "title": "Кралски блясък на \"Мет Гала 2018\" (СНИМКИ)"}
{"url": "https://www.actualno.com/crime/chetiri-deca-postradaha-pri-katastrofa-v-smoljansko-news_673484.html", "text": "  Четири деца на възраст между 4 и 9 години са пострадали при челен сблъсък. Катастрофата е станала по пътя между маданското село Леска и кърджалийския град Ардино, предаде кореспондентът на .  Около 12:30 часа в неделя смолянско „Пежо Партнер“, управлявано от 30-годишен шофьор, навлиза в лявата лента и се блъска челно във „Фолксваген Голф“ с 41-годишен водач.\r\nРанени са шестимата участници в движението.   Водачът на лекия автомобил „Пежо Партнер“ от село Оглед и пътуващите в него  7-годишно момиче и 8-годишно момче са получили охлузни рани.\r\nВодачът на другия лек автомобил  е с фрактура на носа. Пътуващото на задната седалка 4-годишно момче от с. Войкова лъка е с фрактура на дясна бедрена кост,  а 9-годишно момче е с фрактура на лява лъчева кост.    Всичките шестима ранени са без опасност за живота.\r\n„Използвани са обезопасителни колани. Извършен е тест за употреба на алкохол с техническо средство, като пробите и на двамата водачи са отрицателни. Местопроизшествието е посетено от дежурна оперативна група при РУ-Мадан. Извършен е оглед и е образувано досъдебно производство.  Причините за произшествието са в процес на изясняване“, съобщиха от полицията.       ", "date": "2018.05.08", "title": "Четири деца пострадаха при катастрофа в Смолянско"}
{"url": "https://www.actualno.com/society/zapochva-remont-na-otsechka-ot-am-trakija-news_673437.html", "text": "  От днес започва ремонтът на 22 километра от магистрала \"Тракия“ между Пловдив и Стара Загора.  Отсечката между 134 и 156 километър трябва да бъде обновена до края юни, според съобщение на МРРБ. Освен преасфалтиране в този участък се предвижда отводняване и подмяна на мантинелите и пътните знаци. Ще се работи поетапно - първоначално в платното в посока Бургас, а движението на леките автомобили ще бъде прехвърлено двупосочно в платното за София.   За тежкотоварните превозни средства е осигурен обходен маршрут от пътен възел Пловдив Изток до пътен възел Плодовито.   ", "date": "2018.05.08", "title": "Започва ремонт на отсечка от АМ \"Тракия\""}
{"url": "https://www.actualno.com/europe/nikol-pashinjan-e-novijat-ministyr-predsedatel-na-armenija-news_673487.html", "text": "  Парламентът на Армения избра за министър-председател на страната лидера на опозиционната партия \"граждански договор\" и фракцията \"Елк\" (Изход) Никола Пашинян, съобщи РИА Новости.  За Пашинян гласуваха 59 депутати. Против бяха - 42.   На 13 април в Армения започнаха масови протести срещу издигането на Серж Саргсян за министър-председател. Независимо от протестите парламента избра Саргсян за премиер, но на 23 април той подаде оставка.   След това протестните действия продължиха срещу управляващата Републиканска партия. Лидерът на протестите Никол Пашинян заяви, че е готов да стане новия премиер.", "date": "2018.05.08", "title": "Никол Пашинян е новият министър-председател на Армения "}
{"url": "https://www.actualno.com/business/gerb-zatjaga-neshtata-s-obshtestvenite-porychki-njama-da-moje-da-objalva-vseki-news_673393.html", "text": "  Председателят на правната комисия Данаил Кирилов и още 7 негови колеги от ГЕРБ внасят в парламента законопроект за изменение и допълнение на Закона за обществените поръчки (ЗОП), с които се цели \"преодоляване на практиките на тенденциозно и неоснователно обжалване\". Практики, за които от месеци.   В серия публикации, , съобщихме за четири кухи фирми с имена на управители без лица и биография, без капитал, работници и машини, коитокъм онзи момент за период от 4 месеца бяха спрели строителни поръчки на обща стойност 200 милиона лева без ДДС.      Процесът с най-голяма сила започна преди края на 2017 година и не е спирал. Сред визираните от дружества вече има и рекордьор.\r\nДо днес – в рамките само на 74 календарни дни, старозагорската фирма \"Зара брокер\" ООД (с 2 лева капитал и нулев опит в строителството) е стопирала поръчки за над 100 милиона лева. Досега тя е подала 20 жалби в Комисията за защита на конкуренцията (КЗК) и по всички е поискала временна мярка за спиране на процедурата по възлагане. Потърпевши от нея са обекти на общините Симеоновград, Севлиево, Луковит, Елена, Якимово, Петрич (с две поръчки), Омуртаг, Столична община (с поръчка за 16,6 млн. лв.), Ловеч, Любимец, Твърдица, Черноочене, Велинград, Симеоновград, Вършец и Пловдив.    Отделно са блокираните обекти на АПИ, Държавен куклен театър – Пловдив, и областния управител на Смолян.\r\nЗа проблема с умишленото забавяне на поръчки чрез \"неоснователно\" обжалване заговори неотдавна и премиерът Бойко Борисов. По темата се изказаха също министърът на регионалното развитие и благоустройство и председателят на УС на Агенция \"Пътна инфраструктура\" .        Според вносителите предложената разпоредба на чл. 196а от ЗОП е насочена към преодоляване на неблагоприятните тенденции на неоснователно обжалване на някои големи поръчки. В част от тези случаи от жалбите или от изхода на производството пред КЗК е видно, че единственият резултат, който се постига, е значително забавяне във времето на провеждането на процедурите и съответно възлагането на поръчките.\r\nПри тях се пораждат основателни съмнения за злоупотреба с правото на обжалване. Това би могло да доведе до реално увреждане интересите на възложителя от своевременно изпълнение на договорите и усвояването на средства от европейските фондове.\r\nКонстатираните данни в статистическите масиви на Агенцията за обществени поръчки и КЗК показват, че делът на обжалване на всички обявени процедури от 2010 г. насам е от около 9%, а обществените поръчки с най-голяма стойност (над 5 000 000 лв.) логично са тези с най-много обжалвания - малко над 14% от всички от тази група.   Сериозно несъвършенство на производството по обжалване в сега действащия ЗОП е възможността за злоупотреба е правото на оспорване, което се дава на заинтересованите лица. Такава злоупотреба е възможна заради няколко условия - по чл. 198, ал. 1, т. 1; възможността за сезиране на КЗК е по същество бланкетна жалба с единствена цел спиране на производството; практиката за масово налагане на временната мярка \"спиране на производството\" още при подаване на жалбата до КЗК. Резултатите от тази практика се изразяват в , често с голям обществен и материален интерес.\r\nНевъзможността за навременно разходване на публични средства създава условия за претърпяване на имуществени вреди за държавния бюджет - както чрез претърпени загуби, така и чрез пропуснати ползи. . Търсенето на отговорността може да се реализира след приключване на обжалването, по общия исков ред. Нея обаче и сега я има в чл. 3 от ГПК.   Редакцията в чл. 197 се отнася до уточняване на срока за обжалване за някои актове. В действащия закон не е посочено изрично от кога тече срокът за обжалване на част от решенията, което създава известни неясноти в практиката.    като мярка срещу злоупотреба с правото на обжалване. Когато се претендира засегнат интерес от участие и спечелване на поръчката, с оглед на който се упражнява правото на обжалване, е необходимо да се представят доказателства в тази насока. Изрично се урежда и прилагане на документи за представителната власт на жалбоподателя, когато жалбата се подава чрез представител.\r\nСъгласно изменението . Така се преодоляват нередовните жалби, при които процедурите спират принудително за около 15-20 дни, докато евентуално КЗК образува производство. Очаква се значително да намалеят случаите на неоснователно спрени процедури, тъй като по обща статистика тези жалби са около 1/3 от всички подавани. . Това ще позволи да се скъсят донякъде вътрешните срокове в производството, като КЗК няма да губи време за уведомяване на лицата по пощата за издадените актове. С промяната се очаква да се ограничат случаите, при които страните не могат да бъдат своевременно намерени на адрес, което води до удължаване на производството пред КЗК.\r\nАко промените станат факт, КЗК ще трябва да разглежда и решава по същество относно качеството \"заинтересовано лице\" на жалбоподателя, както и всички обстоятелства, на които се основава жалбата съгласно промените в чл. 199, заради което преди разглеждането ѝ по същество ще извършва повече работа.", "date": "2018.05.08", "title": "ГЕРБ затяга нещата с обществените поръчки - няма да може да обжалва всеки"}
{"url": "https://www.actualno.com/society/prezidentstvoto-nabira-darenija-za-abiturientskija-bal-na-mladeji-v-neravnostojno-polojenie-news_673526.html", "text": "   , който е част от благотворителната инициатива „Подкрепи една мечта”. Това съобщиха от прессекретариата на държавния глава.  В рамките на инициативата младежите, израснали без родителски грижи, получават информация и напътствия за своята професионална реализация или обучение. През учебната 2017/2018 г. в инициативата са включени 124 младежи. За 54 от тях специалистите от Бюрата по труда търсят подходяща форма на заетост, а 26 са избрали да продължават своето образование във висше училище. 44 от младежите ще бъдат настанени в друг вид социална услуга заради висока степен на увреждане и трайно намалена работоспособност.\r\nПо време на срещите си с психолозите младите хора споделят, че мечтаят за работа, дом и семейство. Следвайки тези очаквания, Администрацията на президента поставя сериозен акцент върху възможностите за професионалното обучение на младежите. Тази година, благодарение на постигнати партньорства с представители на професионални организации, предстои включването на младежи от инициативата в обучителни курсове по фризьорство, шивачество и автомонтьорство.   „Да помогнем на млади хора, които мечтаят за дом и семейство, е добрина, с която можем да заздравим първичната рана от изоставянето им“, убеден е президентът Румен Радев. Държавният глава отправя благодарност към дарителите, които ще подкрепят финансово организацията на балната вечер на абитуриентите в неравностойно положение. Останалата част от средствата ще бъде разпределена като еднократна стипендия за младежите, които ще продължат образованието си във висше училище.   Организациите, фирмите и гражданите, които имат желание да подпомогнат благотворителната инициатива „Подкрепи една мечта”, могат да го направят със средства по банковата сметка на Администрацията на президента:    IBAN BG 45 BNBG 9661 3000 1909 01\r\nBIC BNBGBGSD\r\nБанка БНБ.       За контакти и допълнителна информация:\r\nВеска Гладченко\r\nТел. 02/ 92 39 183\r\n+359 887 740 448", "date": "2018.05.08", "title": "Президентството набира дарения за абитуриентския бал на младежи в неравностойно положение"}
{"url": "https://www.actualno.com/healthy/specialisti-po-zdravni-griji-izlizat-na-protest-news_673521.html", "text": "   Това съобщиха от Българската асоциация на професионалистите по здравни грижи. В протеста ще се включат медицински сестри, акушерки, фелдшери, медицински и рентгенови лаборанти, рехабилитатори.  Основните проблеми пред съсловието са специалисти в здравната система, и липсата на диференцирано заплащане, и др., посочиха от съсловната организация, предаде Дарик.   В момента в България работят около 25 000 медицински сестри, а на системата са нужни още 30 000. Акушерките са 4000, а са необходими още толкова, уточниха от асоциацията.   ", "date": "2018.05.08", "title": "Специалисти по здравни грижи излизат на протест "}
{"url": "https://www.actualno.com/balkani/gryckata-diaspora-iska-prekratjavane-na-pregovorite-za-imeto-na-makedonija-news_673490.html", "text": "   изпратиха писмо до първия дипломат на Атина Никос Кодзиас, в което го обвиняват в унижение на гърците по света и , предава скопската информационна агенция „Мета“.  В писмото се казва, че „е очевидно, че преговорите са в задънена улица и че няма причина за тяхното продължаване\".   Организациите на гръцката диаспора обвиняват Кодзиас,    „В този момент трябва да се прекратят преговорите и да спрете с унижаването на достойнството на гърците по целия свят с Вашето настояване да дадете името Македония на славяните в Скопие“, се казва в писмото, изпратено до гръцкия външен министър.\r\nНа 11 и 12 май ще има нова среща първите дипломати на Скопие и Атина Никола Димитров и Никос Кодзиас близо до Атина. На нея ще присъства и специалният посредник на ООН за спораз за името Матю Нимиц, предаде Фокус.       Агенцията припомня, че на 17 май в София ще се състои и разговор на четири очи между македонския премиер Зоран Заев и гръцкия министър-председател Алексис Ципрас в рамките на срещата на върха ЕС - Западни Балкани.", "date": "2018.05.08", "title": "Гръцката диаспора иска прекратяване на преговорите за името на Македония"}
{"url": "https://www.actualno.com/society/bojan-petrov-moje-da-e-nameril-ukritie-predi-vyrha-news_673537.html", "text": "  Елисавета Първанова от Българската федерация по катерене и алпинизъм, която е и приятел на изчезналия алпинист Боян Петров, смята, че той може да е изкачил връх Шиша Пангма, но развалянето на времето му е попречило да се върне към последния си лагер. Тя смята, че Петров може да е намерил укритие в някоя цепнатина преди самия връх.  \"Той първоначално е с един ден преди другите хора и когато са отишли момчетата на лагер 3, те виждат палатката, но Боян не е там. Това не значи, че той не е жив\", обясни Елисавета Първанова пред \"Bulgaria On Air\".   Първанова предполага, че Петров вече е в ниското и ще се срещне с останалите хора от експедицията. Изследователят д-р Петър Берон пък обясни, че връщането от атака на връх при разваляне на времето е много важно и че Боян Петров го знае много добре.   \"Той не може с диабета да стои дълго време без храна, не може да стои гладен една седмица\", категоричен беше той.", "date": "2018.05.08", "title": "Боян Петров може да е намерил укритие преди върха"}
{"url": "https://www.actualno.com/society/naj-mladijat-igumen-u-nas-hvanat-da-kara-pijan-i-bez-knijka-news_673483.html", "text": "   Това се е случило на навръх Гергьовден. Отчето дори се оказал неправоспособен, защото   21-годишният йеромонах Спиридон, игумен на Чипровския манастир, е спрян за проверка в Монтана. Той управлявал служебен автомобил, а дрегерът отчел 2,59 промила алкохол в кръвта. Божият служител , предаде Нова тв.   Според закона той може да получи наказание от 1 до 3 години лишаване от свобода и глоба от 200 до 1000 лева.   ", "date": "2018.05.08", "title": "Най-младият игумен у нас хванат да кара пиян и без книжка"}
{"url": "https://www.actualno.com/smolyan/mechka-ubi-krava-v-smoljansko-news_673524.html", "text": "  Експерти от Групата за бързо реагиране при РИОСВ – Смолян провериха на 7 май сигнал за мъртвa крава. При огледа на високопланинско пасище в района на местността „Малко Крушево“, землището на село Загражден е установено, че кравата е убита от кафява мечка. Това съобщиха от РИОСВ-Смолян.  От началото на годината до момента за територията на инспекцията щетите от кафява мечка са шест. За този район нападенията са три, допълва агенция Фокус.   През този период на годината нападенията на мечки на селскостопански животни е поради липса на хранителна база и загуба на тегло на екземплярите през зимата. Това се потвърждава с данни и от предишни години. РИОСВ – Смолян призовава стопаните на селскостопанско имущество да засилят превантивните мерки по опазване на животни и пчелини. Пашата трябва да се извършва с пастир и кучета, нощуването на животните да е в масивни стопански сгради, да има ограждане с електрически огради, шумови и светлинни отблъскващи средства и др.   За всички доказани щети от кафява мечка се изготвят предложения за обезщетение на собствениците.", "date": "2018.05.08", "title": "Мечка уби крава в Смолянско"}
{"url": "https://www.actualno.com/society/mvnr-prodyljavat-diplomaticheskite-usilija-za-izdirvaneto-na-bojan-petrov-news_673559.html", "text": "  Българското външно министерство и дипломатическите ни мисии в Пекин и Делхи продължават да са в постоянна връзка с четири министерства в Китай, Тибетската алпинистка асоциация и непалските власти с искане за интензивно издирване на българския алпинист Боян Петров. Получено е уверение от компетентните институции, че правят всичко възможно по случая и желаят да окажат максимално съдействие. Това съобщиха от пресцентъра на Министерството на външните работи (МВнР).  Тази сутрин е бил изпратен екип от шестима професионални планински спасители по трасето към върха. Към момента екипът се намира на около 6000 м. надморска височина и изчаква подобряване на времето, за да продължи издирването.   Както е известно, българският алпинист Боян Петров е бил забелязан за последно на височина над 7000 метра. Тибетската алпинистка асоциация е информирала посолството ни в Пекин, че летателната техника, с която разполага, не позволява летене и спасителни операции на височина над 5000 м.   Чрез почетния консул на България в Катманду Бхола Тхапа от непалската страна са съобщили, че имат готовност за предоставяне на хеликоптер, който да лети на височина над 5000 м. Поискано е разрешение от китайските власти за включването му в издирването на Боян Петров, уточняват още от МВнР.", "date": "2018.05.08", "title": "МВнР: Продължават дипломатическите усилия за издирването на Боян Петров"}
{"url": "https://www.actualno.com/analysis/pojavata-na-mnogopolusen-svjat-vse-po-vyzmojna-news_673476.html", "text": "         Виждали сме всичко това и преди. След Втората световна война САЩ се превърнаха в неоспорима световна суперсила. Те бяха единствената страна, разполагаща с ядрени оръжия и бяха една от малкото държави, замесени във войната, която се оттегли от нея сравнително невредима във вътрешен план. САЩ загубиха около 400 000 войници и малък брой цивилни във войната. Междувременно Съветският съюз загуби около 11 милиона войници и около 7 милиона до 10 милиона цивилни. Докато съветските и европейските градове бяха възстановявани и изграждани наново, американските градове просперираха. Изглеждаше ясно на всички, че бъдещето принадлежи на Съединените щати.   Но не отне много време, за да може блясъкът на неоспоримата сила да потъмнее. Американската военна машина се отпусна толкова бързо, колкото се беше мобилизирала, и военновременното единство отстъпи място на политически дебати по време на мир, свързани с правителствените разходи и програмите за право на власт. В рамките на пет години се появи двуполюсен свят: Съветите разработиха атомна бомба и САЩ бяха хванати неподготвени за война на Корейския полуостров, която завърши с патова ситуация. Скоро след това САЩ се изтеглиха от Виетнам и се разбунтуваха у дома. През 1971 г. тогавашният президент Ричард Никсън прогнозира, че скоро ще се появи свят, в който САЩ \"няма да са в състояние на пълна превъзходство\". В рамките на 26 години от края на Втората световна война САЩ изглеждаха се оставиха на съдбата си.\r\n70-те години на миналия век бяха бурно десетилетие в Америка. Това сътресение доведе до Белия дом човека, който първи измисли лозунга \"Да направим Америка отново велика\". Роналд Рейгън имаше късмета да бъде на правилното място в точното време. Като лидер, основната му функция беше да възстанови чувството за оптимизъм и увереност сред американския народ. Дали той постига целите си, е тема, която ще обсъждат други. Това, което беше важно тук, е, че до края на управлението на Рейгън съветският експеримент вървеше по своя път. През 1987 г. Рейгън поиска Съветският съюз да събори Берлинската стена и в рамките на три години след като напусна поста си, Съветският съюз също се разпадна. В САЩ бе обявен краят на историята и Съединените щати отново бяха цар в \"шеметната пролет на буржоазията\".    Деветдесетте години на миналия век бяха неочаквано оптимистични за Съединените щати, но през 2001 г. съмненията се бяха завърнали в американската психика. Балонът на икономическия бум гръмна, кулите на Световния търговски център паднаха и САЩ отново се включиха във войни на отдалечени места, за да защитят интересите си и да запазят доверието в един все по-враждебен свят. Финансовата криза от 2008 г. добави обида към нараняванията, тъй като ново поколение американци завършиха колежа с мизерни перспективи за заетост, да не говорим за преследването на американската мечта и изграждане на живот, по-проспериращ от този на техните родители.        Двадесет и шест години след падането на Съветския съюз, САЩ избраха друг човек, който обеща да направи Америка велика отново и концепцията за многополюсност от дните на Никсън беше възстановена. Многополюсността е измислена дума с проста дефиниция. Идеята е, че мощта не е доминирана от една страна, а се разпределя между много страни. Китай се разглежда като евентуален претендент за превъзходството на САЩ, но в многополюсна система трябва да има повече от един. Русия, Индия и Германия са няколко от другите претенденти.\r\nПроблемът с дискусиите за многополюсността е, че те често са привързани към предразсъдъци за това как хората искат светът да се развива, а не как светът всъщност действа. Поддръжниците на многополюсния свят виждат събития, дефинирани не от действията или интересите на един глобален хегемон, а от конкурентните интереси на различните възлови точки на властта. Те често твърдят, че многополюсният свят, в който равни сили си сътрудничат по начин, който служи на интересите им, е много по-мирен и желан от един имперски Pax Americana, при който всички страни се противопоставят на огромната сила на една политическа единица.   Когато руски и китайски политически фигури говорят за многополюсен свят, те говорят за света, който те искат да видят, не за света, който съществува днес. Не е изненада,че светът, който те искат, е такъв, в който всеки от тях има по-голям дял от мощта, отколкото те имат сега. Това е особено полезна концепция за страни като Русия и Китай, които имат история на недоверие и много реални геополитически императиви ги движат към надпревара, при която каквото печели един, другият губи. Поддръжниците също са склонни да използват САЩ като изкупителна жертва и гръмоотвод: Коренът на проблемите в света е нивото на власт, която САЩ притежават в световен мащаб. Обратното също е вярно понякога. Поддръжниците на еднополюсната система често отхвърлят неуспехите в американската външна политика, защото неуспехите не са в съответствие с техните нереалистични визии за хегемонията в САЩ.\r\nВ крайна сметка, дали живеем в многополюсен или еднополюсен свят, е обективен, а не политически въпрос. Отговорът показва как ние сме разбрали кризата със Северна Корея, развитието на събитията в Иран и търговските търкания с Китай. Ако светът е еднополюсен, тогава историите, които днес доминират заглавията в медиите, са просто внезапно възникнали конфликти, които САЩ се борят да потушат и които няма да имат много последствия, дори и след пет години. Ако светът е на ръба на многополюсността, то тези проблеми са прояви на конкуренцията между САЩ и техните намиращи се във възход претенденти, а начинът на поглед към света след 1991 г. е остарял.       Може би най-лесният начин за решаване на тази тема е да се зададе въпросът за страната, движеща тези събития. На Корейския полуостров Ким Чен Ун ускори програмата за ядрени оръжия на Пхенян, но САЩ бяха тези, които разгърнаха три самолетоносача в региона и заплашват с огън и ярост срещу царството на отшелниците, освен ако то не се оттегли. Сега Северна и Южна Корея се договарят, а дори и своеволният Китай стана твърд по отношение на Севера. В Иран ядрената сделка е под напрежение поради заплахата от САЩ да се оттеглят от нея. Европейските държави, водени от Франция и Германия, не искат да губят достъп до това, което европейците винаги са искали от Иран - евтин петрол. Ако Тръмп откаже да поднови отмяната на санкциите на 12 май, банките в страни, които не намаляват иранския внос на петрол, ще бъдат обект на санкции. И най-вече евтиният ирански петрол не струва цената на санкциите на САЩ. Що се отнася до Китай, САЩ направиха първата стъпка за преоформяне на двустранните търговски отношения, тъй като САЩ имат повече възможности за влияние в тази връзка – на Китай му е нужно да експортира в САЩ повече, отколкото САЩ трябва да импортират от Китай.\r\nС други думи, действията на Съединените щати все още са водещи в глобалното развитие. И за всичките му грешки (например войната в Ирак) и вътрешните проблеми (например спадът на покупателната способност на средната класа), САЩ през 2018 г. са много по-мощни, отколкото бяха, когато се появи последната дискусия за многополюсния свят по време на администрацията на Никсън. През 2018 г. няма еквивалент на войната във Виетнам, нито има нещо близко до нивото на вътрешни социални безредици в края на 60-те и началото на 70-те години, въпреки това, което може да видите в пресата. САЩ имат склонност към истерия, която сегашната медийна среда само увеличава и светът е пълен с потенциални конкуренти, които искат да използват тази криза на доверието за своите собствени програми.\r\nДори и така, САЩ все още са най-превъзхождащата сила в света. Това не е непременно постоянно състояние на нещата. Ако, например Geopolitical Futures греши за основните слабости на Китай и Русия, многополюсният свят може да е по-близо, отколкото предполагам. Но това е едно голямо „ако“. През 2018 г. светът все още е еднополюсен. САЩ остават глобален център на тежестта и действията, които предприемат, се усещат по целия свят. Това не трябва непременно да бъде удобно. С голямата сила идва и голямата отговорност.", "date": "2018.05.08", "title": "Появата на многополюсен свят - все по-възможна?"}
{"url": "https://www.actualno.com/crime/spored-danni-na-gdbop-tyrsim-korupcijata-no-ne-ja-namirame-news_673395.html", "text": "  Корумпирани държавни служители в България няма - или поне министерствата не намират такива сред служителите си. Такава изглежда картината, поне ако съдим по думите на началника на ГДБОП Ивайло Спиридонов, според когото инспекторатите, чиято задача са именно проверки за това как се изпълняват служебните задължения, не са подали нито един сигнал за корупция до службите.  \"Институциите и структурите, които са в определените министерства, имам предвид инспекторатите, трябва да се вземат в ръце. Защото това са структурите в министерствата, които трябва да взимат отношение по тая линия. И когато те започнат да ни уведомяват за определени проблеми, нещата ще станат по-добре. \", заяви Спиридонов.   През миналата година ГДБОП е арестувала 90 души за корупция, сочи отговор на службата по запитване по Закона за достъп до обществена информация на в. \" \". Отчетът на антимафиотите обаче сочи, че акциите срещу корупция са едва 5,5% от работата им.   \"Злоупотребите със служебно положение от длъжностни лица с цел лично облагодетелстване е в основата на корупционните прояви, като в повечето случаи липсва организирана престъпна дейност. Най-разпространената схема се изчерпва с участието на две заинтересовани страни\", пише в отговора на ГДБОП. Според него отчетът на службата отразява само работата по престъпни групи, вършили корупционни престъпления, и затова числото е толкова малко.\r\nИзвън тези 5,5% обаче ГДБОП е извършила редица проверки. \"Извършени са 51 проверки, касаещи корупционни прояви на служители в държавната и местната власт и 15 проверки за корупция в здравеопазването. Изпратени в прокуратурата са 30 от тях\", пише в отговора.       Същевременно групата на държавите към Съвета на Европа, борещи се с корупцията (ГРЕКО), предупреди, че има връщане назад на процеса в борбата с корупцията в много страни членки. Пред БНР директорът на ГРЕКО Мартин Мчела даде пример с България, която не е изпълнила препоръките си относно наказването на подкупите и намаляването на политическото влияние върху съдебната система.", "date": "2018.05.08", "title": "Според данни на ГДБОП: Търсим корупцията, но не я намираме"}
{"url": "https://www.actualno.com/america/eto-trite-naj-vlijatelni-lichnosti-v-sveta-news_673560.html", "text": "  Лидерите на Китай, Русия и САЩ заеха първите три места в класацията на \"Форбс\" за най-влиятелните хора в света. 75-те души, включени нея, \"определят хода на световните събития\", пише списанието.  За пръв път първото място се заема от президента на КНР Си Цзинпин, който, както отбелязва \"Форбс\", след провелия се през март партиен конгрес е \"постигнал промяна на Конституцията и е разширил своето влияние\".   На второ място е руският президент Владимир Путин. \"Той заема първите места в списъка в течение на 4 години, което е безпрецедентно. Путин е начело на Русия от май 2000 г. и през тази година беше преизбран на поста президент за четвърти път, спечелвайки на изборите 77% от гласовете. Това е най-значителната победа на кандидат за изборен пост от краха на СССР\", отбелязва \"Форбс\".   Година след встъпването си в длъжност американският президент Доналд Тръмп се оказа на трето място в рейтинга на най-влиятелните личности в света. \"Тръмп беше съпътстван от ограничен успех в прокарването на своята програма в Конгреса, където мнозинството принадлежи на неговата партия\", пише \"Форбс\". \"Той е разследван и не може да загърби скандалите свързани с личния му живот и бизнес, но въпреки това Тръмп ръководи страната с най-силна икономика и армия в света\", добавя изданието.\r\nВ първата десетка влизат още канцлерът на Германия Ангела Меркел, президентът на \"Амазон\" Джеф Безос, папа Франциск, основателят на \"Майкрософт\" Бил Гейтс, престолонаследникът на Саудитска Арабия Мохамед бен Салман, индийският премиер Нарендра Моди и основателят на \"Гугъл\" Лари Пейдж, предаде БГНЕС.       При съставянето на класацията на най-влиятелните хора в света са се отчитали 4 параметри: влиянието върху големи маси хора; БВП на страната, която ръководи този лидер или размерите на финансовите ресурси, които контролира; влиянието върху събитията в различни сфери на живота и активното използване на властта от дадената личност. \"През тази година съставянето на класацията на най-влиятелните става в период, когато в света се случват значителни промени. Тази класация отразява оценката кой от тях ще има влияние върху събитията от предстоящата година\", подчертава \"Форбс\", която съставя рейтинга от 2009 г. насам.", "date": "2018.05.08", "title": "Ето трите най-влиятелни личности в света"}
{"url": "https://www.actualno.com/curious/dneven-horoskop-za-9-maj-news_673536.html", "text": "     Тази сряда си отваряйте очите на четири за прекалено лесните неща. Добре е да няма трудности, но много хубаво не е на хубаво.    Това е ден на очаквания. Бъдете себе си във всеки един момент, защото не знаете кога ще попаднете в ситуация, в която ще бъдете внимателно преценявани.     Колкото и да не ви се вярва, понякога нещата се случват от само себе си. Бъдете благодарни и все така лесно забравящи трудните моменти, в които сте вложили толкова много усилия, за да ви се случи всичко хубаво сега. Денят ще ви подскаже верния отговор на даден въпрос. Не бързайте с решението ако не се чувствате готови. Не е задължително да направите всичко в първата част на деня.     Днес ще погледнете на даден проблем от съвсем различна гледна точка и той може да спре да бъде такъв. Това е добър урок, който може да прилагате по-често. Посетете място за култура или просто се разходете из тихо, но красиво място. Имате нужда да чуете душата си. Бъдете в синхрон със желанията си.    Не пропускайте възможност, която може да ви даде много в професионално отношение. Имате битови въпроси за решаване, които могат да бъдат преодолени по-лесно, отколкото предполагате.   Ваш приятел има нужда от подкрепа. Мненията ви се различават, но това не означава, че не трябва да покажете съпричастността си.    Денят ви обещава лесна победа. Помнете, че не винаги ще е така и приемете случилото се, като едно приятно изключение. Това е ден за нова тактика. Промяната, която ще предприемете ще ви спести много повече проблеми, от колкото имате в момента.    Това е ден за ударни резултати. Впрегнете всички си сили, за да докажете на какво сте способни. Правете го по-често. Бъдете сигурни в себе си. Само така ще може да намерите сили  да се преборите със сериозното предизвикателство, което толкова много искате да преодолеете. ", "date": "2018.05.08", "title": "Дневен хороскоп за 9 май"}
{"url": "https://www.actualno.com/lovech/obshtina-teteven-s-bogata-kulturna-programa-prez-izminalija-uikend-news_673549.html", "text": "  На територията на община Тетевен се проведоха редица културни мероприятия през изминалите почивни дни. Събитията започнаха в гр. Тетевен, преминаха през с. Гложене и с. Голям извор и завършиха в с. Бабинци.  На 5 май в гр. Тетевен бе отбелязан, за първи път от доста време насам, празникът на махала „Козуря“. Козуренци организираха пищен парад, който премина през пл. „Сава Младенов“, а в него се включиха малки и големи. Участниците в шествието носеха носии, костюми от известни филми и сериали, както и собственоръчно изработени такива, като бяха съпроводени от духова музика. Кметът на Община Тетевен д-р Мадлена Бояджиева уважи празника и бе сред множеството присъстващи на площада.   В същия ден в с. Гложене се проведе възпоменателна конференция по случай 180 години от рождението на Васил Йонков – Гложенеца. Специални гости на събитието бяха зам.-кметът Свилен Русинов и председателят на ОбС - Тетевен Мария Стойчева. Конференцията включваше няколко теми, в които подробно бе разказано за личността, делото, идеите и живота на Васил Йонков. Поздравителен адрес бе изпратен от кмета на Тетевен д-р Мадлена Бояджиева.   Междувременно в с. Голям извор бе открит обновен паметник на загиналите във войните по случай Деня на храбростта и на българската армия 6 май.На този свят ден пред паметника на загиналите през войните бе почетен подвига и саможертвата на българските военни, от които 81 голямоизворени,  дали живота си за свободата и честта на нашата страна. В  Голям Извор поколения родолюбиви българи са засвидетелствали своята любов към героите с няколко паметника и паметни плочи. Пред паметника бяха осветени и двете бойни оръдия, поставени да допълнят признателността към всички загинали през войните, а на тържеството присъстваше зам.- кметът на Община Тетевен Тони Стоев. Поздравителен адрес бе изпратен от председателят на ОбС – Тетевен Мария Стойчева.\r\nПоследната част от програмата за уикенда се проведе в с. Бабинци на 6 май – Гергьовден. Част от програмата на събора на селото включваше прекрасните изпълнения на децата от местното училище, състезания по тенис на маса и футбол, както и традиционните конни надбягвания. Специални гости бяха кметът на Община Тетевен д-р Мадлена Бояджиева и зам.-кметът Свилен Русинов.       ", "date": "2018.05.08", "title": "Община Тетевен с богата културна програма през изминалия уикенд"}
{"url": "https://www.actualno.com/europe/zaradi-spor-za-bashtinstvo-otvarjat-groba-na-naim-sulejmanoglu-news_673561.html", "text": "  Гробът на починалия миналата година в Турция световен и олимпийски шампион по вдигане на тежести Наим Сюлейманоглу ще бъде отворен, за да се вземе ДНК-проба и да се докаже евентуалното му бащинство на претендиращата за това в Япония Секай Мори.  Турските медии съобщават, че японското момиче е ангажирало двама адвокати – от Япония и от Турция, взетите секрети от носовете и устите на Секай Мори и майка й са получени в института по съдебна медицина в Истанбул, а анализът е внесен в съда.   След отварянето на гроба ще бъдат изследвани 3-4 зъба и 5-6 сантиметра от бедрената кост на Сюлейманоглу. Това е предвидено да стане на 4 юли т.г. в присъствието на съдебен медик, а заседанието по изслушването бе отложено за 4 октомври, предаде БГНЕС.   Адвокатът на семейството му поиска отхвърляне на делото, като подчерта, че щом 27 години Секай не е поискала доказателство за бащинството, това противоречи на нормалното и е неприемливо. Според него мотивът за това дело е добре обмислен план, задействан веднага след смъртта на щангиста и целта е предполагаемата дъщеря в Япония да получи дял от наследството.\r\nРоденият в момчилградското село Птичар Сюлейманоглу има две дъщери от законната си съпруга в Истанбул и още една в Анкара, за която останалите знаят, но не и за тази в Токио. Две години преди смъртта си той упълномощил брат си и голяма част от имуществата му са разпродадени, няма яснота къде са парите, медалите, картините и оръжията му, твърди адвокатът.       ", "date": "2018.05.08", "title": "Заради спор за бащинство отварят гроба на Наим Сюлейманоглу"}
{"url": "https://www.actualno.com/europe/putin-oficialno-prenaznachi-medvedev-za-premier-news_673563.html", "text": "  Руският президент Владимир Путин подписа указа за назначаването на Дмитрий Медведев за премиер. Това съобщи пресслужбата на Кремъл, предаде ТАСС.  Документът е подписан малко по-малко от час, след като Държавната Дума даде съгласието си за назначаването на Медведев за ръководител на кабинета. На пленарното заседание кандидатурата на Медведев беше представена лично от Путин.   Припомняме, че напълно очаквано руският президент Владимир Путин -председател заемащия същата длъжност в момента Дмитрий Медведев, малко след като се закле за четвърти път като президент на Русия.   ", "date": "2018.05.08", "title": "Путин официално преназначи Медведев за премиер"}
{"url": "https://www.actualno.com/america/facebook-obmislja-variant-za-abonament-bez-reklami-news_673522.html", "text": "  Гигантът в социалните мрежи Facebook от няколко седмици прави маркетингово проучване, за да реши дали една версия за платен абонамент без реклами би привлякла повече хора за включване в социалната мрежа, съобщи агенция Блумбърг, цитирани от БГНЕС.  Компанията е проучвала подобна опция в миналото, но сега има повече такава необходимост, в светлината на скорошния скандал с личните данни на ползватели на Фейсбук.   Главният изпълнителен директор Марк Зукърбърг отдавна обмисля такава алтернатива - не да замени бизнес модела на социалната мрежа, а да премахне една обща причина, която хората посочват за напускане на услугата. Компанията генерира почти всичките си 41 милиарда долара приходи годишно от продажба на реклами.   Сега от Фейсбук обаче смятат, че има промени в потребителското отношение и подобно плащане за мрежата без реклами би могло да привлече немалко желаещи. Немалко социални платформи, като например Spotify, предлагат тъкмо тази възможност - с няколко долара месечно потребителят да избягва рекламите, а който иска да продължи с безплатната версия - да бъде принуден ги изслушва. \r\nКомпанията е изправена пред криза на общественото доверие, след като разработчик даде лична информация за милиони потребители на Фейсбук на политическата консултантска фирма Кеймбридж Аналитика, работеща за президентската кампания на Доналд Тръмп през 2016 г. Новините за изтичането на данните предизвикваха въпроси относно информацията, която Фейсбук събира за хората за реклами и дали потребителите са проследявани и насочвани по начини, които не очакват или не разбират. Изслушването на Марк Зукърбърг в Сената даде много отговори, но все още не е върнало пълното доверие към социалната мрежа.       ", "date": "2018.05.08", "title": "Facebook обмисля вариант за абонамент без реклами"}
{"url": "https://www.actualno.com/blagoevgrad/na-11-maj-shte-e-jasno-shte-ima-li-referendum-za-traseto-na-am-struma-news_673488.html", "text": "  В петък (11 май) председателят на Общинския съвет в Благоевград е свикал извънредно заседание. На него ще се обсъжда предложение от група общински съветници за провеждане на местен референдум дали намерените в землищата на село Покровник и Зелен дол археологически находки трябва да бъдат преместени или да си останат където са открити, информира кореспондент на . Решението касае пряко трасето на АМ \"Струма\".  Ако мнозинството приеме предложението, жителите на общината ще отговорят дали са \"за\" или \"против\" запазване и възстановяване на раннохристиянската черква, датирана 30- те, 40- те години на ІV- ти век от времето на император Костантин Велики ІV и неговите синове Констанций ІІ и Констанс, както и баня, канализация и водопровод, административни, производствени и жилищни сгради, открити в тракийско селище от 120 декара на територията на община Благоевград в землището на с. Покровник и с. Зелен дол.   Конкретната формулировка на въпроса се предлага да е следната: \" \".   Преди това – за утре (9 май), кметът на Благоевград Атанас Камбитов е организирал дискусия, на която ще бъдат обсъдени възможните варианти за запазване на археологическите находки на място край село Покровник и строителството на АМ \"Струма\". Срещата  е насрочена за 18:30 часа в зала \"22 септември\" като по време на форума ще бъдат изложени факти и аргументи, касаещи двата обекта.\r\nЦелта на дискусията е да бъде чуто мнението на максимален брой  жители на общината и да се изгради една обща за Благоевград позиция преди срещата с премиера Бойко Борисов.       ", "date": "2018.05.08", "title": "На 11 май ще е ясно ще има ли референдум за трасето на АМ \"Струма\""}
{"url": "https://www.actualno.com/society/galyp-bylgarite-sa-silni-poddryjnici-na-es-news_673523.html", "text": "  Българите са подчертано проевропейски настроени и доверието в Европейския съюз се възстанови в обичайните си нива, след като през 2016 г. изглеждаше застрашено. Това са изводите от националнопредставително изследване на „Галъп интернешънъл“ по повод 9 май, Деня на Европа.  Благосклонно настроените към тоталитарни идеологии у нас са решително малцинство, но дяловете им все пак не са за подценяване и могат да са основание и за тревога. Особено този на толерантно настроените към елементи от комунизма, отбелязват от социологическата агенция.\r\nВ последната година и половина доверието в обобщения образ на Европейския съюз възстанови позиции, след като през 2016 г. трайно беше достигнало по-ниски стойности. Така в първите месеци на 2018 г. около и над 60% от българите споделят доверие в ЕС, докато недоверието се движи около 30%. Конкретните числа сега са 58% доверие и 31% недоверие.    .    През 2016 г. подействаха няколко причини за загуба на доверие, свързани с продължаващите ефекти на т.нар бежанска вълна, както и някои свързани кризи в устоите на ЕС. Такава например беше референдумът, с който Великобритания реши да напусне ЕС.\r\nВлияние вероятно оказва и по-общото противоборство между Запада и Русия. Въпреки всичко обаче и през 2016 г. ЕС остана със силно положителен рейтинг, макар и не в познатата степен. А през 2017 г. доверието в ЕС укрепна – вероятно и във връзка с победата у нас на политически сили, считани за ориентирани в по-голяма степен към Запада, уточняват още от \"Галъп\".\r\nПрез 2017 г. пък в няколко ключови за Европа избори надделяха опциите „за“ Европа и това подобри картината на общественото мнение. Допълнително влияние оказва и европейското председателство, което допълнително насочва вниманието ни към европейските дела.      Най-възрастните у нас, респективно последователи на БСП, изглеждат и най-дистанцирани от подобни идеологии и практики. Привържениците на националистически формации също декларират нетърпимост, но при тях се усеща и малко по-висок дял на съгласни, че има и приемливи елементи.\r\nПо-различно стоят нещата, когато се пита за комунизъм, сталинизъм, болшевизъм и подобни. Една трета от българите смятат, че някои неща от тези идеологии и практики са приемливи, а други не. Все пак повече са тези, които изцяло ги отхвърлят – 44%. 6% пък изцяло ги приемат.\r\nКато цяло следва да се отбележи, че комунистическите елементи са в по-голяма степен възприемани в сравнение с нацистките. Например, мнозинство от над половината от привържениците на БСП, респ. по-възрастните хора у нас, приемат частично левите тоталитарни идеологии и практики, коментират от социологическата агенция.   ", "date": "2018.05.08", "title": "\"Галъп\": Българите са силни поддръжници на ЕС"}
{"url": "https://www.actualno.com/showbusiness/obviniha-monika-beluchi-che-krie-danyci-tja-otreche-news_673535.html", "text": "  Сайтът Медиапар разкри, че Моника Белучи е заподозряна в прикриването на пари в Швейцария. Между 2010 г. и 2013 г. италианката е избегнала плащането на данъците, като е прехвърлила активите си в Люксембург и Швейцария, твърди сайтът.  \"Отхвърлям информацията която е колкото злонамерена, толкова и фундаментално погрешна, предавана от някои медии относно моето данъчно положение. Въпреки че професионалната ми дейност по същество е извън Франция, избрах френската адресна регистрация. Поради това плащам данъците си във Франция\", заяви самата Белучи.   Актрисата гарантира, че \"при последната проверка на нейното данъчно положение е предала на френските данъчни органи цялата информация, която е поискана и е необходима за уреждането на това дело\".   ", "date": "2018.05.08", "title": "Обвиниха Моника Белучи, че крие данъци, тя отрече"}
{"url": "https://www.actualno.com/society/bchk-udyljava-razdavaneto-na-hranitelni-produkti-do-11-maj-news_673539.html", "text": "  Българският Червен кръст призовава  правоимащите лица да посетят пунктовете на организацията, за да получат  срещу подпис и документ за самоличност полагащите им се хранителни  продукти по програмата на ЕС, съобщиха от БЧК. Раздаването в 70 пункта от 23  области на страната ще продължи до 11 май 2018 г. и на включените в  списъците на АСП се полагат по 16,320 кг от 7 вида храни: леща – 7 кг;  рибни консерви – 1,120 кг; грах – 3,200 кг; лютеница – 2 кг; доматено  пюре – 0,800 кг; бисквити – 1,200 кг и  мед – 1 кг . Право на тази помощ имат: Лица  и семейства, подпомагани с целеви помощи за отопление през  отоплителен  сезон 2015/2016г.; майки (осиновителки), които са получавали месечни  помощи за отглеждане на дете до навършване на една година по реда на чл.  8, ал. 1 от Закона за семейните помощи за деца (ЗСПД) към м. октомври  2016 г.; лица и семейства, получили еднократна целева помощ за ученици,  записани в първи клас по чл. 10а от Закона за семейните помощи за деца  (ЗСПД) за учебната 2016/2017г.; лица и семейства, получили еднократни  или месечни помощи, предназначени за превенция и реинтеграция,  отглеждане на детето при близки и роднини и в приемни семейства по реда и  условията на Правилника за прилагане на Закона за закрила на детето  (ППЗЗД) към м.октомври 2016 г.; лица и семейства, инцидентно пострадали  при бедствия и аварии при форсмажорни обстоятелства, подпомогнати с  еднократна помощ по реда на чл. 16 от Правилника за прилагане на Закона  за социално подпомагане (ППЗСП), въз основа на установеното индивидуално  ниво на материално лишение към м.октомври 2016 г. Лица с установени 90 % трайни  увреждания с чужда помощ, получили интеграционни добавки по реда на  Закона за интеграция на хората с увреждания (ЗИХУ), които имат личен  доход до 314 лв. към м. февруари 2017 г. Лица получили месечни помощи  за отглеждане на дете с трайно увреждане, по реда на чл.8д от Закона за  семейните помощи за деца (ЗСПД), към месец февруари 2017 г.  ", "date": "2018.05.08", "title": "БЧК удължава раздаването на хранителни продукти до 11 май "}
{"url": "https://www.actualno.com/gabrovo/bum-na-varicela-v-gabrovsko-news_673564.html", "text": "  Бум на варицела отчитат здравните инспектори от областта през миналата седмица. За периода 30 април – 6 май са регистрирани общо 26 случая, 25 от които в община Габрово, съобщиха за Радио „Фокус“ – Велико Търново от Регионалната здравна инспекция в Габрово.  В началото на месеца специалистите от региона са отчели и четири случая на туберкулоза, като три от тях отново за в Габровска община и един в Трявна. Имало е и петима пациенти с оплаквания от ентероколити, четирима в Севлиево и един в областния център. Заболелите от скарлатина през миналата седмица са били двама. Общо регистрираните случаи на заразни заболявания са 37.   ", "date": "2018.05.08", "title": "Бум на варицела в Габровско"}
