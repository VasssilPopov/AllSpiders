{"url": "https://www.actualno.com/europe/britanskijat-parlament-okonchatelno-prie-zakona-za-brexit-news_1426490.html", "text": "      Великобритания е с крачка по-близо до излизането си от 31 януари от Европейския съюз, след като законодателството, необходимо за ратифициране на сделката й с Брюксел, премина последния етап от парламентарната процедура.      Законопроектът ще стане официално закон, когато получи кралско съгласие от кралица Елизабет II, нещо, което може да се случи още в четвъртък, предава Reuters.   По-рано в сряда долната камара на парламента, Камарата на общините отмени промените, направени в горната камара, Камарата на лордовете, която внесе в законодателството, включително клауза за осигуряване на закрила на децата бежанци след Brexit.\r\nПремиерът Борис Джонсън отказа да приеме промени в законопроекта за оттегляне, който ще осигури напускането на Великобритания от ЕС, въпреки твърденията на депутати от опозицията, че е влошил условията му.  В Камарата на лордовете можеха да настояват да възстановят промените, но те решиха да не го правят, позволявайки на закона да преодолее и последното си препятствие.\r\nКонсерваторите на Джонсън спечелиха голямо мнозинство в Камарата на общините на общите избори миналия месец, което даде възможност на правителството да сложи край на продължилите повече от три години спорове в парламента за излизането на Великобритания от ЕС.    ", "date": "2020.01.22", "title": "Британският парламент окончателно прие закона за Brexit"}
{"url": "https://www.actualno.com/business/nacionalna-lotarija-chastnite-lotarii-ne-sa-narushili-zakona-news_1426436.html", "text": "      \" на директора на Агенцията за държавна финансова инспекция Георги Начев потвърди, че частните оператори в игралния бизнес не са извършвали нарушение на закона, който определя събирането на такси\". Това заявиха от Националната лотария, Евробет и Българска асоциация за развлекателни и хазартни игри в позиция до медиите.      За проверявания период от 2014 до 2019 г. са внесени 500 млн. лева, припомнят думите на Начев трите организации.   По-рано от АДФИ потвърдиха, че частните оператори наистина са таксувани по различен начин спрямо Държавния спортен тотализатор. Според чл. 30, ал. 3. от Закона за хазарта тотализаторът плаща 15% върху стойността на направените залози за всяка игра, докато други три оператора плащали 20% върху стойността на получените такси и комисиони от хазартната игра, която организират.\r\n\"В допълнение директорът призова да се спрат спекулациите по темата, които уронват престижа на целия сектор\", твърдят от игралните компании.  \"Както винаги сме заявявали, българските институции получават пълна подкрепа от нас в извършваните от тях проверки за установяване на безспорната истина\", казват операторите на лотарийни игри. ", "date": "2020.01.22", "title": "\"Национална лотария\": Частните лотарии не са нарушили закона"}
{"url": "https://www.actualno.com/asia/makron-izgoni-izraelski-policai-ot-cyrkva-v-jerusalim-video-news_1426429.html", "text": "      Френският президент Еманюел Макрон се ядоса на израелската полиция по време на посещение в базиликата \"Света Анна\" в стария град на Йерусалим, която е френска територия. Той нареди на полицаите да напуснат мястото, съобщи вестник Times of Israel.      Сцената е повторение на инцидент с бившия лидер Жак Ширак през 90-те години на миналия век, обяви френски представител пред AFP. Не е ясна конкретната причина за инцидента.\r\n\"Знаем перфектно - всеки знае правилата. Не ми харесва това, което правите пред мен\", се чува Макрон да вика на полицай на видео от мястото на инцидента пред входа на базиликата.\r\nМалко по-късно беше съобщено, че словесната разправа на Макрон с израелската полиция може да е в резултат на грешка на полицаите, които се грижат за охраната на френския лидер. Те са последвали Макрон на френска територия, където израелската полицията няма юрисдикция. Няма обаче потвърждение от Елисейския дворец.    \"Излезте, моля ви, никой никого не трябва да провокира, разбрахте ли\", каза Макрон. \"Ние сме спокойни, имахме чудесна разходка, вършите добра работа в града и аз съм благодарен, но моля ви, спазвайте установените от столетия правила, те няма да се променят с мен, мога да ви кажа\", обясни френският лидер.\r\n\"Тук е Франция и всеки знае правилото\", категоричен бе той.    Базиликата е построена от кръстоносците през XII век и е предадена на Франция от Османската империя през 1856 г. Тя е една от четирите френски територии в Йерусалим, уточняват от AFP.\r\nПрез 1996 г. тогавашният президент Жак Ширак се ядоса на израелски войници, които са били твърде близо до него и са влезли въоръжени в базиликата. Тогава Ширак поставил ръката си на рамото на единия от войниците и попитал: \"Искате ли да се върна на самолета\". ", "date": "2020.01.22", "title": "Макрон изгони израелски полицаи от църква в Йерусалим (ВИДЕО)"}
{"url": "https://www.actualno.com/plovdiv/bez-gripna-vakancija-v-plovdiv-zasega-news_1426421.html", "text": "      Към момента няма нужда от обявяване на грипна ваканция в Пловдив. По данни на РЗИ към момента заболеваемостта е ниска, като процентът отсъстващи ученици по здравословни проблеми е 12%.      Според специалистите, този процент не е достатъчен за обявяване на грипна ваканция. Мнозина в града под тепетата очакваха от утре учениците да не са на училище, но това не се случи. Здравните власти ще следят до края на тази седмица нивото на заболеваемост, за да се прецени дали от понеделник да бъде обявена ваканция.\r\nВ понеделник с писмо на директора на РЗИ-Пловдив д-р Ваня Танчева-Манчева бяха преустановени свижданията в болниците и плановите консултации и операции. Спрени бяха също имунизациите и профилактичните прегледи и беше затегнат контрола за недопускане на болни деца в градините.\r\nВ четири общини в Пловдивска област вече бе обявена грипна ваканция. Учениците в Хисаря бяха разпуснати през цялата минала седмица като така станаха първата община в страната, обявила профилактичната мярка. От пък класните стаи в Карлово, Сопот и Куклен ще останат празни. В тези общини заболеваемостта е достигнала изключително високи нива, като на места над 35 процента от децата са болни.   ", "date": "2020.01.22", "title": "Без грипна ваканция в Пловдив засега"}
{"url": "https://www.actualno.com/bgfootball/vasil-bojkov-za-zakona-za-hazarta-da-vzemem-ot-edin-da-dadem-na-drug-tova-li-e-grijata-za-zdraveto-na-nacijata-news_1426438.html", "text": "      Законът е такъв, какъвто е. Не може да се нарушава Конституцията по целесъобразност. \"Не може да вземем от един да дадем на друг – това ли е грижата за здравето на нацията?\". Така бизнесменът Васил Божков коментира темата с новия законопроект за хазарта, предложен от Валери Симеонов.      Припомняме, че в мотивите на е записано, че една от целите е осигуряването на повече пари за спортното министерство и програмите му за насърчаване на физическото възпитание и практикуването на спорт \"от различни групи на населението, развитие и насърчаване на учащите, включително деца в риск, към системна физическа активност\".   Валери закара и вода в , иронизира Божков на лидера на НФСБ, че държавата няма да допусне футболен клуб \"Левски\" да фалира. А каква позиция зае \"Национална лотария\" след днешната проверка в Държавната комисия по хазарта - научете в !\r\nИзпълнителният директор на \"Национална лотария\" Димитър Ганев коментира темата с финансирането на \"Левски\". Ние сме в клуба за по-малко от 13 месеца – в \"Левски\" са постъпили малко под 19 млн. лева за този период от компании на г-н Божков, каза той. Има и още 5 млн. лева, които са под форма на дългосрочно финансиране от \"Национална лотария\" със срок до 2023 година, когато ще се вземе решение дали да бъдат вкарани в основния капитал.  Погасени са стари задължения в размер на 7,3 млн. лева – към НАП, за осигуровки, към мениджъри, към футболист. Има и споразумение за разсрочено плащане към НАП. \"Левски\" не се притеснява от своите кредитори”, увери Ганев. Той уточни, че постоянно се появяват кредитори с искания. Стана ясно, че \"Виваком\" търси 3 млн. лева от клуба и има заведено дело от август миналата година.\r\nНа въпрос ако \"Национална лотария\" бъде одържавена, дали ще остане начело на \"Левски\", Васил Божков отговори, че ако това стане, няма да има възможност да остане в клуба. ", "date": "2020.01.22", "title": "Васил Божков за закона за хазарта: Да вземем от един да дадем на друг - това ли е грижата за здравето на нацията?"}
{"url": "https://www.actualno.com/crime/osydiha-mashinistite-na-vlaka-predizvikal-tragedijata-v-hitrino-news_1426424.html", "text": "      Шуменският окръжен съд призна за виновни двамата машинисти Димитър Михнев и Радослав Петков за , станала около 5:37 часа на 10 декември 2016 г., съобщават от Апелативна прокуратура – Варна. Присъдата за Михнев е 15 години лишаване от свобода при общ режим и без право да упражнява професията си за срок от 17 години. Наказанието на Петков е 10 години лишаване от свобода при общ режим. Той няма право да е локомотивен машинист следващите 12 години. Изменена е мярката им за неотклонение и им е наложен „домашен арест“.      Обвинителният акт срещу двамата е от 73 страници. Те са подведени под отговорност за престъпление при управление на подвижен железопътен състав, при което са били нарушени правилата за движение. В злополучния ден Михнев е бил първи машинист на влаковата композиция, а Петков – втори.\r\nПричина за тежката катастрофа е високата скорост при навлизане в гарата, е установено при разследването. След дерайлиране на влаковата композиция, съставена от 26 цистерни и два локомотива, се стига до смъртта на 7 души, а 14 са ранени. Унищожени бяха десетки жилищни и административни сгради.\r\nПрисъдата подлежи на обжалване и протест пред Апелативен съд – Варна.                 ", "date": "2020.01.22", "title": "Осъдиха машинистите на влака, предизвикал трагедията в Хитрино"}
{"url": "https://www.actualno.com/society/v-105-fermi-i-klanici-otpadat-ogranichenijata-sreshtu-afrikanskata-chuma-news_1426434.html", "text": "      До момента 39 индустриални ферми и 66 кланици са освободени за движение на живи свине и месо. Във всички обекти е извършен контрол, който показва отсъствието на африканска чума по свинете.      Заради влошената епизоотична обстановка бе забранено движението на свине от и към животновъдни обекти и кланици в цялата страна.   От общо от 65 свинекомплекса в , заболяването бе регистрирано в 10 от тях и за това те не подлежат на контрол. 39 от обектите вече са освободени, а под възбрана остават още 16 , като за същите предстоят да излязат взетите проби за наличие на вируса и предстои освобождаването им.\r\nВ Националния регистър на БАБХ има регистрирани 76 кланици за свине, от които 10 или са с временно преустановена дейност, или към момента не проявяват интерес за клане на свине.  Припомняме, че преди 2 седмици отново имаше зараза с африканската чума по свинете. Бяха засегнати 6 области. Тази информация бе съобщена от изпълнителният директор на БАБХ проф. Паскал Желязков по време на брифинг в агенцията.\r\nПри фермите тип \"А\" са освободени 8 обекта от общо 176, като 4 не подлежат на контрол поради заразяване. Останалите 164 ферми също ще бъдат освободени за движение при доказване на отсъствие на вируса.   Обектите, от които е разрешено да се извършва движение, са изпратили проби за изследване в Национален диагностичен научноизследователски ветеринарномедицински институт (НДНИВМИ), за да докажат отсъствието на вируса на АЧС на тяхна територия и в превозните им средства.    За период от 10 дни бе възстановена дейността на всички 66 кланици в страната, които извършват клане на свине. За тях бяха предоставени лабораторни анализи за ефективно извършена дезинфекция, както на помещенията, така и на транспортните средства за живи свине.\r\nПрипомняме, че вземането на проби се извършва под контрола на официални ветеринарни лекари, които остават на територията на свинефермите и кланиците за проследяване на спазването на мерките за биосигурност. Изпращането на пробите се извършва от бизнес операторите, а резултатът излиза в рамките на 3 дни. При отрицателен резултат за АЧС, движението от фермата се освобождава до 24 часа. Изследването е за сметка на БАБХ, собствениците на фермите не заплащат такси. ", "date": "2020.01.22", "title": "В 105 ферми и кланици отпадат ограниченията срещу африканската чума"}
{"url": "https://www.actualno.com/analysis/koi-sa-chetirimata-konnici-na-apokalipsisa-koito-zaplashvat-sveta-news_1426444.html", "text": "      Четиримата \"конника на Апокалипсиса\", които в момента най-много заплашват света, са геополитическото напрежение, изменението на климата, глобалното недоверие и злоупотребата с нови технологии, обяви генералният секретар на ООН Антониу Гутериш, изказвайки се на Общото събрание на ООН с доклад за резултатите от работата на организацията през 2019 г. и задачите за 2020 г., съобщава ТАСС.      \"Нашият свят се приближава до точка, след която няма връщане назад. Виждам четирима \"конника\" - четири предстоящи заплахи, които представляват опасност за напредъка и пълния потенциал на 21-ви век\", обясни той.   \"Първият конник се появява под прикритието на най-високото геополитическо напрежение\" и именно поради тази причина \"терористичните атаки безмилостно покосяват нови жертви, ядрената заплаха нараства. Повече хора са принудени да напуснат домовете си поради война и преследване, повече от всякога след Втората световна война\", добави Гутериш.\r\nВтората заплаха, според Гутериш, международната общност \"е изправена пред екзистенциална климатична криза. Повишаването на температурите продължава да чупят рекордите. Милиони видове живи същества ще бъдат застрашени от изчезване в близко бъдеще. Нашата планета гори\", заяви ръководителят на ООН.  По думите му, \"третият конник е дълбокото и нарастващо глобално недоверие. Както показаха собствените ни доклади само преди ден, двама от трима души живеят в страни, където неравенството е нараснало. Надеждността в политическите институции намалява. Жените изискват равенство на правата и свобода от насилие и дискриминация\".\r\nГутериш определи \"обратната страна на дигиталния свят\" за четвъртата глобална заплаха.   \"Технологичният прогрес е по-бърз от способността ни на съответствие с него - или дори да го осъзнаем. Въпреки огромните ползи, които носят новите технологии, с тях се злоупотребява за извършване на престъпления, подстрекателство към омраза, разпространение на невярна информация, потискане и експлоатация на хора, както и нарушаване на личния живот\", добави то.    Въпреки това Гутериш също обръща внимание и на \"някои признаци на надежда\". Според него през последната година са предотвратени редица конфликти, включително в Демократична република Конго, Мадагаскар, Мали и Малдивите. Сред конфликтите, при които е постигнат известен напредък, той коментира Йемен, Сирия и Либия. ", "date": "2020.01.22", "title": "Кои са четиримата конници на Апокалипсиса, които заплашват света?"}
{"url": "https://www.actualno.com/europe/velikobritanija-orjazva-pravata-na-imigrantite-i-evropejcite-sled-brexit-news_1426475.html", "text": "      Британските депутати от Камарата на общините отхвърлиха промени в законодателството за Brexit, приети от Камарата на лордовете. Депутатите премахнаха обещание децата бежанци да се обединят със семействата си на Острова, съобщава Associated Press.      Докато проектозаконът преминава през финалните фази преди да се превърне в закон, долната камара премахна 5 поправки, приети от Камарата на лордовете. Великобритания планира да напусне ЕС на 31 януари.   Горната камара гласува във вторник искане след Brexit страната да продължи да позволява на непридружени деца в страни членки на ЕС да се присъединят към роднините си, които живеят във Великобритания.\r\nОбещанието беше направено през 2018 г. от бившия премиер Тереза Мей, но премахнато от законодателството за Brexit след победата на консерваторите на Борис Джонсън през декември 2019 г.  Правителството на Джонсън увери, че възнамерява да приема деца мигранти във Великобритания след Brexit, но смята, че този въпрос не е свързан със законодателството за излизане от ЕС.\r\nЛейбъристите обвиниха правителството на консерваторите, че планира да се отрече от ангажиментите си да защити най-уязвимите деца.   Камарата на общините също отмени и други промени, приети от Камарата на лордовете, включително да се увеличат правата на гражданите на ЕС на Острова.    Сега законопроектът ще бъде върнат в Камарата на лордовете, но долната камара може отново да отхвърли промените и проектозаконът да се превърне в закон.\r\nЕвропейският парламент трябва да одобри споразумението за Brexit преди 31 януари. Гласуването е планирано за следващата седмица. ", "date": "2020.01.22", "title": "Великобритания орязва правата на имигрантите и европейците след Brexit"}
{"url": "https://www.actualno.com/politics/borisov-i-pravitelstvoto-unishtojavali-naroda-vyzrajdane-iska-ostavkite-im-news_1426428.html", "text": "      Притеснени от факта, че държавата учредява еднолично акционерно холдингово дружество с държавно участие \"Български ВиК холдинг\" ЕАД – София от \"Възраждане\" заподозряха управляващите, че готвят приватизация на водопреносната мрежа и водоизточниците. Според председателя на \"Възраждане\" Костадин Костадинов е съмнително изключително бързото осъществяване на такъв крупен инвестиционен план на държавата за обединяване на всички ВиК дружества в страната в една държавна холдингова компания. \"Държавата, която знаем, че е бавна и тромава, показа, че не е проблем за по-малко от месец да се направи цялата процедура, да се подготвят документите и да се създаде такава компания с огромния бюджет от 1 милиард лева\", посочи Костадинов. \"Абсолютно невъзможно е такава голяма сума да бъде извадена, ако преди това не  е била планирана по някакъв начин\", убеден е той.      Правейки паралел със сделката за изтребителите, за която правителството актуализира бюджета, Костадинов отбеляза, че  в случая с ВиК холдинга, не се наложи актуализация, което според него означава, че в плановете на правителството, очевидно тази холдингова държавна компания вече е присъствала. \"Когато нещо започне да се окрупнява, то се прави с една единствена цел – за да се продаде после\", предупреди Костадинов и припомни как бяха продадени енергоразпределителните предприятия.   Костадинов изрази опасения, че в страната се подготвя африкански сценарий за водите – постепенно продаване не само на водопреносните мрежи, но и на водоизточниците  или отдаването им на концесии за дълъг срок 30-35 години. \"Отдаването на концесия или продаването на чужда фирма ще означава заробване на нашия народ\", категорични са от \"Възраждане\" и обявиха, че организират пред МРРБ идния понеделник, на който ще поискат оставката на министъра на регионалното развитие Петя Аврамова и на цялото правителство.\r\nКоментирайки пожарния вариант за прекарване на вода за от язовир \"Белмекен\", Костадинов съобщи, че според изчисления на \"Възраждане\" реалната сума за изграждането на тръбопровода не е 25 млн. лева, а 5 млн. лева и попита: \"Другите 20 кой ще ги открадне, защото е ясно, че ще се откраднат\".  \"Ще искаме и оставката на цялото правителство заради общия му провал в неговата политика и успеха в провеждането на тази политика\", заяви Костадинов и добави: \"Не мислим, че политиката, която провежда правителството на е низ от грешки и поражения. Не. Не може да си толкова тъп, че да правиш такива тотални грешки. Това е последователна, целенасочено и методично планирана и провеждана политика на унищожение на нашия народ\".\r\nБългарското население измира или емигрира  с невиждани темпове, алармираха още представителите на \"Възраждане\". Костадинов разказа как търсели информация, но институциите криели данните и визира здравното министерство и НСИ. \"Винаги тази информация е била публична, но тази година информация нямаше\", сподели той и съобщи, че според източници на \"Възраждане\", миналата година са родени по-малко от 40 000 деца, а предходната година били родени 50 000. \"Това е чудовищен спад. Такъв спад няма в Сирия, където има гражданска война от 10 години, няма такъв спад в Либия, където също има години наред гражданска война. Никъде няма такова нещо, каквото се случва в нашата страна\", коментира Костадинов.  Той съобщи още, че миналата година страната ни е била напусната от 70 000 емигранти. \"Общото намаление на населението за миналата година е над 100 000 души – може би между 120  и 150 000\", посочи Костадинов и подчерта, че \"толкова са ни загиналите в Първата и Втората световни войни, взети заедно\".\r\n\"Само за една година правителството на ГЕРБ и ВМРО прати на оня свят  или изгони извън държавата горе долу толкова души, колкото загинаха в две световни войни от името на нашата държава, сражавайки се по фронтовете\", обобщи лидерът на \"Възраждане\".       \"Ето защо, продължи той -  нямаме друг избор, освен да поискаме оставката на правителството, което ни унищожава и ни убива всеки ден – заради това , че краде водата ни, че източва язовирите ни, че изсече горите ни, че отрови въздуха ни, че отрови почвите, че продаде  златните ни запаси на безценица, заради това че унищожава страната ни и че заплашва съществуването на българския народ, заради това, че нарушава всички основни права и свободи на нас гражданите, а най- основното право, записано в Конституцията е да имаме достоен живот\".\r\nПо думите на Костадинов огромната част от българското население се тресе от примитивен, животински страх, наложен от един дивашки античовешки режим.\r\n\"На нас ни готвят един ужасен сценарий - ние сме вече по пързалката и това личи най-много по обезлюдяването на страната\", добави организационният секретар на \"Възраждане\" Николай Дренчев и посочи, че младежите са докарани до състояние да не могат да се възпроизвеждат, да не могат раждат деца, да не могат да ги отглеждат, да не могат да ги възпитават. \"Готвят ни закони за отнемане на децата – това, което трябваше да влезе от първи януари и благодарение на протестите се отложи с няколко месец\", алармира той, убеден, че управляващите възнамеряват да го въведат по същия начин,  по който го планираха. Според него \"това е сценарий за нас\".\r\nПо думите му  все по-малко хора са свободни и независими и сме в катастрофа.  \"От върховете надолу всеки бизнес е притискан, доен, цеден и до момента, в който е достатъчно сладък бива отнет, а ако не е достатъчно сладък - бива или доен по съответния начин или приключван\", добави Дренчев.\r\nОт \"Възраждане\" разказаха, че сигнализирали в прокуратурата, че ГЕРБ получавали финансиране и логистична помощ от външни държавни фондации и коментираха, че ако се появи сега фондация и реши да финансира някоя партия в това ще е проблем, стига партията да не се казва ГЕРБ. \"Ами ако се появи фондация Русия за , представяте ли си какъв вой ще настъпи сред грантомотивираните медии, представяте ли си какво виене, какъв вой на умряло ще се разнесе\", добави Костадин Костадинов.      Той апелира за закони за \"дегербефикация\" и в критиките си не подмина коалиционния партньор. \"Забелязвате ли как се опитват да се скрият т.нар. патриоти, особено ВМРО – държат се някак си на сенчица. Е, от време на време хващат някой, вкарват го в ареста или в затвора или кара мъртво пиян с 1.5 промила, пък после се оказва, че всъщност е 1.08 и т.н., а реално тези хора консумират страшно много власт\", коментира Костадинов. \" за добро или лошо е с доста широк гръб и всички удари се трупат на него, а се забравя неговия кротък, пухкав добър коалиционен партньор – човекът с торбичката\", добави Костадинов.\r\nЗа лустрация се обяви още Костадинов: \"Имаме нужда от лустрация на хората, участвали в грабителството през последните 30 години\", а за решението на проблемите е категоричен: \"Решението на всички проблеми е в огледалото – надеждата е в нас самите\". ", "date": "2020.01.22", "title": "Борисов и правителството унищожавали народа, \"Възраждане\" иска оставките им"}
{"url": "https://www.actualno.com/europe/katedralata-notr-dam-shte-otvori-vrati-sled-5-godini-news_1426457.html", "text": "      Планирано е катедралата \"Нотр Дам\" в Париж отново да отвори врати след 5 години. Това потвърди специалният представител на френския президент Еманюел Макрон за реконструкцията на обекта генерал Жан-Луи Жоржлен, предаде AFP.      Пред комисията за културата в Сената той отговори с чувство за хумор на многобройните оспорвания на неговия стил на работа.   \"Тук съм, за да се върви напред без отлагане. Ролята ми е да отстраня всичко, което би могло да забави възстановителните работи. След 5 години – определения от държавния глава срок, ще бъдете поканени да посетите \"Нотр Дам\".\r\nТова обаче не означава, че всичко ще е приключило. Няма да прибързваме, за да спазим срока. Ще работим за бъдещето. Възстановителните работи ще започнат през 2021 г., защото се предхождат от изследвания\", каза Жоржлен.   ", "date": "2020.01.22", "title": "Катедралата \"Нотр Дам\" ще отвори врати след 5 години"}
{"url": "https://www.actualno.com/business/velev-nujno-e-vdigane-na-cenata-na-vodata-za-da-ima-investicii-news_1426454.html", "text": "      Има две причини за водната криза – липсата на инвестиции, които не се правят, защото това ще оскъпи цената на водата. За да се харесват на избирателите, те се отлагат или са в минимален размер, от което ВиК мрежата се амортизиира. Втората причина е, че тези ВиК дружества по места са една касичка за общинските коалиции. Това каза пред БНТ Васил Велев, председател на Асоциацията на индустриалния капитал в България.      Според Велев, цената на водата неизбежно трябва да се увеличи, за да може да се инвестира в сектора и да се подобри качеството на услугата.   Велев коментира още, че има готовност за протести заради цената на тока за бизнеса.\r\n\"От началото на годината ние сме с най-скъпия ток на свободния пазар, без да броим надбавките за неправомерна държавна помощ за американските централи. На свободния пазар има монопол – той изцяло зависи от БЕХ и БЕХ се държи абсолютно неадекватно.  И в момента ТЕЦ \"Марица Изток 2\" работи с 50% по-малко от капацитета си. За нас ситуацията е скандална и за това ще разберат много наши членове с февруарските си фактури, ние тогава очакваме и протести\", каза той.\r\nОтносно прехода към закриването на въглищните централи, Велев коментира, че в следващите 5 години предстои постепенно намаляване на мощностите и частичната им подмяна с газ.   Когато се заменя електроенергията, която се купува на пазара, към нея се плащат мрежови такси и задължения към обществото, а когато си я произвеждаш сам, не се плащат, обясни експертът. Не е толкова страшно това, което предстои, ако се управлява добре, категоричен е Велев.    Относно предложенията за промени в Закона за хазарта, той заяви, че АИКБ няма официална позиция и няма членове в сферата на хазарта, затова не е редно да се правят изказвания. ", "date": "2020.01.22", "title": "Велев: Нужно е вдигане на цената на водата, за да има инвестиции"}
{"url": "https://www.actualno.com/pernik/speshni-porychki-vyzlagat-v-pernik-avarirali-vodoprovodi-prosmukvat-otpadna-voda-news_1426401.html", "text": "      Три поръчки възлага по спешност на държавното предприятие „Монтажи“ ЕАД кметът на община Станислав Владимиров.       Общата стойност на заданията е 8,5 млн. лв ., като поръчките са инженерингови – за проектиране, строителство и авторски надзор. Възлагат се с договаряне без предварително обявление.\r\nПървата е за реконструкция на главен клон ІІ от водоснабдителната мрежа за 3 656 761 лв. с ДДС .\r\nВтората е за реконструкция и и основен ремонт на градска пречиствателна станция за питейна вода (ГПСПВ) с пясъчни филтри на стойност 3 158 667 лв. с ДДС.  Третата е за авариен ремонт на ГПСПВ с АКХ (бързи) филтри и аварийна връзка между съществуващ утаител на станцията и разпределителна шахта на входа на ПСПВ – Перник . Стойността на поръчката е 1 714 958 лв. с ДДС.   Припомняме, че е в бедствено положение от 23-ти декември. Първо срокът беше 7 дни. На 27-ми декември обаче Щабът за изпълнение на Общинския план за защита при бедствие го удължи с 30 дни.\r\nБедственото положение е заради , който е основен водоизточник за цялостното водоснабдяване на град и съседни населени места в общината.    Към настоящия момент обемът на водата в язовир Студена е в пъти по-малко от полезния му обем с тенденция към постоянно намаляване .\r\nРежим на водоподаването е обявен на 18-ти ноември. На тази дата обемът на водата в язовира е едва 3 974 000 кубически метра.\r\n„В резултат на въведения режим на водоподаване се проявяват постоянно много аварии по водопроводната мрежа , като от честото пускане и спиране на водата на много места тръбите се пукат, при което, освен че се регистрират много големи водозагуби, се създава и изключителна опасност за здравето на населението. В резултат на тези аварии на много места се получава засмукване във водопроводната мрежа на подпочвени замърсени води /най-често канализационни/, какъвто случаи вече са установени в кв. Проучване и кв. Църква. Този риск е потенциален и за останалите квартали и части в гр. , което може да доведе до изключително влошаване на санитарно-хигиенните условия и поставяне в риск здравето на хората . Вече са регистрирани случаи на лица с инфекция от бактерия ешерихия коли. Също така в резултат на проявилите се аварии в някои квартали на водоподаване не се може да осигури за по няколко дни“, се сочи в решенията на кмета за избор на спешната процедура.   Значително са увеличени авариите след въведения воден режим при Главен клон II от водоснабдителната мрежа в община Перник. Този клон се намира в района на „Стомана”, където дълги години се е осъществявало металургично производство, в резултат на което върху водоснабдителната мрежа влияе и процес на електрокорозията от натрупани примеси в почвата от дългогодишното металургично производство. Във водоснабдителната мрежа към Главен клон II съществува много сериозен потенциален риск при аварии да се смеси водата от водопроводната/водоснабдителната мрежа с отпадни/ канализационни води.Тези обстоятелства изискват много спешно да започне изпълнението на дейностите, предмет на поръчката, за да се предотврати и възникване на опасност за здравето на хората, е обяснено още в решенията.\r\nПоради критично малкия обем на язовир „Студена” водата, която в момента се черпи за водоснабдяване на населението, е значително по-замътнена в сравнение с водата при нормален воден обем в язовира . По тази причина тя не може да бъде пречиствана с необходимото качество.   Спешността за ремонт на пречиствателната станция произтича и от достигането до мъртвия обем на язовира. Според разчети за нивото на язовир Студена при настоящия водоприток се предполага достигане до мъртвия му обем още в периода: месец февруари – месец март т.г.\r\nКачествата на водата в мъртвия обем са влошени по показател мътност FNU, близки до 30, поради което при достигане до мъртвия обем водата няма да може пречиствана и да се доставя на населението и при сега въведения режим на водоподаване. При спешно изпълнение на дейностите ще се осигури пречистване на вода 200-300 l/s.\r\nСрокът за изпълнение е 120 дни, с което се планира възможност да продължи да се подава вода на населението при режим на водоподаване - всеки ден, за по няколко часа. ", "date": "2020.01.22", "title": "Спешни поръчки възлагат в Перник, аварирали водопроводи просмукват отпадна вода"}
{"url": "https://www.actualno.com/business/emil-dimitrov-shte-se-sreshtne-s-reciklirashtite-firmi-news_1426468.html", "text": "      Министърът на околната среда и водите Емил Димитров ще се срещне с представители на легитимния рециклиращ сектор, който осигурява суровини за преработващите предприятия в България.      В срещата на 23 януари ще участват представители на Българската стопанска камара, Асоциацията на рециклиращата индустрия, Българската асоциация по рециклиране и Асоциацията на преработвателите и търговците на дрехи втора употреба.   Те настояват за експертна дискусия с цел намиране на балансирано решение за преустановяване на нерегламентираните практики, което осигурява функционирането на кръговата икономика и оползотворяване на отпадъците в съответствие с одобрените технологии и издадените разрешителни и в защита на здравето на българските граждани и правото им на здравословна и благоприятна околна среда. ", "date": "2020.01.22", "title": "Емил Димитров ще се срещне с рециклиращите фирми"}
{"url": "https://www.actualno.com/balkani/globiha-kmet-v-rumynija-poiskal-kontrol-na-romskata-rajdaemost-news_1426465.html", "text": "      Румънският Национален съвет за борба срещу дискриминацията реши да санкционира кмета на град Търгу Муреш Дорин Флоря с глоба от 10 000 леи (2093 евро) заради \"изключително расистки\" коментари във връзка с раждаемостта сред ромската общност.      \"Немислимо е в една демократична държава да се иска съгласието на властите, за да се зачене дете\", се подчертава в прессъобщение на съвета, цитирано от сайта Ziare.   Санкцията идва, след като Дорин Флоря публикува във Facebook съобщения, в които твърди, че някои двойки, най-вече от ромски произход, правят деца, само за да получават държавни помощи. Той предлага желаещите да имат деца да бъдат подлагани на социална анкета, за да получат разрешение от властите, а в противен случай децата да им бъдат отнемани от държавата.\r\n\"В Румъния има много семейства в неравностойно положение (нямам предвид хората с увреждания), а тези, които са работоспособни, но не искат да работят, тези, които раждат деца с единствената цел да имат източник на доход. Тези среди раждат повишена престъпност, изоставяне, липса на образование и т.н.\", написа във Facebook кметът.  Дорин Флоря предлага всички семейства, които искат да имат дете, да преминават през задължителна анкета, която да включва: доказателство за стабилно работно място и жилище; приемливо финансово положение; минималното определено от закона ниво на образование; минималната определена от закона възраст за родителство.\r\nНационалният съвет за борба срещу дискриминацията посочва в решението си, че посланията на Дорин Флоря нарушават правото на достойнство на гражданите от определена социална класа, съответно от едно етническо малцинство, и представляват \"изявления, подстрекаващи към омраза, които преминават границите на свободата на изразяване\". ", "date": "2020.01.22", "title": "Глобиха кмет в Румъния, поискал контрол на ромската раждаемост"}
{"url": "https://www.actualno.com/balkani/krajbite-na-tok-v-gyrcija-sa-za-260-mln-evro-godishno-news_1426471.html", "text": "      Кражбата на електроенергия в Гърция струва на потребителите повече от 260 млн. евро годишно и продължава да нараства, гласи доклад на гръцката агенция за електроразпределение DEDDIE.      Според доклада кражбите на електроенергия са нараснали от 0,2% от разпределяната електроенергия през 2003-2004 г., до 1,1% през 2011-2012 г. и до 4,2% през 2016 г., като четирикратно се увеличиха за 5 години, съобщава вестник Kathimerini.\r\nВъвеждането на по-строг контрол помага леко да се намали кражбата на електроенергия през 2017 г. (3%), но тя отново нарасва до 4.1% през 2018 г.   Това представлява електрическа енергия на стойност 260 млн. евро, посочват експертите, цитирани от БГНЕС.  Инвестициите в мрежата спадат до 148 млн. евро през 2019 г., намалявайки със 75% спрямо 2009 г. (550 млн.), докато материалните запаси паднаха до критични нива.\r\nДокладът, представящ настоящото състояние на оператора, показа картина на разпадане поради липса на инвестиции, материали и поддръжка, което може да се превърне в заплаха за сигурността на електроснабдяването в страната.\r\nГръцкото правителство обяви, че ще продаде дял от 49% в DEDDIE, със силни права на малцинствата за инвеститора. Понастоящем компанията е изцяло собственост на държавно контролирано енергийно предприятие PPC.     ", "date": "2020.01.22", "title": "Кражбите на ток в Гърция са за 260 млн. евро годишно"}
{"url": "https://www.actualno.com/cars/bugatti-shte-predloji-model-za-vseki-den-news_1426357.html", "text": "      Изпълнителният директор на компанията Bugatti - Стефан Винкелман, разкри подробности за това, какъв ще бъде вторият автомобил на марката му. Със сигурност той няма да получи хибридно задвижване, като ще се разчита или на бензинов двигател, или на електрически агрегат.      С оглед на това, че всъдеходите и кросоувърите набират огромна популярност по света, елитните брандове вече направиха такива автомобили. Британският  Bentley представи Bentayga, а италианската Lamborghini удиви света със своя  SUV Urus. Твърди се, че и в Bugatti активно се работи над собствен кросоувър, под чийто капак ще бъде поставен W16 двигател.   Винкелман не потвърди, но и не отрече възможността за направата на подобен модел. Той разкри само, че вторият сериен автомобил на Bugatti ще бъде \"кола за всеки ден\", като ще се различава много от хиперколата Chiron.\r\n\"Според мен, електрификацията е правилният път за създаване на нов модел на Bugatti, но той няма да получи хибридно задвижване. Мога да потвърдя, че ще избираме между бензинов двигател и електромотор\", коментира топ-мениджърът.  Шефът на Bugatti допълни, че новият модел ще запази ексклузивността на марката, като от него ще бъдат произведени няколко хиляди бройки. Ако изборът падне върху електрическо задвижване, колата ще се предлага само в държави, в която има отлична инфраструктура. Освен това, машината ще бъде оборудвана със система за бързо зареждане, така че собственикът да не губи време.    ", "date": "2020.01.22", "title": "Bugatti ще предложи модел за всеки ден"}
{"url": "https://www.actualno.com/crime/chetirima-sa-obirdjiite-na-benzinostancijata-v-kazichene-news_1426354.html", "text": "      \"Записите показват, че четирима души са взели касата, част от оборота и са напуснали. Хубавото в случая е, че няма въоръжени хора и няма бруталност при извършване на престъплението\". Така коментира обирът на бензиностанция в Казичене главният секретар на МВР Ивайло Иванов, цитиран от БГНЕС.      Actualno.com припомня, че маскираните мъже влезли в обекта около 2 ч. през изминалата нощ, заплашили касиерката и служител на обекта и откраднали наличния оборот и цигари. След това избягали. Сигналът бил подаден от служителите към 2.30 сутринта. Няма пострадали при обира.   Работи се по абсолютно всички версии като при всяко престъпление. Съвсем   скоро ще имаме резултати, заяви още Иванов.\r\n„Към този момент не можем да кажем дали един и същи е почеркът в  сравнение с обраната преди дни край Долни Богров. Докато не задържим  извършителите, няма как да го потвърдим“, каза главният секретар на МВР.  Само преди няколко дни, отново маскирани мъже, обраха бензиностанция на бул. \"Ботевградско шосе\" в столицата. Тогава те задигнаха и машина за електронни винетки. ", "date": "2020.01.22", "title": "Четирима са обирджиите на бензиностанцията в Казичене"}
{"url": "https://www.actualno.com/europe/avstrija-iska-nov-dogovor-za-es-news_1426343.html", "text": "      Австрийският министър по европейските въпроси Каролинe Едщадлер обяви, че ще отправи искане за нов д9оговор за ЕС на конференция за бъдещето на Европа и подчерта, че Виена подкрепя реформата на процеса на разширяване, за да стане по-бърза и по-ясна.      Едщадлер каза, че ЕС трябва да решава големите проблеми единно, а малките да остави на членовете си да се справят с тях, предаде БГНЕС.   Що се отнася до процеса на разширяване, австрийският министър е много оптимистичен, че ще продължи.\r\n„ Това стана  заради разговорите в Париж, защото стана ясно, че те не искат да забавят преговорите за присъединяване с Албания и Северна Македония. В същото време Франция иска реформа в процеса на присъединяване. Ние подкрепяме тази реформа, защото вярваме, че процесът трябва да бъде по-бърз и ясен за страните, които правят много за присъединяване, за да получат възможно най-бързо членство, каза Едщадлер.  Според нея новото правителство на Австрия е решено да играе важна роля в Европа. ", "date": "2020.01.22", "title": "Австрия иска нов договор  за ЕС "}
{"url": "https://www.actualno.com/showbusiness/sdelka-ama-ne-kralicata-si-poiska-obratno-bijutata-ot-megan-video-news_1426365.html", "text": "       Кралица Елизабет II си е поискала обратно бижутата, с които Меган Маркъл се кипреше доскоро. С отказа си да бъде „старши член“ на династията бившата актриса е загубила и правото си на достъп до трезора с бижутата, твърдят британски медии, съобщиха световни медии.      Елизабет предупредила бившата актриса, че трябва да върне дори аксесоарите, които са й били дадени безвъзмездно. Между тях е и пръстенът с огромен син диамант, който й беше подарен след официалната сватбена церемония.\r\nБабата на принц Хари може да отиде докрай и да поиска обратно дори годежния пръстен с брилянти от колекцията на принцеса Даяна.\r\nПринц Хари и съпругата му Меган, заедно със сина им Арчи, са вече в Канада, след като обявиха оттеглянето си като старши членове на кралското семейство.  Хари призна в свое изказване, че е съкрушен от случващото се. Вижте какво каза той във видеото!  ", "date": "2020.01.22", "title": "Сделка ама не: Кралицата си поиска обратно бижутата от Меган (ВИДЕО)"}
{"url": "https://www.actualno.com/crime/dvama-nepylnoletni-sa-obvineni-za-bludstvo-s-8-godishnoto-momche-v-sofija-news_1426369.html", "text": "      Двама непълнолетни са обвинени за блудство с 8-годшното момче от столичния квартал \"Христо Ботев\", предаде репортер на БГНЕС.      В понеделник на официалната електронна поща на прокуратурата е постъпил сигнал от медия, който съдържал и видеофайл. \"След анализ на видеофайла се установи, че същият съдържа блудствени действия с малолетно дете\", обясни говорителят на прокуратурата Сийка Милева.\r\nСигналът е докладван на главния прокурор, който разпоредил спешна проверка. Материалите от преписката са били докладвани на прокурор при ВКП.   \"С оглед на извършване на данни за извършено престъпление – блудство, материалите от преписката бяха изпратени на Софийска районна прокуратура. Там се установи, че вече има образувано досъдебно производство по сигнал на майката на пострадалото малолетно дете\", обясни Милева.  Направен е анализ на видеофайла. Милева каза, че са установени извършителите. \"Това са две непълнолетни лица, неосъждани към настоящия момент. Деянието е извършено в съседна къща като към настоящия момент се установява съпричастността на собственика на къщата към извършеното деяние\", обясни Милева.\r\nНевена Зартова, и.ф. ръководител на Софийска районна прокуратура, посочи, че две лица са привлечени в днешния ден към наказателна отговорност и двамата са непълнолетни и са неосъждани. Спрямо тях е  постановено задържане за срок до 72 часа, след изтичането на които предстои наблюдаващият прокурор да внесе искане до Софийския районен съд за вземане на мярка за неотклонение „задържане под стража”.\r\n„Двете лица са привлечени в качеството на обвиняеми за блудство, като предстои наблюдаващият прокурор да прецени дали да бъде разпитано малолетното пострадало лице в присъствието на родител и психолог”, добави Милева. Двамата извършители са на възраст 14 и 15 годишни.     ", "date": "2020.01.22", "title": "Двама непълнолетни са обвинени за блудство с 8-годишното момче в София"}
{"url": "https://www.actualno.com/pernik/iztocheni-li-sa-14-mln-kubika-voda-ot-jazovir-studena-bez-otchet-video-news_1426351.html", "text": "       Между половин милион и 1,3 млн. кубични метра на месец са изтичали неотчетено от язовир \"Студена\" година и половина и то още преди да има дори идея за режим. Това твърди разследващият журналист Валя Ахчиева в свой филм за водния режим в Перник.          Ахчиева прави твърдението на база изчисления, съпоставяйки официалните данни за обема на язовир \"Студена\" по месеци в периода януари 2018 година – юни 2019 година и това колко електроенергия произвежда за същия период ВЕЦ \"Студена\", управляван от регионалното министерство, ръководено сега от Петя Аврамова. ВЕЦ-ът е ключово предприятие по връзката на язовира с – през него минава всичката вода, която отива към , като няма отклонение там. Той спира работа през юни, 2019 година - защото не би трябвало да работи, ако вече е на ниво под 50% от полезния обем.\r\nСметките на Ахчиева са следните – колко електроенергия е произвел ВЕЦ-ът - за това има отчет, колко вода е нужна, за да го направи, и какъв е коефициентът на полезно действие на предприятието – заради амортизацията му (то е на 60 години) вече трябва повече вода, за да произведе 1 киловатчас ток. И при пресмятането на всички тези променливи и при заложена амортизация от 30% по-нисък КПД на ВЕЦ-а (а може да е повече) излиза, че за година и половина 14 млн. кубика вода не е отчетено къде отиват - толкова е разликата в посока нагоре спрямо официалните данни от дневника за черпене от язовира - и не са платени , твърди журналистката. Припомняме, че общият обем на \"Студена\" е 25,2 млн. кубика.   Промишлената вода Във филма си Ахчиева обръща сериозно внимание на положението в \"Стомана Индъстри\". Тя показва две разрешителни за черпене на вода от \"Студена\" на предприятието. Първото е от края на 2003 година до края на 2009 година и е подписано от екоминистъра от кабинета на Симеон Сакскобургготски Долорес Арсенова. Според него, годишно \"Стомана\" има право на 5 млн. кубика вода от \"Студена\". През 2009 година това количество е увеличено до около 6 млн. кубика.   В началото на януари директорът на предприятието Константин Стаменов каза , че подавали по 80 000 кубика месечно на \"Стомана\", а всъщност трябвало да са по-малко. Той посочи числото 10 000 кубика, като предприятието искаше толкова за януари, но заради състоянието на язовира му беше отказано. При 10 000 кубика на месец, на година би трябвало да излизат 120 000 кубика на година.    \"Това е проблем, но водещото беше идващият воден режим\", каза Стаменов при въпрос на Антон Хекимян как така предприятието плаща 8 пъти повече вода, отколкото му трябва. Стаменов добави и, че според него е подавана повече вода, защото ВиК може би не се справяло с пречистването ѝ. Ако затворим крановете, има опасност да залеем градската пречиствателна станция, добави той.\r\n\"Стомана\" има и действащо разрешително да черпи вода директно от река Струма, като то важи до 11 декември, 2026 година. Предприятието обаче трябва да построи съоръжение за тази цел. Такова разрешително е било издавано още през 2004 година, но тогава е поставен срок за строеж на съответното съоръжение до 2005 година.\r\nОтделно, предприятието е могло да черпи вода от язовир \"Пчелина\" през първото десетилие на този век. Но в края на 2011 година  ПС \"Калища\" и напорния водопровод, през който е могло да се взема вода, са нарязани на скрап. ", "date": "2020.01.22", "title": "Източени ли са 14 млн. кубика вода от язовир \"Студена\" без отчет? (ВИДЕО)"}
{"url": "https://www.actualno.com/curious/10-te-naj-visoki-vyrhove-v-sveta-news_1426375.html", "text": "                   Анапурна е масив в Хималаите, състоящ се от 30 планини на 6000 метра. Когато казваме „Анапурна“, ние всъщност се отнасяме за единственият връх в масива с надморска височина над 8 000 метра (Анапурна I - 8 091 м).\r\nИсторически казано Анапурна и поддържащите върхове в масива са едни от най-трудните и опасни планини за изкачване в света. Съотношението фаталност към върха на Анапурна е наистина ужасяващо - 32%. Планината се намира в северния централен Непал и за първи път е изкачена през 1950 г. от френска експедиция, ръководена от Морис Херцог и Луи Лашенал.     Нанга Парбат е деветият по височина връх в света. Неговата височина е 8,126 метра. Върхът е разположен в района на Гилгит-Балтистан в Пакистан. Той се намира в най-западната точка на Хималаите и също е най-отдалеченият от запад от всички осем хиляди метра върхове в света.\r\nНанга Парбат е прословуто опасен хълм за изкачване и е обявен за „планината убиец“. За местните върхът е известен като Део Мир. Преведено буквално, това означава „Огромна планина“. През 1953 г. Херман Бул, който е бил част от германско-австрийския екип за експедиция, става първият човек, който изкачва Нанга Парбат.\r\nЕдна от отличителните характеристики на Нанга Парбана 4600 метра височина. Лицето на Рупал, разположено от южната страна на върха, често е наричано най-високото планинско лице в света. Под номер осем в списъка на най-високите върхове в света е Манаслу. Този връх се намира в западната централна част на Непал и е висок 8 163 м надморска височина.   Първото успешно изкачване на Манаслу се случва през 1956 г., когато японският алпинист Тошио Иманиши и непалският шерпа Гялцен Норбу стигат до върха. Върхът, най-високият в област Горка, е значителна част от историята на японския алпинизъм.\r\nПо същия начин, по който някои британци смятат Еверест за своя планина, изкачването на Иманиши и последвалите изкачвания от други японски авантюристи, дават право на Япония да претендира, че Манаслу е техен връх.  С височина от 8 167 метра, Дхаулагири е седмаият по височина връх в света. Намира се в Непал и за първи път е покорен през 1960 г.\r\nНа 30 септември 2017 върхът е покорен от българския алпинист Боян Петров, което се оказва последното му успешно качване. Чо Ою е шестият по височина връх в света и влиза в състава на масива Еверест в Хималаите. Намира се на границата между Непал и Тибет, на 20 км от връх Еверест.\r\nЗа пръв път е изкачен през 1954 година от северозападната страна. В превод името на върха означава „Богиня на тюркоаза“ и се счита за един от най-лесните за катерене осемхилядници. С височина от 8 485 м, Макалу е петият най-висок връх в света. Разположен на 19 км югоизточно от Еверест, на границата между Непал и Китай, Макалу се отличПокорен е за първи път през 1955 г. от французите Лионел Терай и Жан Кузи.\r\nСчита се за един от най-трудните за изкачване върхове. Последните етапи на изкачването изискват изключително техническо скално и ледено изкачване. Лхоце, с височина 8,516 метра, е четвъртият по височина връх в света. Намира се на границата между Тибет и Непал, в близост до връх Еверест.\r\nЮжната му стена е много трудна за катерене. До 2003 г. 243 алпинисти са покорили върха, а 11 са загинали. Първото успешно изкачване на Лхотце е направено от швейцарска експедиция на 18 май 1956 година  Кангчендзьонга е третият по височина връх на Земята. Намира се в планината Хималаи, на границата между Сиким, Индия и Непал и е най-източно разположеният осемхилядник.\r\nВ превод името „Кангчендзьонга“ означава „Петте съкровищници на великия сняг“. Представлява планински масив, който се състои от пет върха, най-високият от които достига височина от 8586 m над морското равнище.\r\nКангчендзьонга е свещен за жителите на Сиким и съществува неофициално правило изкачващите го алпинисти да не стъпват на самия върхов купол. Първото изкачване е осъществено на 25 май 1955 г. от британската алпийска свръзка Джордж Бенд и Джо Браун. В Непал съществува легенда, че Кангчендзьонга се обитава от богиня, която не позволява на жени да се изкачат на върха. Единствената жена, изкачила върха, е британката Джинет Харисън, която половин година по-късно загива при опит за изкачване на Дхаулагири. К2, известен още като връх Годуин-Остен или Чхогори е висок 8 611 метра надморска височина. Намира се на границата между Китай и Пакистан. Китайската страна на планината се счита за по-трудната и опасна страна, така че срещата на върха обикновено се прави от страна на Пакистан.\r\nВърхът е открит през 1856 от европейска изследователска експедиция, ръководена от Хенри Годуин-Остин. Името „К2“ е дадено от члена на експедицията Томас Монтгомъри, тъй като върхът е бил вторият, забелязан в Каракорум. Останалите, открити от експедицията върхове, са получили имена K1, K3, K4 и K5, които впоследствеие са заменени съответно с имената Машербрум, Броуд пик, Гашербрум II и Гашербрум I. Въпреки че К2 също е имал местни имена, най-разпространено и използвано е останало „К2“.\r\nСлед Анапурна, K2 има втората най-висока степен на смъртност от осемхилядниците. Има един смъртен случай на всеки четири успешни изкачвания. Никой не е изкачвал K2 през зимата - въпреки че това скоро може да се промени. Наскоро бе обявено, че е организирана зимна експедиция до К2 за 2020 година.  Както вече казахме и както вече знаехте, връх Еверест е най-високият връх в света. Той е висок 8 848 метра надморска височина, което го прави над осем пъти по-висок от най-високата планина в Уелс (Snowdon, 1085 метра надморска височина).\r\nЕверест е разположен на границата между Непал и автономния регион на Тибет. Първите успешни алпинисти на Еверест са сър Едмънд Хилари и Тензинг Норгай през 1953 г. \r\nСтатутът на най-висок връх в света привлича катерачи от всички категории, от най-опитните до новаци, готови да заплатят солидни суми на професионални планински водачи, за да направят успешно изкачване. Планината не изпъква с изключителни алпинистки трудности при изкачването по стандартния маршрут, за разлика от други осемхилядници като К2 или Нанга Парбат\r\nЕверест е част от \"Седемте срещи на върха\". Това е списък, съставен от най-високите върхове на всеки от седемте континента в света. Изкачването на всичките седем от Седемте върха е едно от върховните постижения в алпинизма.\r\nЕкспедициите до върха са значителен източник на туристически приходи за Непал, чието правителство изисква от експедициите разрешително за изкачване, което може да достигне от $10 000 до $25 000 на човек, отделно другите разноски варират до около $65 000 на човек.\r\nУсловията в „Зоната на смъртта“ са толкова тежки, че повечето трупове са оставени там, където човекът е загинал, и понякога са демотивиращ фактор, тъй като се виждат по стандартния и други маршрути за изкачване. Смята се, че на Еверест има над 200 мъртви тела, всички те са забележително добре запазени поради изключително студените температури.\r\nизточник:  ", "date": "2020.01.22", "title": "10-те най-високи върхове в света"}
{"url": "https://www.actualno.com/politics/geshev-s-dve-zamestnichki-news_1426362.html", "text": "      Прокурорската колегия на единодушно назначи двама заместници на главния прокурор , съобщи Нова тв.      Първото назначение е на . Досега тя работеше като редови прокурор във Върховната касационна прокуратура. Била е замeстник-министър на правосъдието по времето на Екатерина Захариева.   Заместник на Гешев при Върховната административна прокуратура ще е . Тя е едно от трите български предложения за европейски прокурор. Преди назначението на Пиронева кадровиците освободиха досегашния зам.-главен прокурор при ВАП Ася Петрова. Срещу назначението на Пиронева възразяват от БЗНС, с претекста, че тя е повдигнала обвинение на бившия министър на отбраната Николай Ненчев. \r\nТретият заместник на Гешев ще е настоящият член на ВСС . Тя подаде оставка, която по същество ще бъде разгледана утре от пленума на ВСС. Той ще трябва да я освободи, преди ВСС да я назначи за зам.-главен прокурор.   ", "date": "2020.01.22", "title": "Гешев с две заместнички "}
{"url": "https://www.actualno.com/europe/fon-der-lajen-v-davos-es-stypva-po-uvereno-na-svetovnata-scena-video-news_1426371.html", "text": "      Председателят на Европейската комисия Урсула фон дер Лайен обеща, че ЕС ще поеме световната лидерска позиция в сектори като изменението на климата и защита на данните, за да стъпи по-уверено на световната сцена.      Изказвайки се на Световния икономически форум в Давос, Швейцария, ръководителят на ЕК подчерта, че хората и нациите трябва да си сътрудничат, за да се справят с предизвикателства като изменението на климата, и че ЕС е готов да поеме ръководството.\r\n\"През следващото десетилетие ще бъде вложен европейски бюджет от1 трилион евро в инвестиции\", за да се превърнем от икономика, основана на изкопаеми горива, в устойчива“, каза тя в речта си, цитирана от Евронюз.\r\nВидео от речта си пред световните лидери в Давос публикува самата Фон дер Лайен в профила си в Twitter.    Председателят на ЕК повтори целта на ЕС да стане „първият климатично-неутрален континент“ до 2050 г.\r\n\"Европейската зелена сделка е нашата нова стратегия за растеж\", каза тя и добави: \"Европа има предимство за първи път. И ние ще го засилим.\"    Все пак тя отбеляза, че за справяне с проблема и гарантиране на защитата на европейските интереси, работници и предприятия, са необходими \"условия на глобално ниво\".   \"Ние ще ги предпазим от нелоялна конкуренция\", подчерта тя, визирайки механизъм за регулиране на въглеродните граници.\r\n„Ако се ангажирате с Европа, ще намерите надежден партньор, който работи за по-устойчив свят. Но ние искаме справедливост в замяна. Имаме много да предложим\", продължи тя, позовавайки се на единния пазар.\r\nФон дер Лайен каза също, че Европа ще се трансформира в „икономика на данните“, възхвалявайки данните за „възобновяеми ресурси толкова, колкото слънцето и вятъра“, като възнегодува, че огромни количества от тях остават неизследвани.\r\n„В тези данни има скрити съкровища и неизползвани възможности за бизнеса и обществото“, каза тя.   За да се коригира това, тя обяви, че ЕС ще създаде рамка, която да позволи използването на нелични данни, които европейските правителства, бизнеси и изследователи ще могат да изследват, за да стимулират „иновациите и да предложат нови решения на пазара“. Това, тя увери, ще стане, като се гарантира, че личните данни остават защитени.   „За нас защитата на цифровата идентичност на човек е преобладаващ приоритет. Индивидът е на първо място - с права и контрол върху живота му. Независимо дали е във физическия или дигиталния свят - правата на гражданите трябва да бъдат защитени“, каза тя.\r\nЗа фон дер Лайен политиките за климата и данните са необходими, за да се гарантира, че Европа ще „оформи своето бъдеще“.\r\n„Но за да бъдем по-настоятелни на световната сцена, трябва да се засилим в някои области“, продължи тя, отбелязвайки, че събитията през последните десетилетия подчертават „важността на стабилното съседство“ с „Украйна до бреговете на Средиземноморието, от Западните Балкани до Сахел “.\r\nТя каза, че въпреки че Съюзът е \"най-големият донор за сътрудничество за развитие\", трябва да направи повече за управление на кризите в развитието си. Една от стратегиите, на които Фон дер Лайен се позова, е укрепването на силата на Съюза, чрез „надеждни военни способности“, които ще бъдат „допълващи НАТО“, но все пак различни.\r\n\"Твърдата сила винаги идва с дипломация и предотвратяване на конфликти; с помирение и реконструкция, което е нещо, което европейците добре знаят, защото ние сме преминали през това\", добави Фон дер Лайен. ", "date": "2020.01.22", "title": "Фон дер Лайен в Давос: ЕС стъпва по-уверено на световната сцена (ВИДЕО)"}
{"url": "https://www.actualno.com/society/denica-sacheva-do-2035-a-zakrivame-domovete-za-hora-s-demencija-news_1426378.html", "text": "      Министърът на труда и социалната политика обяви, че в началото на февруари ще се срещне с директорите на центрове и домовете за хора с деменция, както и че предстои закриване на тези домове.      „Сроковете са до 2035 г., защото преди това трябва да бъдат изградени центровете за настаняване от семеен тип, но тези които са в най-тежко състояние се очаква да бъдат закрити до 2025 г.“, уточни тя.\r\nСачева увери, че ще бъде решен и проблемът на 13 000 души, които останаха без личен асистент.   „До края на месеца се очаква да приеме Национална програма за грижи в домашна среда. Тя ще може да обхване по-голяма част, ако не и всички хора, които останаха без възможност за личен асистент. Програмата ще даде възможност за 4800 души на 4 часа, но в зависимост от индивидуалната оценка на тези хора, мисля че ще може да покрием всички. Направени са разчети за над 16 млн. лева, които са за сметка на Националната програма за действие по заетостта. Намаляваме някои от програмите за сметка на решаването на проблема на хората с увреждания“, обясни Сачева.  От думите ѝ стана ясно още, че синдикатите са предложили началото на изплащането на вторите пенсии да бъде отложено. Темата се обсъжда в работна група, в която участват представители на , пенсионните фондове, , социалното министерство и . \r\nДали това ще бъде прието или не, ще стане ясно през февруари, когато работната група ще излезе с конкретни решения за промени в Кодекса за социално осигуряване, касаещи втория стълб на пенсионната система.\r\nСоциалната система е система от хора за хора. В Пловдив има сериозни пропуски в професионално и в етично отношение. Надявам се виновните да бъдат наказани, коментира пред журналисти социалният министър след заседание на ресорната парламентарна комисия. Тя съобщи, че вчера е изпратила в Пловдив за констатираните проблеми в Център за настаняване от семеен тип за пълнолетни лица с деменция.    „Имам предвид това, че са нарушавани права на хора, които са ползватели на услугата и, че отношението, на което всички станахме свидетели от записите, е абсолютно недопустимо за служител на подобна институция“, посочи министърът.   Сачева коментира, че двата случая, с които е започнала 2020 г. са различни и показват какви са проблемите. „В Горско Косово има много тежки битови условия и персонал, който има нужда от допълнителна квалификация, но е добросъвестен. Докато в центъра в Пловдив виждаме, че имаме нова услуга, битовите условия не са проблем, но там работят хора, които не са подходящи  за тази работа. Това са проблеми, с които трябва да работим в следващите години и най-вече да говорим за кадрите в системата на социалните услуги и социалното подпомагане, защото социалната система е система от хора за хора“, посочи социалният министър.\r\nТя отчете и факта, че кадровият проблем е сериозен в сферата на социалните услуги. Според Сачева това може да бъде преодоляно с изработването на визия за подобряване на състоянието на пазара на труда за кадри в социалната система, в която липсват медицински сестри и социални работници.\r\n„Това може да постигнем с изработването на стратегия за възнагражденията на тези хора и възможности за тяхното кариерно развитие. Част от отговорите са заложени и в Закона за социалните услуги, който трябва да влезе в сила. В него се предвижда стандарт за социалните работници и тяхното кариерно развитие. Друга мярка, която предстои е да започнем разговори с МОН по отношение на професионалното образование на кадри в социалния сектор и с ректорите на висшите учебни заведения, където се преподават специалности, свързани със социални дейности, за да има повече хора в системата“, обясни социалният министър.\r\nТя подчерта, че не се предвижда друго повишение на възнагражденията на социалните работници и припомни, че тази година заплатите им са били увеличени с 15%.    ", "date": "2020.01.22", "title": "Деница Сачева: До 2035-а закриваме домовете за хора с деменция "}
{"url": "https://www.actualno.com/crime/policija-vleze-v-romskija-kvartal-v-kazanlyk-news_1426376.html", "text": "      Полиция влезе в ромския квартал в Казанлък в сряда. Причината е връчване на актове на живеещите в блок „Кармен“ за изхвърлянето на боклуци зад блока и замърсяване на околната среда. Неприятните гледки с отпадъци сме Ви показвали неведнъж в ефира на Нова телевизия.       ,  около \"Кармен\" отново има планини от боклуци, които обитателите на  сградата изхвърлят. Гледката е неприятна и стотици граждани, преминаващи  по околовръстния път и железопътната линия край Казанлък се възмущават  от състоянието на площта около блока.   “Налагаме глоби за  замърсяването, за изхвърлянето на отпадъци извън определените за целта  съдове и места съгласно общинските разпоредби и закона за управление на  отпадъците, като налагаме и глоба с фиш 50 лева”, казват служители на  общинска полиция.\r\nНатрупаните отново боклуци стоят около сградата  въпреки обещанията на живеещите, че ще ги почистят. Общината ще продължи  с налагането на глоби, докато обещаното стане реалност.   ", "date": "2020.01.22", "title": "Полиция влезе в ромския квартал в Казанлък"}
{"url": "https://www.actualno.com/curious/syosnovateljat-na-naj-goljamata-softuerna-kompanija-u-nas-gostuva-v-leader-talks-news_1426382.html", "text": "      Този януари в поредицата ще гостува един много успешен човек - Виктор Билянски. Той ще разкаже повече за себе си, за предизвикателствата и победите на 23 януари, 19:30 часа, Carrusel Club.       Виктор Билянски е съосновател и CTO на ScaleFocus - най-голямата  софтуерна компания в с около 1000 служители и 200+ текущи  проекти за разработка на софтуер . Освен това, Виктор е съосновател и  член на борда на CEO Angels club - Българският частен ангелски  инвестиционен клуб, инвестиращ в стартиращи компании в ранен етап.  Виктор обединява технологичния гуру, опитния мениджър и лидер в уникална  комбинация. Той е изключително запален по иновациите и  предприемачеството. В ролята на гост-водещ, задавайки вашите въпроси, ще влезе Александър  Кадиев . Преди да се превърне в едно от най-разпознаваемите лица в  телевизионния ефир, като водещ на сутрешното предаване по bTV - \"Преди  Обед\", Александър завършва актьорско майсторство за драматичен театър в  НАТФИЗ \"Кръстьо Сарафов\" при професор Стефан Данаилов през 2008 г.  Участва в редица постановки, сред които \"Укротяване на опърничавата\", \"Горката Франция\", \"Скъперникът\" и много други. Печели наградата \"Икар\" на Съюза  на артистите в \"за поддържаща мъжка роля\" за ролята на Клеант в \"Скъперникът\".\r\nНе забравяйте да зададете въпросите си към Виктор при онлайн регистрацията си! Вече може да разгледате новия сайт на Leader Talks, , от където може да закупите* и билети за събитието на 23 януари.    Освен невероятните личности, с които ще се срещнем този месец, заедно  ще сътворим още едно чудесно дело - стартирало при последното събитие на Leader Talks. Всеки продаден билет ще бъде дублиран като  стойност лично от Виктор и дарен за кауза, която ВИЕ ще изберете чрез  гласуване. Един щедър жест - нека го направим заедно!      * Закупуването на билет не гарантира седящо място. ", "date": "2020.01.22", "title": "Съоснователят на най-голямата софтуерна компания у нас гостува в Leader Talks "}
{"url": "https://www.actualno.com/curious/tezi-zodii-sa-naj-vziskatelni-v-lubovta-news_1426307.html", "text": "      Има някои доста взискателни зодиакални знаци, които са настоятелни, всепоглъщащи и драматични. Сякаш всичко се върти около техните личности, идеали и желания. Търсят скрития смисъл зад всичко - дори просто да не сте си чули телефона, те вече имат цял сценарий в главите си. Тези винаги очакват извинения за нещо, макар техните собствени грешки често да минават „между капките“. Ето кои са тези взискателни зодии.       1. Рак Раците могат да бъдат като „ваденки“ за любимия човек, имат силно развито собственическо чувство, а понякога се чувстват и несигурни в отношенията си, което вече е „черешката на тортата“. Разстройват се от дреболии, дори ако партньорът им предложи съвсем логично обяснение. Склонни са да изпадат в паника и да се съмняват в сигурността на връзката. 2. Лъв   Лъвовете обичат да правят велики жестове, показвайки на този, когото обичат, колко много ги е грижа. Обаче от същото внимание се нуждаят и те самите. Малките жестове на внимание не работят при тях, държат на големи прояви на обич. Смятат, че ако партньорът им наистина ги обича, то той трябва да положи усилия.  ", "date": "2020.01.22", "title": "Тези зодии са най-взискателни в любовта "}
{"url": "https://www.actualno.com/blagoevgrad/administrativnijat-syd-v-blagoevgrad-kmetyt-rumen-tomov-e-narushil-zakona-news_1426387.html", "text": "      Административният съд в Благоевград е категоричен, че кметът е нарушил закона като не е заличил едноличната си фирма и не е уведомил ОИК и Общинския съвет в едномесечен срок след избирането си, съобщава \"24 часа\".      Сигналът до ОИК от бившият кмет Атанас Камбитов, според който наследникът му не е заличил фирмата си в Търговския регистър до 4 декември 2019 г. и така е нарушил закона за местното самоуправление, затова трябва да бъдат прекратени пълномощията му. ОИК обаче отхвърли сигнала.   Решението на комисията бе обжалвано в съда от ГЕРБ и още три партии. Сега те получават утвърдителен отговор от Административния съд. Съдия Димитър Узунов е категоричен, че ОИК трябва да промени решението си и да прекрати мандата на кмета Томов.\r\nРешението на Административния съд в Благоевград може да се обжалва пред ВАС.  Ако и там решението бъде потвърдено, членовете на ОИК ще трябва да се съобразят, да прегласуват и да отстранят кмета, а след това да се насрочат нови избор ", "date": "2020.01.22", "title": "Административният съд в Благоевград: Кметът Румен Томов е нарушил закона"}
{"url": "https://www.actualno.com/business/adfi-oshte-ne-se-naema-da-kaje-ima-li-danychni-narushenija-pri-hazarta-news_1426393.html", "text": "      За една и съща хазартна игра са се събирали такси на различна основа. Защо е станало така, това не е тема, която ние ще изследваме и не се наемам да тълкувам закона. Това заяви по време на пресконференция Георги Начев, директор на Агенцията за държавна финансова инспекция (АДФИ), която влезе по-рано на проверка в Комисията по хазарта, заедно с представители на Специализираната прокуратура.      Неокончателна съпоставката на числата сочи, че ако останалите оператори  на хазартни игри са плащали, както е плащал Държавният спортен  тотализатор, сумата в хазната е щяла да бъде с около 210 млн. лв. повече. Това е сума за целия период от 2014 до 2019 г., коментира още  директорът на АДФИ и добави, че парите ще са вероятно повече, защото сметката дотук е предварителна и само на база моментна лотария т.е. без игри като тото, лото, залагания на състезания с коне и хрътки и т.н.\r\nЦитиран беше и конкретен член от - чл. 30, ал. 3. Именно на негова база тотализаторът плаща 15% върху стойността на направените залози за всяка игра, докато други три оператора плащали 20% върху стойността на получените такси и комисиони от хазартната игра, която организират.\r\nНачев обясни, че Комисията по хазарта трябва да предостави справки по месеци и броеве на залози за всяка игра. Стана ясно, че краят на финансовата инспекция зависи от това, което ще предостави като информация хазартната комисия. Прогнозируемият срок е около месец.  Начев посочи, че първоначално основанията, на които от АДФИ са влезли на проверка в Комисията по хазарта, са били по разпореждане на министъра на финансите Владислав Горанов, а след това към тях е добавено и постановлението на специализираната прокуратура.                         ", "date": "2020.01.22", "title": "АДФИ още не се наема да каже има ли данъчни нарушения при хазарта"}
{"url": "https://www.actualno.com/scene/pochina-zvezdata-ot-monti-pajtyn-teri-djouns-news_1426347.html", "text": "      Звездата от „Монти Пайтън“ Тери Джоунс почина на 77 години. Това бе съобщено от семейството му, информира АФП. Актьорът е загубил дълга битка с рядка форма на деменция.      \"Тери почина вечерта на 21 януари 2020 г. на 77-годишна възраст до съпругата си Анна Сьодерстрьом след дълга, изключително смела, но винаги придружена с хумор битка с рядка форма на деменция\", се казва в изявлението.   Терънс Греъм Пери Джоунс е уелски комедиен артист и сценарист. Той е съсценарист на „Монти Пйтън и Светия Граал“.\r\nЕдни от най-запомнящите се роли на Джоунс са тези на жени на средна възраст с тънък глас. Той е автор и на няколко книги за средновековна история и много детски книжки. Режисьор е на няколко филма, включително „Erik the Viking“ (1989) и „The Wind in the Willows“ (1996), припомня БГНЕС.  Джоунс беше женен за Алисън Телфър и има две деца – Сали (1974) и Бил (1976). През 2006 г. той се раздели със съпругата си и понастоящем живееше с приятелката си Анна Сьодерстрьом.\r\nБил е водещ на документална поредица за кръстоносните походи. ", "date": "2020.01.22", "title": "Почина звездата от „Монти Пайтън“ Тери Джоунс "}
{"url": "https://www.actualno.com/asia/44-godini-shte-sa-nujni-za-demontaja-na-aec-fukushima-2-news_1426394.html", "text": "      Извеждането от експлоатация на четирите реактора на японската атомна електроцентрала „ “ ще изисква около 44 години , съобщи японската агенция Kyodo,като се позова на енергийната компания Tokyo Electric Power (TEPCO), която представи плана си пред властите на село Томиока, разположено в непосредствена близост до централата, предава TACC.      Предвижда се работата да бъде разделена на четири етапа. Около 10 години ще отнеме подготовка за операцията и анализ на възможно замърсяване. След това оставащото време ще бъде изразходвано за демонтаж на оборудването, самите реактори, както и за събаряне на сградите, предаде агенция Фокус.   В процеса на извеждане от експлоатация ще бъдат отстранени повече от 9,5 хиляди използвани горивни пръти и още 500 цели агрегата с радиоактивно гориво. Според предварителни разчети обемът на боклука и други отпадъци по време на операцията ще надхвърли 2 милиона тона. Tokyo Electric Power ще представи окончателния план за събаряне тази година.\r\nЦената на проекта се оценява на повече от 3 млрд. долара, а изпълнението му включва изграждането на ново хранилище за отработено гориво и други ядрени отпадъци от станцията.  „Фукушима-2“ се намира на 12 км южно от авариралата АЕЦ „Фукушима-1“. Атомната електроцентрала е изградена от четири енергийни блока с мощност 250 MW всеки. Те са построени и въведени в експлоатация от 1981 до 1986 година. По време на земетресението и цунамито през 2011 г. аварията на „Фукушима-2“ беше предотвратена и нейните реактори бяха изключени. ", "date": "2020.01.22", "title": "44 години ще са нужни за демонтажа на АЕЦ \"Фукушима-2\""}
{"url": "https://www.actualno.com/health/12-neverojatni-fakta-za-kryvnite-grupi-news_1426308.html", "text": "                   1. Жените с кръвна група О са по-склонни да се справят с проблемите на плодовитостта.  2. Нулевата кръвна група  е \"универсалният донор\". Може да дарява на всички.\r\n3. Кръвната група AB + е \"универсалният получател.\".  Може да получава кръв от всички.\r\n4. Хората с кръвна група В са по-податливи на рак на стомаха.       5. Кръвните групи, които не са нулева, страдат от сериозни проблеми със съсирването по-често от тези с нулева.\r\n6. Кръвните групи, които не са нулева, са изложени на по-висок риск от диабет.\r\n7. Японците вярват, че кръвните групи могат да предсказват личностни черти.\r\n8. Хората с нулева кръвна група имат тенденция да привличат комари повече от останалите.\r\n9. Хората с нуелва кръвна група е най-малко вероятно да страдат от сърдечно-съдови проблеми.      10. Хората с кръвна група А са по-склонни да развият рак на стомаха.\r\n11. Хората с кръвна група АB са много по-склонни да развият когнитивни проблеми.\r\n12. Хората с отрицателни кръвни групи са склонни да имат повече проблеми с психичното здраве.  ", "date": "2020.01.22", "title": "12 невероятни факта за кръвните групи"}
{"url": "https://www.actualno.com/europe/osuetili-ruski-plan-za-shpionaj-na-foruma-v-davos-news_1426314.html", "text": "      Швейцарската полиция е осуетила руски план за шпионаж, пет месеца преди световните лидери да се съберат в курорта Давос, за да участват в 50-ия Световен икономически форум, пише американското издание Washington Examiner, цитирано от \"Фокус\".      Полицията тогава е разпитала двама руснаци в алпийския курорт, които останали в него за необичайно дълго време, според Financial Times. Ситуацията била съмнителна, защото двамата твърдели, че са защитени от дипломатическия си статут, но не били регистрирани с такъв в Швейцария.   „Вярно е, че проверихме двама руски граждани в Давос и те се идентифицираха с дипломатически паспорти, но нямахме причина да ги задържаме. Те бяха освободени“, заяви говорител на швейцарската полиция.\r\nСлужбите на реда заподозрели двамата руснаци, които се представили за водопроводчици, в шпионаж. Според информацията, подозренията били, че те са изпратени от Кремъл, за да инсталират подслушващи устройства около курорта, с които в Москва да слушат личните разговори на световните лидери и бизнесмените, присъстващи на събитието.  Говорител на руското посолство в Берн отхвърли тези твърдения и отрече двамата руснаци да са били шпиони.\r\n„Дипломатически паспорт се дава само на високопоставени представители, не са обикновени работници“, заяви той пред Reuters.   „Смятам че това е глупава шега“, добави той.    През 2018 г. швейцарските медии, позовавайки се на доклад на разузнаването на страната, твърдяха, че един от всеки четирима руски дипломати в Берн е шпионин. Тогава руският посланик също отхвърли тези твърдения, като заяви, че те са базирани на „предположения“. ", "date": "2020.01.22", "title": "Осуетили руски план за шпионаж на форума в Давос"}
{"url": "https://www.actualno.com/tennis/velikite-igrajat-da-specheljat-a-ne-prosto-da-ne-zagubjat-news_1426315.html", "text": "      Шокът в първите минути от на Australian Open е голям не само в , но и сред световната общественост. Донеслият много сълзи от радост за спортните фенове у нас тенисист отново показа, че това, което го разделя от най-големите победители, е не техническият арсенал, а манталитетът, демонстиран на корта. Поредното доказателство за това е фактът, че полуконтузеният американец Томи Пол за пръв път в кариерата си премина във втори кръг на турнира от Големия шлем, и то обръщайки българина в 5-ия сет на почти спечелен двубой. И вината е изцяло на .       Роденият в Хасково тенисист пропусна да убие всяка надежда на своя опонент, след като вече го бе пратил в нокдаун. Димитров изостана с 0:2 в сетовете, но с на моменти брилянтна игра се добра до изравняване, а по лицето на американския младок личаха отчаяние от развоя на двубоя и несигурност дали изобщо ще издържи физически в сет №5.   Подобно на Магдалена Малеева на Олимпийските игри в Атина, когато една от най-добрите ни тенисистки в историята вярваше, че контузената Елена Данилиду сама ще се бие и избра просто да чака грешки на опонента, Григор Димитров не се възползва от очеизвадното предимство, което имаше пред американския си съперник. , бившият №3 в света свърши изключителна работа в 5-ия сет и стигна до два пробива с точната стратегия, която трябваше да прилага (главно с отровни сечени удари и накъсване на темпото на игра, карайки американеца да променя постоянно постановката си), но след това изоставяше този свой план, разчитайки че Пол сам ще се погрижи за поражението си. ...   автор:      ", "date": "2020.01.22", "title": "Великите играят да спечелят, а не просто да не загубят"}
{"url": "https://www.actualno.com/europe/putin-rusija-se-nujdae-ot-silna-prezidentska-vlast-news_1426312.html", "text": "      „Русия, с огромната си територия, с многото вероизповедания, с голям брой нации, народи, националности, живеещи в страната – те дори не могат да се преброят, някой казва 160, някой 190 - има нужда от силна президентска власт \", каза Путин на среща с обществеността, предаде ТАСС.      Той каза още, че формата на парламентарна република е често срещана в света, добавяйки, че в Русия това е теоретично възможно, но не и целесъобразно.   В понеделник руският президент внесе в парламента проект за промени в Конституцията, които се отнасят до подобряването на организацията на публичното управление. Предвижда се законопроектът да бъде обсъден от Държавната дума в четвъртък.\r\nОсвен всичко друго, руският президент предложи премиерът, както и членове на правителството, да бъдат назначавани от президента на страната, след като бъдат одобрени от Държавната дума.  Според Путин това ще помогне за \"повишаване на ефективността на взаимодействието между представителната и изпълнителната власт на правителството и за засилване на ролята на Държавната дума и парламентарните партии\". ", "date": "2020.01.22", "title": "Путин: Русия се нуждае от силна президентска власт  "}
{"url": "https://www.actualno.com/climate/davos-2020-koi-sa-pytishtata-za-vyzstanovjavaneto-na-zemjata-news_1426291.html", "text": "             По време на поредицата от срещи бе лансирана инициативата , целяща да подпомогне световната общност на водещи правителства, глобални бизнеси и гражданското общество за възстановяване на флората на земята чрез засаждането на милиони дървета и други растителни видове.    Инициативата си поставя за цел също така да участва в трансформирането на енергийната и тежката промишленост, като се насочат усилия по отношение на връщането към живот на незалесени територии - включително земи, възстановяващи се от пожари, на принципа на вторичната сукцесия.  Клаус Шваб, основател и президент на Световния икономически форум, заяви: „ \".\r\nВ специално обръщение президентът на Доналд Тръмп обяви подкрепата си за инициативата от страна на Вашингтон. „ \", подчерта Тръмп.        Емисиите на парникови газове достигнаха рекордните 55,3 гигатона на CO2-еквивалент през 2018 г. Според доклад на ООН за околната среда, възможността Земята да задържи изменението на климата под 1,5 градуса по Целзий означава, че трябва да намалим емисиите с 55% между 2020 и 2030 г. При сегашните нива на вредни емисии, нашият „въглероден ресурс“ ще бъде изчерпан преди 2030 година. Междувременно емисиите на парникови газове не показват признаци за повишаване в близко бъдеще, коментират експерти на Световния икономически форум. Въпреки че тази прогноза не е особено устойчива, природосъобразни решения предлагат перспектива човечеството \"да си закупи ценно време\" по отношение на въглеродния отпечатък. \r\nЗалесяването, отглеждането и растежа на един трилион дървета през следващото десетилетие паралелно ще е свързано с отделянето на 12 гигатона CO2 в атмосферата всяка година, като същите дървета обаче ще задържат до 205 гигатона CO2-еквивалент, когато пораснат. Като цяло се изчислява, че инициативата за залесяването може да осигури до една трета от необходимите климатични решения до 2030 г. за постигане на целта от 1,5 градуса по Целзий.        ", "date": "2020.01.22", "title": "Давос 2020: Кои са пътищата за възстановяването на Земята?"}
{"url": "https://www.actualno.com/crime/shte-otnemat-li-na-arabadjievi-imushtestvo-na-stojnost-blizo-380-mln-lv-news_1426299.html", "text": "      На днешното редовно заседание Комисията за противодействие на корупцията и за отнемане на незаконно придобитото имущество (КПКОНПИ) взе решение за внасяне в Софийския градски съд (СГС) на иск за отнемане на имущество срещу Вълчо и Маринела Арабаджиеви и свързани с тях юридически лица на обща стойност 379 444 968 лв. Двамата са обвинени от Прокуратурата на Република в участие в организирана престъпна група за финансови престъпления, съобщиха от комисията.      Комисията претендира отнемане на апартамент в центъра на София с две паркоместа и склад и парцел с двуетажна сграда в строеж в кв. Бояна на обща стойност 5 750 000 лв. и два луксозни автомобила – Ролс Ройс Фантом и Рейндж Роувър за 401 250 лв. В иска е включена и левовата равностойност на намерени парични средства в различни валути, равняваща се на на 2 295 806.54 лв. КПКОНПИ иска от СГС отнемане и на дружествени дялове и акции, които са обезпечени с възбрана върху хотелски комплекс в София, три хотелски комплекса в курорта Елените и един в Свети Влас.   През октомври КПКОНПИ внесе в СГС иск за отнемане на имущество на обща стойност 6 815 744.58 лв. и срещу сина им Вълчо. В сумата са включени и намерените налични 2 295 806.54 лв. в различни валути.\r\nНа заседанието на КПКОНПИ бяха взети общо 13 решения за внасяне на искове в СГС и в окръжните съдилища в Благоевград, Бургас, Варна, , Плевен и Русе за отнемане на имущество на обща стойност 384 120 283.88 лв.  Проверките срещу тринадесетте лица са започнати след получени уведомления от прокуратурата за привличането им в качеството на обвиняеми за извършени престъпления - държане на високорискови наркотични вещества с цел разпространение, включително и в организирана престъпна група, трафик на хора, имотна измама и финансови престъпления. ", "date": "2020.01.22", "title": "Ще отнемат ли на Арабаджиеви имущество на стойност близо 380 млн. лв.?"}
{"url": "https://www.actualno.com/sofia/protest-v-zashtita-na-ivan-gavalugov-gotvjat-ot-pp-mir-v-botevgrad-news_1426319.html", "text": "      Сагата с кмета на Ботевград продължава. На 10 януари Административният съд - София област (АССО) е отменил решението на ОИК-Ботевград.  Уважена е жалбата на политическа партия \"Движение инициатива за Ботевградска община\" /ДИБО/ и Политическа партия \" Обединена Социалдемокрация\". Така съда прекратява предсрочно правомощията на Иван Гавалюгов като кмет на община Ботевград. Решението на съда можете да видите ТУК.      Като реакция гражданите на община Ботевград организират в социалните мрежи поредния мирен протест в защита на кмета Иван Гавалюгов, съобщават от ПП МИР. Протестът срещу решението на АССО се организира за неделя, 26 януари 2020 г, от 11.00ч.   От ПП МИР категорично застават зад кмета Гавалюгов, който бе издигнат и избран още на първи тур от листата на младата политическа партия и заявяват, че ще предприемат всички законови мерки за да докажат, че срещу ботевградския кмет действа целенасочена атака, която цели да отстрани един от малкото кметове, дръзнал да се противопостави на управлението. Това гласи позицията им, изпратена до медиите.\r\n\"Атаката срещу Гавалюгов е своеобразен лов на вещици, който цели отстраняването на всеки, дръзнал да се противопостави на престъпното управление не само в община , но и в държавата като цяло” категоричен е председателя на ПП МИР Симеон Славчев, който  изрази съмнение, че всички „сигнали” срещу Гавалюгов идват от приближени, действащи политици на , чието име излезе след разразилата се водна криза в Ботевград и източването на .  „ПП МИР ще се включи в организирания в социалните мрежи граждански протест в защита на Иван Гавалюгов, като ще предприемем всички законови действия за да докажем, че обвинението за конфликт на интереси срещу кмета на Ботевград е режисирано и добре организирано мероприятие, което цели да скрие истината за далаверите, които са се случвали в предишни мандати в общината, преди идването на Гавалюгов. ПП МИР налага нов стил на управление в общината, а това очевидно не е по вкуса на управляващите” категоричен е още Славчев. ", "date": "2020.01.22", "title": "Протест в защита на Иван Гавалюгов готвят от ПП МИР в Ботевград"}
{"url": "https://www.actualno.com/crime/hvanaha-pijan-slujitel-na-prokuraturata-v-tyrgovishte-news_1426282.html", "text": "      С 2,96 промила алкохол в кръвта е хванат вчера зад волана на автомобила си съдебният администратор на Окръжна прокуратура – Търговище, съобщават от Апелативна прокуратура – Варна. Срещу 43-годишния Илиян Маринов е образувано бързо съдебно производство, след като тестът с дрегер показал високи нива на алкохол. Той е бил спрян за проверка след 17 часа вчера от полицаи в Търговище.      От държавното обвинение уточняват, че наказанието за шофиране на моторно превозно средство с концентрация на алкохол в кръвта над 1,2 промила е от 1 до 3 години и глоба от 200 до 1000 лева.   Маринов ще бъде освободен от работа в Окръжната прокуратура. ", "date": "2020.01.22", "title": "Хванаха пиян служител на прокуратурата в Търговище"}
{"url": "https://www.actualno.com/society/btv-objavi-koj-e-zamestnikyt-na-slavi-news_1426325.html", "text": "               , казват от телевизията.     , коментира Флориан Скала, главен изпълнителен директор на bTV Media Group.    , роден в Атина, живее в от петгодишен. Учил е журналистика в СУ „Климент Охридски“. Професионалния си опит, свързан с настоящата му роля в bTV, натрупва като радио водещ, репортер в онлайн медии, сценарист, блогър, автор и др. Като журналист в Offnews.bg през 2014 г. той печели наградата „Валя Крушкина – журналистика за хората“. От 2016 г. се занимава със стендъп комедия, като само досега има над 300 представления в цялата страна.\r\nПървоначално Николаос става сценарист в продукционния екип на bTV през 2019 г., като ще запази тази роля паралелно с работата си на водещ.     ", "date": "2020.01.22", "title": "bTV обяви кой е заместникът на Слави"}
{"url": "https://www.actualno.com/curious/superveterinar-se-zavryshta-po-viasat-nature-na-3-fevruari-nov-sezon-i-na-stroej-na-giganti-po-viasat-explore-news_1426332.html", "text": "       \"Суперветеринар\"-ят Ноел Фицпатрик се завръща по Viasat Nature от 3 февруари, а новият сезон на \"Най-дивото оцеляване\" започва на 9 февруари. Viasat Explore показва нов сезон на \"Строеж на гиганти\" от 3 февруари; \"Големият улов\" започва в събота, 8 февруари, от 21:00.       Суперветеринар – нов сезон Всеки делничен следобед 3 февруари, в 16:20 ч.\r\nСледвайте отдадения ортопедичен неврохирург професор Ноел Фицпатрик, който ръководи екип от повече от 200 ветеринари, сестри и физиотерапевти и спасява животните за радост на техните предани стопани.  Издигайки животоспасяващото лечение и състраданието на съвсем ново ниво, поредицата улавя суровата емоция, драма и жизнерадост в клиниката на Фицпатрик като показва някои от най-сложните ветеринарни предизвикателства в историята. Ноел и екипът му откриват необикновени и иновативни решения, за да спасяват животи и крайници, давайки надежда на семействата, които в много от случаите са изгубили вяра, че на любимците им може да се помогне.  Най-дивото оцеляване     Започва от четвъртък, 13 февруари, в 20:00 ч.\r\nСезон: 2\r\nБрой епизоди: 10 x 60 мин.\r\nОригинално заглавие: Wildest Survival\r\nГодина: 2019   Поредицата за поведението на животните показва необикновения живот и адаптация на най-дивите, невероятни и понякога странни животни в природата. Информативна, креативна и драматична поредица, която ни кара да открием богатия и разнообразен свят на животните - от най-миниатюрните паячета, през гигантските обитатели на океана, до най-способните да се адаптират към изпитанията на нощния живот същества.\r\nРазкриваме уникални начини, по които животните откриват храна, избягват смърт, намират партньор.  Дивата Страна на чудесата: Острови на еволюцията Започва от събота, 1 февруари, в 14:05 ч.\r\nСезон: 1\r\nБрой епизоди: 3 x 60 мин.\r\nОригинално заглавие: Wild Wonderland: Islands of Evolution\r\nГодина: 2016\r\nВ поредицата от три части професор Ричард Форти изследва защо островите са природните лаборатории на еволюцията и показва някои от най-уникалните и забележителни видове, които живеят там. Разкриваме защо еволюцията е много по-сложна от \"оцеляване на най-приспособените\", показвайки живота на островите от възникването и населяването им до процъфтяването на еволюционната креативност, което често придружава тяхната зрелост, както и какво се случва, когато островите остареят и наближат своя край.   Професор Форти вижда диви лемури в дъждовните гори на Мадагаскар, скариди, който издържат на киселина в каменните басейни на Хавай, и гигантски паяци вълци в Мадейра, докато търси скритите правила на островната еволюция.  Строеж на гиганти Започва от понеделник, 3 февруари, в 22:00 ч.\r\nСезон: 2\r\nБрой епизоди: 12 x 60 мин.\r\nОригинално заглавие: Building Giants\r\nГодина: 2018\r\nКак е възможно да се изградят тунелите за рекордна система на метрото под града, без сградите отгоре да се срутят? Как е възможно инженерите да изградят 50-километров мост, който може да издържи на яростта на смъртоносен тайфун?\r\nКак инженерите изграждат кораб, който може да мисли, да акостира на пристанище и да се презарежда сам, без човешка помощ? Забележителната поредица разкрива необикновени иновации, които помагат за изграждането на суперструктури, и разкрива как функционират.  Големият улов Започва от събота, 8 февруари, в 21:00 ч.\r\nСезон: 1\r\nБрой епизоди: 6 x 60 мин.\r\nОригинално заглавие: The Big Catch\r\nГодина: 2015\r\nОсем безстрашни рибари се отправят на най-невероятното риболовно приключения, пътувайки из цялото земно кълбо и поставяйки на изпитание всеки аспект от своята издръжливост и опит. Авантюристът Бен Фогъл ги предизвиква да използват местни риболовни техники наред със собствените им умения на драматични локации - от река Меконг в Лаос до заснежените планини на Британска Колумбия. Поредицата показва невероятната красота и разнообразие на подводния свят, докато решителните състезатели се борят да стигнат до финала.  ", "date": "2020.01.22", "title": "Суперветеринар се завръща по Viasat Nature на 3 февруари, нов сезон и на „Строеж на гиганти“ по Viasat Explore"}
{"url": "https://www.actualno.com/interest/smyrtonosnite-epidemii-trygnali-ot-kitaj-news_1426336.html", "text": "              2003: ТОРС Тежкият остър респираторен синдром се появи през ноември 2002 г. в южната провинция Гуандун.\r\nСмятало се, че е от прилепи, синдромът очевидно се е предавал на хората чрез цибетови котки, продавани за месо на пазари за диви животни.  Също така „ , наречен така заради външния си вид на корона, когато се наблюдава под електронен микроскоп, ТОРС е силно заразен и причинява остра, а понякога и фатална пневмония.\r\nОт началото на 2003 г. той предизвика голяма паника в Азия, главно в Китай, Хонконг и Сингапур. Световната здравна организация (СЗО) на 12 март издаде глобална здравна тревога.   Епидемията от ТОРС причини 774 смъртни случая в световен мащаб от повече от 8 000 инфекции в около 30 държави. Осемдесет процента от жертвите са били в Китай и Хонконг.     1997: Птичи грип A (H5N1) А (H5N1) щам на птичи грип отне за първи път живот в Хонконг през 1997 г., оставяйки шестима мъртви.\r\nТой се появи на бял свят през 2003 г. в Югоизточна Азия, при което загинаха 282 души от 468 заразени  в 15 страни, сочат данни на СЗО.\r\nНо вирусът е бил особено опасен за отглеждани птици и почти всички случаи при хора са сред такива, които са имали пряк контакт със заразени птици.   Инфекциите между хората бяха изключително ограничени, въпреки че имаше опасения, че вирусът ще се развие в лесно преносима форма, така че птичият грип не се счита за .   1968: Хонконгски грип Нов грипен вирус от тип А - сред трите сезонни типа - започва да се разпространява в Хонконг от юли 1968 г., като заразява 500 000 души или 15 процента от населението.\r\nСлед това се премества в останалата част от Азия, достигайки и Европа седмици по-късно.\r\nРазгледана като първа от новото време, нейното разпространение бе подпомогнато от увеличаването на международните въздушни пътувания.   Епидемията предизвика голяма международна мобилизация, координирана от СЗО. От ноември 1968 г. са разработени ефективни ваксини.\r\nСчита се, че пандемията е убила един милион души, твърдят от американските Центрове за контрол и превенция на заболяванията (CDC). 1957: Азиатски грип Първите случаи на този вариант на грип, също тип А, са установени през февруари 1957 г. в югозападната провинция на Китай Гуйджоу. Вирусът се разпространи из Китай и останалата част от Азия и по света в най-сериозната пандемия след испанския грип от 1918 година.\r\nСмята се, че е убил 1,1 милиона души, твърдят от CDC. ", "date": "2020.01.22", "title": "Смъртоносните епидемии, тръгнали от Китай "}
{"url": "https://www.actualno.com/tennis/vpechatljavasht-federer-dade-samo-shest-gejma-na-krajnovich-news_1426316.html", "text": "      Ветеранът Роджър Федерер се класира без проблеми за третия кръг на Откритото първенство на Австралия, след като победи сърбина Филип Крайнович с 6-1, 6-4, 6-1 във втория си мач в Мелбърн.      Заради валежите в първия ден на турнира, които разместиха програмата на мачовете от първия кръг, вчера Крайнович игра петсетов мач с квалификанта Куентин Халис и умората се отрази на днешния мач.   Федерер започна ударно двубоя и спечели първите пет гейма, преди да позволи на съперника си да се разпише в резултата. Вторият сет бе най-оспорван, като швейцарският маестро рано дръпна с пробив, но Крайнович намери сили да го върне и да изравни при 4-4.\r\nВсе пак Федерер не допусна изненади и взе следващите два гейма, за да се доближи на сет от победата. В третата част световният номер 3 даде само един гейм на съперника си и затвори мача след час и 32 минути игра.    ", "date": "2020.01.22", "title": "Впечатляващ Федерер даде само шест гейма на Крайнович "}
{"url": "https://www.actualno.com/health/greta-tunberg-v-sblysyk-s-donald-trymp-v-davos-vijte-video-news_1426334.html", "text": "       Словесен двубой между Грета Тунберг и Доналд Тръмп в . Никой не е очаквал друго. В речите си двамата не назоваха имената си, но и нямаше нужда.       Американският президент Доналд Тръмп обяви, че Съединените американски щати процъфтяват, а страната се радва на най-чистите въздух и вода в историята си. излезе от Споразумението за климата от Париж, но обяви, че страната му ще се включи в инициатива за засаждане на 1 трилион дървета. Тръмп каза още, че не е време за песимизъм, и че предсказанията за апокалипсис са преувеличени.   \"Не е време за песимизъм. Време е за оптимизъм. Страхът и съмненията не се добри съветници. Време е за огромни надежди и радост и оптимизъм в действията. Време е да прегърнем възможностите на утрешния ден. Трябва да отхвърлим предсказанията на вечните пророци за гибел и апокалипсис.\" В публиката беше , която малко по-късно участва в  дискусия \"Избягване на климатичен апокалипсис.\" В речта си тя отново  беше категорична. За една година нищо не е направено, каза Тунберг на  световните лидери. Ние получаваме \"празни думи и обещания\". Според нея  всички, подписали Парижкото споразумение, се провалят в постигане на  заложените в него цели за градус и половина по-ниски температури.  \"Никоя политическа идеология или икономическа структура не успя  да се справи с извънредната ситуация, свързана с климата и околната  среда, и да създаде сплотен и устойчив свят. Защото светът, в случай че  не сте забелязали, в момента гори!\"\r\nВ сряда президентът на  Доналд Тръмп коментира , че би се радвал, ако се беше срещнал с шведската екоактивистка в Давос. По думите му тя не трябва да фокусира гнева си върху Съединените щати заради липсата на действия по изменението на климата. \"Бих се радвал да я видя\", каза Тръмп, докато твърди, че страни, различни от , са най-лошите замърсители и \"Грета трябва да се съсредоточи върху тези места.\"   Речите на Грета Тунберг и Доналд Тръмп в Давос можете да видите в следващото видео.      ", "date": "2020.01.22", "title": "Грета Тунберг в сблъсък с Доналд Тръмп в Давос. Вижте (ВИДЕО)"}
{"url": "https://www.actualno.com/showbusiness/dejvid-linch-si-govori-s-majmuna-v-nov-kysometrajen-film-video-news_1426338.html", "text": "       Режисьорът засне късометражния филм „Какво направи Джак?“, в който изигра главната роля.      Лентата беше пусната в Нетфликс за 74-ия рожден ден на режисьора, 20 януари.   Продължителността на черно-белия филм е 17 минути. В него Дейвид Линч се появява в ролята на детектив, който разследва убийство. Героят му провежда разпит с маймуна, която издава само тревожни звуци.   Късометражният филм е заснет през 2016 година. Той беше представен на различни кинофестивали. За широката аудитория лентата стана достъпна едва сега.   Режисьорът Дейвид Линч не само играе главната роля във филма, но и е написал сценария за него.    Американският режисьор е създател на множество филми, между които „Мълхоланд драйв“ и  ", "date": "2020.01.22", "title": "Дейвид Линч си говори с маймуна в нов късометражен филм (ВИДЕО)"}
{"url": "https://www.actualno.com/balkani/ekaterini-sakelaropulu-e-pyrvata-jena-prezident-na-gyrcija-news_1426251.html", "text": "      С огромно мнозинство в гръцкия парламент Екатерини Сакеларопулу бе избрана за първата жена президент на страната. Тя бе избрана с 261 гласа \"За\" при необходими 200.      Тя от управляващата Нова демокрация, лявата  опозиционна СИРИЗА и левите Движение за промяна вляво (КИНАЛ), предава БГНЕС.\r\nСакеларопулу ще играе голяма степен церемониална роля с ограничени политически правомощия. Тя ще бъде първата жена-държавен глава в Гърция.\r\nНовият президент на ще бъде на поста 5 години, започвайки от 13 март, когато приключва мандатът на действащия президент Прокопис Павлопулос.  Новоизбраният президент заяви, че това прави „чест на справедливостта и съвременните гръцки жени“.\r\nПредседателят на парламента Костас Тасулас ще посети Държавния съвет в 13:30 ч. местно време, за да обяви официално резултата от гласуването.          Коя е Екатерини Сакеларопулу? Сакеларопулу е известна като прогресивен съдия с особен опит в екологичното и конституционно право с над 40-годишен стаж като съдия.\r\nРодена е в Солун през 1956 г. и завършва право в Атина през 1978 г. През 1982 г. тя е назначена за помощник-съдия във Върховния административен съд (Държавен съвет). През 1988 г. тя е повишена в асоцииран съветник. През 2000 г. е повишена в държавен съветник, а през октомври 2015 г. става заместник-председател. През октомври 2018 г. тя е повишена в председател на съда.\r\nУчи конституционно и административно право на следдипломно ниво в Сорбоната. Избрана е за председател на Асоциацията на държавните съдии (1993-1995 и 2000-2001), генерален секретар (1985-1986) и вицепрезидент (2006-2008). Работи като член на Централната комисия за изготвяне на законопроекти (1993-1995 г.) и преподава екологично право в Националното училище за съдии (2005-2014 г.). Назначена е за член на изпитната комисия и на Съвета по изследвания на същото училище (2010-2013).\r\nБила е председател на Дисциплинарната комисия на Министерството на външните работи (2013-2015). От март 2015 г. е председател на научното сдружение „Гръцко общество по екологично право“.        Основният опозиционен лидер Алексис Ципрас заяви, че Сакеларопулу е \"изключителен съдия\" и защитник на правата на човека.\r\nМицотакис подчерта, че изборът й прекъсва традицията не само защото Сакеларопулу е жена, но и защото не е член на никоя политическа партия.\r\nДосегашните президенти често са били високопоставени партийни дейци, например бивши министри.\r\nЖени доминират в управлението на Европейския съюз. КОи са те можете да видите в  ", "date": "2020.01.22", "title": "Екатерини Сакеларопулу е първата жена президент на Гърция"}
{"url": "https://www.actualno.com/pleven/nad-5-600-000-lv-sa-izplatenite-pomoshti-za-otoplenie-v-plevensko-prez-tozi-sezon-news_1426263.html", "text": "      Общо 5 606 174 лв. са изплатените през този есенно-зимен сезон целеви помощи за отопление в Плевенска област. Сумата е с 1 161 626 лв. повече отколкото през предходния отоплителен сезон, съобщи Регионалната дирекция „Социално подпомагане“ в Плевен.      За сегашния сезон в региона са подадени 14 566 заявления-декларации за целева помощ за отопление. По 12 033 от тях са издадени заповеди за отпускане на целевата помощ. На 2 533 души е отказана такава помощ, защото се оказало, че не отговарят на изискванията да я получат.\r\nНай-много заявления-декларации са подадени в община Плевен – 3 387, в община Червен бряг – 2 309, и в община Гулянци – 1 516. Най-малко са в община Пордим – 742, и в община Кнежа – 781.\r\nПрез предходния отоплителен сезон в региона такива целеви помощи са отпуснати на 11 855 души.   ", "date": "2020.01.22", "title": "Над 5 600 000 лв. са изплатените помощи за отопление в Плевенско през този сезон"}
{"url": "https://www.actualno.com/cars/kakvo-trjabva-da-znaem-za-shofiraneto-v-zimni-uslovija-news_1426256.html", "text": "      Макар и зимата в да е сравнително мека, това не прави реалните зимни условия по-лесни. Когато започнат мъглите, снегът, скрежът, заледяването и други неприятни ситуации, шофьорите обикновено трябва да станат още по-внимателни. Както се оказва обаче, има много неща, за които дори не подозираме, че трябва да внимаваме.      Днес ще разгледаме няколко неща, които трябва да знаем за шофирането в зимни условия. Разбира се, всеки е запознат с необходимостта от качествени , но подготовката не спира с тях! Често сме чували, че е хубаво да държим резервоара поне наполовина пълен през цялата зима. Идеята уж е, че така сме сигурни, че горивото вътре няма да замръзне. Това обаче са глупости – горивото така или иначе няма да замръзне. Обаче съветът не е никак лош.  Проблемът с празните резервоари е, че може да се появи кондензация. А тя вече може да замръзне и да създава проблеми. Особено ако влезе в горивния път и замръзне, нещата не са добре. А и практически погледнато, ако имаме повече гориво, колата тежи повече, което помага при сцепление. Малка е разликата, но понякога и тази малка разлика може да е от значение. Една от опасните ситуации, с които можем да се сблъскаме без дори да очакваме, е черният лед. Това е тънък слой лед, който обикновено се получава при дъжд, когато времето навън е около 0 градуса. Тогава обикновено асфалтът е под нулата, а дъждът все още не е замръзнал. Когато капе по асфалта обаче, той моментално се превръща в лед и влошава пътните условия. Подобна ситуация се получава и когато се затопли достатъчно времето, за да се разтопи вече навалял сняг, който после се вледенява наново. Това ни е познатата поледица.    В една такава ситуация е страшно важно да караме внимателно. Хубавите зимни гуми (например от ) помагат много, но не са единственото нещо, което е от значение. Експертите съветват да се научим как се кара върху заледена повърхност. Обикновено за това е нужен усет, който няма как да придобием, без да се сблъскаме със ситуацията. Но най-важното е да сме спокойни, да се опитаме да намалим скоростта максимално и да не форсираме двигателя, за да не се заключим в приплъзване. В днешно време не е чак толкова трудно да вървим с колата през снега, но това не означава, че не можем да попаднем в някоя сложна ситуация. Голям проблем може да ни създаде забуксуването, особено ако имаме задвижване само на задните или само на предните колела. Това се получава, когато предадем прекалено много мощност на колелата спрямо сцеплението, което имат с повърхността. Тогава става почти невъзможно да получим добро сцепление, за да потеглим и засядаме.\r\nЗа да се избегне такава ситуация, добре е да караме по-бавно по заснежен път и да не влизаме в него със засилка. Много хора се изкушават да направят точно това, за да преминат по-бързо през него, но това не е добро решение. Ако попаднем в прекалено много сняг, по-бавното движение на по-ниски обороти обикновено ще ни осигури по-добро отношение на сцеплението.\r\nС тези съвети оцеляването в зимни условия е по-лесно, но все пак най-важното правило е да стоим колкото се може по-далеч от рискови ситуации!    ", "date": "2020.01.22", "title": "Какво трябва да знаем за шофирането в зимни условия"}
{"url": "https://www.actualno.com/politics/gechev-objavi-che-upravljavashtite-podkrepjat-oligarsi-i-namekna-za-podkrepa-za-zakona-za-hazarta-news_1426268.html", "text": "      Управляващите защитават правата на олигарсите, които диктуват пазара на нефтените продукти. Това каза депутатът от БСП проф. Румен Гечев пред журналисти.       \" Току-що завършиха коментарите и гласуванията по . На аргументите ни от европейската практика те не можаха да отговорят нищо .    Защитават интересите на олигарсите, които диктуват пазара на нефтените продукти . Това си е последователна практика на управляващите. Тяхната власт се държи на подкрепата на олигархични кръгове в , които ни доведоха до състоянието, което сме. Няма вода, децата болни от рак купуват лекарства на цени, седем пъти по-високи. Водата е източена, за да се въртят мощности и ВЕЦ-ове, които не би трябвало да ползват питейна вода . Това е една последователна политика на слугуването на олигарсите и мачкане на българския народ\", допълни още проф. Гечев.   Той заяви, че няма как тези, които управляват последните 10 години да търсят вина в хан Аспарух . Така проф. Румен Гечев , че са приемани лобистки закони за хазарта от времето на Пламен Орешарски. Във връзка с внесения от лидера на НФСБ Закон за хазарта, проф. Гечев коментира: \"По принцип с нашата социалистическа идеология трябва да подкрепяме хората и бизнеса, които създават материални блага, добавена стойност. Най-сигурният начин за подобряване на жизнения стандарт е много и качествена работа, а не много изтъркани талончета\", каза още проф. Гечев.   \"Не виждам защо ние трябва да влизаме в битка между хора, които печелят десетки милиони. За широката публика е ясно, че тази битка е точно между такива хората. Работата на БСП не е да защитава интересите на хора от хазарта. БСП има други задачи. Ние се занимаваме със защитата на интересите на трудещите се. Ние защитаваме тези, които създават Брутен национален продукт\", каза още Гечев, цитиран от Фокус.     ", "date": "2020.01.22", "title": "Гечев обяви, че управляващите подкрепят олигарси и намекна за подкрепа за Закона за хазарта"}
{"url": "https://www.actualno.com/montana/objaviha-gripna-vakancija-i-v-lom-news_1426250.html", "text": "      Със заповед на директора на Регионалната здравна инспекция в Монтана от всички училища на територията на община Лом излизоха в грипна ваканция.      Преустановяването на образователно-възпитателния процес важи за цялата област, а децата трябва да са на училище на 27 януари, понеделник.   Заповедта е във връзка с продължаващото покачване на заболеваемостта от грип и остри респираторни заболявания на територията на област Монтана.\r\nВ Карнобат, Сопот, Карлово и други градове учениците също са в грипна ваканция.   ", "date": "2020.01.22", "title": "Обявиха грипна ваканция и в Лом "}
{"url": "https://www.actualno.com/asia/turcija-instalira-termokameri-na-letishtata-sreshtu-novija-koronavirus-news_1426309.html", "text": "      Турция е подготвила термокамери и други предпазни мерки срещу разпространението на новия грипоподобен коронавирус, но в момента няма случаи или рискови пациенти, съобщи Министесрството на здравеопазването .      Броят на смъртни случаи вследствие на вируса, който произхожда от Китай, се увеличи до 9 с 440 потвърдени случая. Китайските здравни служители заявиха, че властите се стремят да контролират огнището, а данните показват, че той се разпространява „респираторно“.   Новото летище в Истанбул е основен международен център, обслужил над 50 милиона пътници през миналата година, а турските авиокомпании извършват ежедневни полети до дестинации в Китай, включително Пекин, Шанхай и Гуанджоу.\r\n„Имаме подготовка, включително да отведем рисков пациент от Китай в карантинната ни стая и да го закараме в болницата чрез специално определена линейка“, заяви министерството пред Анадолската агенция.  „Световната здравна организация (СЗО) не препоръча термокамери за Турция, но ние така или иначе взехме всички предпазни мерки, включително термокамери“, се допълва в изявлението.\r\nВирусът, произхождащ от централния китайски град Ухан, вече се е разпространил в основни градове на Китай, както и в , Тайланд, Южна Корея, Япония и Тайван.    ", "date": "2020.01.22", "title": "Турция инсталира термокамери на летищата срещу новия коронавирус "}
{"url": "https://www.actualno.com/starazagora/obshtinata-i-universitetyt-v-stara-zagora-shte-rabotjat-za-privlichane-na-studenti-news_1426229.html", "text": "      Проблемите и перспективите пред местното самоуправление и старозагорската Алма матер ще бъдат в центъра на редовните работни срещи, за които се договориха ръководствата на община Стара Загора и Тракийския университет. На първата среща, проведено снощи, са обсъждани съвместни дейности и целенасочена политика, по които ще се работи за привличане на кандидат-студенти и за задържане на вече обучените специалисти в града.      „За нас е от изключителна важност да създадете специалности, свързани с ИТ сектора, защото откриването на специализираното национално училище ще има необходимост от приемственост при висшата образователна степен и вашите специалности. Не бива да губим време“, заяви заместник-кметът по образование Иванка Сотирова.   „Подготвяме новите специалности - местни финанси, етерично-маслени култури, медицинска козметика, помощник-фармацевт.  За всички нас е важно Тракийският университет да създава професионалисти и да отговаря на нуждите на бизнеса“, заяви на срещата ректорът доц. Добри Ярков и благодари за подкрепата в новите начинания от кмета на Стара Загора Живко Тодоров. Реакторът посочи, че информатика, софтуер, както и компютърни и комуникационни мрежи са другите специалности, по които висшето училище активно работи. Тъй като университетът няма акредитация по тези направления, се  търсят варианти как да се приемат студенти за тях още през новата учебна година,за което се водят разговори с Техническия университет в София. Работи се и по откриването на обучение по други атрактивни професии от аграрното инженерство.\r\nНа срещата е обсъдена и програмата за годишнината на Тракийския университет през май. Ръководството на висшето училище планира тържествена част, научна конференция и множество срещи с бивши студенти от страната и чужбина. Съвместна дейност общината и университетът планират за презентиране на Алма матер по време на различни туристически и бизнес изложения.  По време на срещата е засегната и темата за подобряването на образователната инфраструктура. Ще бъде изграден и модерен информационен център, ще се работи активно по европейски проекти и по съвместни дейности с няколко министерства, които да подпомогнат Тракийския университет, уточни доц. Ярков. „Вече имаме подписани различни проектни линии за над 7 милиона лева“, допълни той.\r\nВ работната среща участваха и заместник-кметовете на община Стара Загора Красимира Чахова, Милена Желева и инж. Янчо Калоянов, секретарят на администрацията Делян Иванов, а от ректорското ръководство - доц. Нели Грозева,  проф. Мирослав Карабалиев, проф. Румен Бинев, доц. Емил Славов, доц. Кънчо Василев Пейчев и доц. Ани Златева.    ", "date": "2020.01.22", "title": "Общината и университетът в Стара Загора ще работят за привличане на студенти"}
{"url": "https://www.actualno.com/crime/akcija-na-prokuraturata-v-komisijata-po-hazart-news_1426271.html", "text": "      Прокуратурата влезе в Комисията по хазарта. Това съобщи bTV, като се позовава на свои източници.       Финансова инспекция се извършва в Държавната комисия по хазарта. Това съобщават от пресцентъра на Агенцията за държавна финансова инспекция, цитирани от Агенция \"Фокус\". Очаква се директорът на Агенцията да даде повече подробности за акцията в Държавната комисия по хазарта.\r\nПо информация на News.bg в сградата на Комисията са влезли и прокурорът Ангел Кънев и ръководителят на Специализираната прокуратура Димитър Петров.\r\nТвърде оскъдна е информацията на МВР относно акцията в Агенцията по хазарта. Това заяви вътрешният министър Младен Маринов преди изслушване в ресорната комисия в НС, предаде репортер на БГНЕС. По думите му единствената роля на МВР в случая е да обезпечи сигурността в района, където се е провела спецоперацията.  Към момента повече подробности не са известни. Не е ясна и официалната причина за проверката.\r\nАкцията е факт почти по едно и също време с думи на лидера на НФСБ Валери Симеонов относно работата на комисията. \"Общественото мнение е, че тя е сериозно пробита в полза на един основен играч в хазартния бранш\", каза Симеонов в кулоарите на парламента.   Припомняме, че по-рано (22 януари) излезе в Радио „Свободна Европа“. Божков е човекът, който контролира брандовете „Национална лотария“ и „Лотария България“. В интервюто бизнесменът е категоричен, че хазартният му бизнес е плащал каквото трябва по закон и че ще бъде платено, ако нещо бъде установено от АДФИ, че не е платено. Според него обаче, ако трябва да има доплащане на данъци, може да бъде направено такова само за месец назад.    Божков наблегна и, че Комисията по хазарта има точна статистика какви данъци са плащани за всеки билет и всяка игра и че три състава на тази комисия са сменени, откакто е утвърдено какви данъци плаща хазартния му бизнес и пита дали финансовият министър Владислав Горанов не е наясно с това? Божков казва и, че ако проверката срещу бизнеса му, образувана заради сигнал на собствениците на Ebet, е направена под натиск, прокуратурата следва да го установи. Той е категоричен, че п от Валери Симеонов е противоконституционен и ако бъде приет, ще се обърне към съда. Освен това, бизнесменът се усъмни в как с новия законопроект за хазарта за спорта ще дойдат още 50 млн. лева - вижте подробности в !\r\nМеждувременно, вносителят на законопроекта за хазарта Валери Симеонов коментира възможността футболен клуб \"Левски\" да остане без финансиране, ако проектът стане закон. Лидерът на НФСБ се усъмни, че клубът може да фалира с оглед това какви пари всъщност получава от Божков - повече подробности вижте в !\r\nЧу се глас и от БСП по темата със законопроекта - Румен Гечев, дългогодишен червен депутат и министър на икономическото развитие в кабинета на Жан Виденов, който доведе до пълен фалит , каза следното: \"Не виждам защо ние трябва да влизаме в битка между хора, които печелят десетки милиони. Ние се занимаваме със защитата на интересите на трудещите се. Ние защитаваме тези, които създават Брутен национален продукт\". Повече за позицията на Гечев научете в ! ", "date": "2020.01.22", "title": "Акция на прокуратурата в Комисията по хазарт*"}
{"url": "https://www.actualno.com/crime/kpkonpi-razsledva-nachalnik-na-nso-bivsh-direktor-na-bnr-rektor-i-zam-kmet-news_1426266.html", "text": "      С решение от 22 януари, Комисията за противодействие на корупцията и отнемане на незаконно придобитото имущество (КПКОНПИ) е установила конфликт на интереси по отношение на главния архитект на Община Благоевград . Причината -  упражняване на правомощия по служба /издаване на разрешения за  строеж/ в свой и в частен интерес /на свързани с него лица/ - нарушения  по чл. 58 ЗПКОНПИ. С решението на главния архитект са наложени и две  глоби от по 5000 лв., съобщават от Комисията.      * КПКОНПИ за установяване на конфликт на интереси срещу 6-ма души на висши публични длъжности (по смисъла на чл. 6 ал. 1 ЗПКОНПИ), съобщават още от там.   Разследва се началник на Националната служба за охрана, който е преназначавал без конкурс свои близък на длъжност \"началник сектор\". Антикорупционната комисия проверява и други такива  преназначавания от същия на по-високи длъжности в службата.  КПКОНПИ разследва и сигнал за генерален директор на БНР /бивш/ че като такъв е предоставил за ползване на СЕМ лек автомобил, който се   поддържа от бюджета на националното радио, като така си е осигурил   подкрепа от членовете на СЕМ.\r\nРазследват се двама общински съветници от Пазарджик : по сигнал, че са членове на органите за управление и представляващи сдружения /спортни клубове/, които получават пряко финансиране от бюджета на Община Пазарджик, а самите те, като общински съветници, са участвали в заседание на Общинския съвет, на което са приети решения за актуализация на бюджета и одобряване на плащания /субсидии/ за тези спортни клубове, като са гласували „За“ тези решения;\r\nПроверява се ректорът на Икономически университет – Варна по сигнал, че е работодател на съпругата си, а двамата са членове на Академичния съвет и като ръководители на научни звена и съпрузи получават значителни месечни доходи - възнаграждения за заеманите длъжности /ръководители и на катедри и научни звена в университета/       * , който води часове по \"Маркетинг\", бранд мениджмънт и реклама на 4, 5 и 6 курс;\r\nКомисията разследва и заместник-кмет на Община Сливен : по сигнал, че е учредител и председател на фондация, която е партньор на общината по много от реализираните проекти в региона.  ", "date": "2020.01.22", "title": "КПКОНПИ разследва началник на НСО, бивш директор на БНР, ректор и зам.-кмет "}
{"url": "https://www.actualno.com/viewpoint/reformite-na-putin-oshte-ot-syshtoto-news_1426253.html", "text": "                                 Рейтинг: от .\n            Гласували общо: потребители                 ", "date": "2020.01.22", "title": "Реформите на Путин: Още от същото"}
{"url": "https://www.actualno.com/society/sem-ne-uspja-da-izbere-nov-generalen-direktor-na-bnr-news_1426258.html", "text": "      Съвета за електронни медии не успя от първи опит да избере нов генерален директор на БНР. В надпреварата : Жени Гаджалова, Антон Митов, Андон Балтаков, Митко Димитров, Даниела Манолова и Александър Велев. Нито един от тях поста не успя при гласуването, което завърши преди минути да събере необходимото мнозинство от три гласа. В момента членовете на съвета са в едночасова почивка, след което гласуването започва отначало.      В понеделник и вторник те представиха концепциите си пред членовете на медийния регулатор.   До избора на нов генерален директор на общественото радио се стигна, след като през октомври миналата година СЕМ прекрати предсрочно мандата на . ", "date": "2020.01.22", "title": "СЕМ не успя да избере нов генерален директор на БНР"}
{"url": "https://www.actualno.com/starazagora/do-9-april-e-udyljen-cpoyt-za-ofepti-za-obshtectvenata-popycha-za-tunela-pod-shipka-news_1426240.html", "text": "      До 9 април, 17:30 часа, удължиха отново срока зa пoдaвaнe нa oфepти за oбщecтвeнaтa пopъчĸa зa пpoeĸтиpaнe и cтpoитeлcтвo нa oбeĸт: „Oбxoд нa гp. Гaбpoвo oт ĸм 20+124,50 дo ĸм 30+673,48, вĸлючитeлнo тyнeл пoд вpъx Шипĸa“ от Aгeнция „Πътнa инфpacтpyĸтypa\" (АПИ). Индиĸaтивнaта cтoйнocт на поръчката е 267 225 010 лв. бeз ДДC.      Tyнeлът пoд Шипĸa e cpeд пpиopитeтитe нa cтpaнaтa дo 2022 година. Дължинaта ме щe e 3,220 ĸилометра, с ĸoeтo ще е нaй-дългoтo тyнeлнo cъopъжeниe, изгpaждaнo в Бългapия. Отчyждитeлнитe пpoцeдypи и peшeниeто пo OBOC вече са факт. Нe e ocигypeнo финaнcиpaнe зa изпълнeниeтo нa oбeĸтa, нo е плaниpaно дa бъдe пpeдлoжeн в нoвaтa Oпepaтивнa пpoгpaмa „Tpaнcпopтнa cвъpзaнocт“ 2021-2027. В paзшиpeния идeeн пpoeĸт ca пpeдвидeни двe лeнти зa движeниe пo 3,75 м, двe вoдeщи ивици пo 0,50 м, двa тpoтoapa пo 0,85 м в тyнeлa, чиято виcoчинa нa cтpoитeлния гaбapит е 4,80 м. \r\nПредлoжeниятa нa ĸaндидaтитe зa yчacтиe се предвижда да се отварят в 14 часа на 10 април. Пpoeĸтнитe paбoти трябва да се изпълнят в срок от 240 ĸaлeндapни дни, a срокът за строително-монтажните работи е 1280 ĸaлeндapни дни. ", "date": "2020.01.22", "title": "До 9 април е удължен cpoĸът зa oфepти за oбщecтвeнaтa пopъчĸa за тунела под Шипка"}
{"url": "https://www.actualno.com/politics/kakvo-si-kazaha-bojko-borisov-i-ivanka-trymp-hipotezi-news_1426209.html", "text": "       Една професорка, която има собствен Институт, ми каза вчера, че на оная снимка от събранието на милиардерите Иванка Тръмп изобщо не се смее - не се смее, а споделя загрижеността на нашия премиер за безводието в Перник.          А после той пък й споделя безпокойството си от плъховете в София - големи колкото котки - навъдили се повече от хората в боклуците между панелните блокове.   Така ми каза жената - професорката, след като Институтъг й направил изследване - ама не съм питала Бойко колко е верно.\r\nАнна Заркова/журналист ", "date": "2020.01.22", "title": "Какво си казаха Бойко Борисов и Иванка Тръмп (хипотези)"}
{"url": "https://www.actualno.com/crime/maskirani-zadignali-10-000-lv-ot-benzinostancija-v-sofija-news_1426207.html", "text": "      Маскирани обирджии задигнали близо 10 000 лв. от бензиностанция в София, съобщава БНР.      Обраната бензиностанция се намира в района на Казичене.   По данни на МВР  трима мъже влезли в обекта около 2 ч. през изминалата нощ, заплашили касиерката и служител на обекта и откраднали наличния оборот и цигари. След това избягали. Сигналът бил подаден от служителите към 2.30 сутринта. Няма пострадали при обира.\r\nСтоличните криминалисти разследват случая, мъжете се издирват.  По случая е образувано досъдебно производство. Работата продължава под ръководството на прокуратурата.\r\nПреди по-малко от седмица, сходен обир беше извършен в бензиностанция на бул. \"Ботевградско шосе\" в столицата.    ", "date": "2020.01.22", "title": "Маскирани задигнали 10 000 лв. от бензиностанция в София"}
{"url": "https://www.actualno.com/curious/top-20-interesni-fakti-za-kuchetata-koito-moje-bi-ne-znaete-news_1426219.html", "text": "                                                             ", "date": "2020.01.22", "title": "Топ 20 интересни факти за кучетата, които може би не знаете"}
{"url": "https://www.actualno.com/balkani/razsledvat-za-komunisticheski-prestyplenija-predsedatelja-na-rumynskija-parlament-news_1426184.html", "text": "      Инcтитyтът за разследване на престъпленията на бившия комунистически режим в (IICCMER), се е самосезирал и е започнал разследване срещу председателя на сената и бивш външен министър . Разследването е за събитията от декември 1989 г., пише в. \" \", като се позовава на съобщения в румънските медии.      Разследването започна след като в медиите бяха публикувани дипломатически телеграми от периода, в който в румънския град започват вълнения, довели до рухването на комунистическия режим на в страната. Теодор Мелешкану е бил представител на румънската делегация на срещи във Виена в периода 19-20 декември 1989 година. Според публикациите в официалното си качество Мелешкану е дезинформирал и въвел в заблуда останалите дипломатически представители за събитията в Тимишоара, представяйки тогавашната реакция на комунистическите власти като \"слухове, разпространявани с враждебни намерения\" и \"непотвърдени медийни твърдения\".   Румъния е единствената държава в източния блок, където рухването на комунистическия режим е придружено с кървава революция. В периода 16-25 декември 1989 година страната е обхваната от протести, улични боеве и големи демонстрации. 1142 души са убити по време на събитията, а ранените са 3138. Румънският диктатор Николае Чаушеску и съпругата му Елена са екзекутирани след кратък процес на 25 декември 1989-а.\r\nИнститутът за разследване на престъпленията на комунистическия режим в Румъния е упълномощен да води разследвания от научна гледна точка на престъпления, злоупотреби и нарушения на правата на човека по време на целия период на управление на комунистическия режим. Институтът има право да сезира правораздавателните органи. По отношение на Мелешкану институтът е започнал проучвания на архивни документи, издирване на свидетели, събиране на доказателства и други специфични следователски материали.  Институтът уточнява, че в случай, че бъдат идентифицирани конкретни индикации относно извършването на престъпни деяния, може да уведоми компетентните органи, съобщава .\r\n„С оглед на информацията, публикувана в пресата, Институтът за разследване на престъпленията на комунизма (IICCMER) е уведомен служебно относно обстоятелствата и условията, при които г-н Мелешкану действа като представител на румънската делегация на заседанията от Виена от 19-20 декември 1989 г. в контекста на престъпления срещу човечеството от властите на комунистическия режим по време на събитията в Тимишоара, които доведоха до многобройни загуби на човешки животи и сериозни наранявания на много хора \".   Според дипломатическите телеграми Мелешкану е участвал като длъжностно лице в дезинформацията и заблудата, упражнявани от тоталитарния комунистически режим, като подвежда присъстващите на събитието дипломатически представители по отношение на престъпленията и злоупотребите, извършени в Тимишоара, поставяйки престъпленията, извършени от в категорията „слухове, публикувани с враждебни цели“ и „непотвърдени съобщения за новини“.    \"Анализирайки фактите с възможни престъпни последици, извършени от г-н Мелескану Теодор Виорел, IICCMER започна специфичната процедура по разследване. В този случай бяха разпоредени разследвания на архивните документи и идентифициране на свидетели, ще се администрират доказателства и други дейности, специфични за разследващата дейност на IICCMER\", посочва Институтът за разследване на престъпленията на комунистите.\r\n78-годишният Мелешкану е дипломат и юрист. От 2012-а до 2014-а е ръководител на Румънската служба за външно разузнаване. Бил е сенатор няколко мандата, министър на отбраната и на външните работи. В момента е председател на – горната камара на парламента. ", "date": "2020.01.22", "title": "Разследват за комунистически престъпления председателя на румънския парламент"}
{"url": "https://www.actualno.com/healthy/nechoveshki-uslovija-i-lipsa-na-specialisti-v-psihiatrichnite-bolnici-news_1426230.html", "text": "      Пожарът в столичния психодиспансер отново се повдигна темата за лошите битови условия и липсващи специалисти в държавните психиатрични болници.      Здравните заведения от този тип у нас са 12, а липсващите специалисти са 51. 25 са незаетите бройки при лекарите от отпуснатия щат – 166. През 2019 г. бяха заделени 10 млн. лв. за подобряване на условията в . От тях обаче реално отпуснати са малко под 3 млн. лв., но от здравното министерство заявяват, че до края на годината ще бъдат отпуснати и останалите средства, предаде bTV.\r\nПсихиатричната болница в Нови Искър „Св. Иван Рилски“ е пълна. Места за настаняване на болни – няма, няма и достатъчно лекари.   „Новозавършилите лекари и сестри не желаят да работят в такива условия, за такива мизерни заплати – това е подигравка. Обидно е за нас. За болните е по-скоро е унизително“, каза д-р Васил Урумов.   „Нашата работа тук е много опасна. Имаме нужда от помощ, не можем да се справим сами“, допълни Албена Атанасова, старши медицинска сестра.\r\nПадала мазилка, студ, течове и мухъл. Това са само малка част от условията в отделенията.\r\nВ болничната стая тавана се лющи, мебелите са стари, а заради старата дограма, въпреки работещото парно, болните спят с якета.    Здравните специалисти коментират, че заради лошите условия болните не могат да се изкъпят – няма топла вода , а при тази ситуация много трудно да мотивираш един пациент в тези условия да остане, да съдейства на лечението.    Температурата в болничните стаи е около 14 градуса , а пациентите спят с якета и шапки. Лошите условия, в които живеят пациентите, се отразяват на състоянието им, смятат .\r\n„Става дума за елементарни хигиенни условия, елементарно жизнено пространство. За място, на което човек наистина се лекува, и то да не е в тежест. И това да усложнява неговото душевно състояние“, заяви Веселина Величкова - клиничен психолог.\r\nПрез 2018 г. държавата обяви, че ще даде 10 млн. лв. за ремонт в психиатричните болници. До момента от тях са отпуснати малко над 2, 8 млн. лв. Болница „Св. Иван Рилски“ е получила 360 хил. лв. – с тях са санирани три от петте сгради. В тях са подменени и дограмите – за първи път от 1949 г.\r\n„Правят се нещата малко на парче, малко да се замажат очите на лекарите, на публиката, ето, ние направихме нещо, те пак са недоволни“, коментира д-р Урумов.   Недоволството идва заради липсващи действащи линейки и охрана в болницата, както и липсваща следболнична грижа. Дори след ремонта – за 30 души в отделението банята е една. и вече е с паднали плочки и мухъл.   В болницата се търсят лекари за щат и половина. Трима санитари, свободни са и 5,5 щата и за медицински сестри.\r\nД-р Васил Урумов обясни, че за миналия месец възнаграждението му е било 989 лв.\r\nТой допълни, че един лекар в болницата взема от 900 до 1300 лв., медицинските сестри около 1000 лв., а санитарите пък са на минималната работна заплата.\r\nОтвъд стените на болницата има стотици човешки съдби и причини, които са ги довели дотук. Там са и историите на невидимите героини от романите. Някои от болните са попаднали в тази среда едва на 18 години. Често нямат близки, които да се грижат за тях.\r\nТака те трябва да живеят в тези условия и да се лекуват. До края на годината здравното министерство ще инвестира и останалите 7 млн. лв. за по-добри условия във всички 28 лечебни заведения. ", "date": "2020.01.22", "title": "Нечовешки условия и липса на специалисти в психиатричните болници"}
{"url": "https://www.actualno.com/healthy/i-oblast-montana-e-v-gripna-epidemija-news_1426222.html", "text": "      Общо 7 общини са в грипна епидемия вече. От под карантина е и област Монтана. Пред обявяване на епидемия е и област Пловдив, съобщава БНР.      Още вчера по домовете си останаха учениците в Сопот, Карлово, Куклен, Карнобат и Сунгурларе, както и в Дупница и Сапарева баня. Най-много болни има в Смолянска, Бургаска и Пазарджишка област.   В София все още няма достатъчно болни, за да бъде обявена грипна епидемия. Броят на болните обаче расте в повечето градове на страната. На много места, като в Хисаря, са в сила всички противоепидемични мерки.\r\nГрипът идва внезапно с остро начало. Симптомите са еднакви – много  висока температура, силни болки в главата и обща отпадналост. Вирусът засяга най-вече децата. Самолечението не е препоръчително, тъй като бързо може да доведе до усложнения, припомня БГНЕС.  4 са щамовете на грип в страната. По данни на Националния център по  заразни и паразитни болести у нас по равно циркулират щамовете Канзас и  така нареченият свински грип.\r\nТолкова ли е страшен новият корона вирус, вижте в .   Пикът се  очаква в средата или в края на февруари. Според лекарите е  рано да се говори за грипна епидемия в цялата страна, но пред лекарските  кабинети вече е пълно с болни.    Съвет на лекарите към пациентите е щом се разболеят да се изолират, за да не заразяват и други хора.\r\nМедицинските маски, които много хора носят, е добре да се сменят на всеки два часа, съветват лекари. ", "date": "2020.01.22", "title": "И област Монтана е в грипна епидемия"}
{"url": "https://www.actualno.com/montana/sprjaha-nelegalen-italianski-bokluk-v-montana-news_1426232.html", "text": "      Полицията разследва нерегламентирано транспортиране на , които са разтоварени в , съобщиха от областната дирекция на МВР в града.      На 21 януари 2020 г. около 9.30 часа след сигнал в сектор „Противодействие на икономическата престъпност” при ОДМВР – Монтана за нерегламентирано транспортиране на отпадъци с произход Италия е извършена проверка  на тежкотоварен „Daf“ с румънска регистрация.   Камионът е преминал границите на страната и предприел действия за разтоварване на отпадъци на територията на гр. Монтана.\r\nПри извършената незабавна проверка е установено, че камионът е с неизрядни съпроводителни документи, товарът не съответства по вид и получателят не е заявявал и сключвал договор за получаване на отпадъка.  По случая е образувано досъдебно производство в ОДМВР – Монтана. ", "date": "2020.01.22", "title": "Спряха нелегален италиански боклук в Монтана "}
{"url": "https://www.actualno.com/politics/deputatite-udyljiha-sroka-za-izgotvjane-na-odit-ot-smetnata-palata-na-bnr-news_1426226.html", "text": "      Депутатите удължиха с месец и половина срока, в който Сметната палата трябва да предостави резултатите от възложения ѝ финансов одит на Българското национално радио (БНР).      Окончателният доклад трябваше да бъде готов в края на януари, но се налага срокът да бъде продължен заради забавяне при получаване на информацията, свързана с решения на Управителния съвет на БНР. Към архивираните протоколи от заседанията не са съхранявани материалите, свързани с дневния ред и взетите решения, което е наложило допълнителното им събиране.   При проверките на разходите пък, свързани с възлагане на обществени поръчки, са необходими становища, които са забавени, защото трябва да се изготвят от хора, които не са били на съответните позиции при издаването им.\r\nОдитът на финансовото управление на БНР обхваща периода от 1 януари 2017 г. до 30 септември 2019 г., а окончателния доклад на Сметната палата трябва да бъде готов до 10 март 2020 г.  Решението за финансова проверка депутатите взеха през месец септември миналата година, а причина за това стана информацията, че обществената медия е натрупала дефицит в размер на около 4 млн. лева.\r\nТогава бе създадена и Временната анкетна комисия, която да провери обстоятелствата около замлъкването на програма „Хоризонт“, случило се на 13 септември, както и всички твърдения за политически натиск срещу ръководството и журналисти от медията.   Днес СЕМ пък избира нов генерален директор на общественото радио – пост, за който се борят шестима претенденти.     ", "date": "2020.01.22", "title": "Депутатите удължиха срока за изготвяне на одит от Сметната палата на БНР"}
{"url": "https://www.actualno.com/balkani/tri-grycki-ostrova-se-vdignaha-na-stachka-zaradi-migrantite-news_1426223.html", "text": "      Жителите на гръцките острови Лесбос, Самос и Хиос организират , 22 януари, всеобща стачка и протести на централните площади заради ситуацията с мигрантите, съобщи МИА, цитирана от БГНЕС.      Под надслов \"Искаме нашите острови. Искаме си обратно живота\" те ще настояват да бъде намален броят на мигрантите на островите и те да бъдат справедливо разпределени в останалите части на държавата. Протестиращите искат търсещите убежище да бъдат настанени в центрове с нормални условия.   Стачката се осъществява с подкрепата на гражданите от северната част на Егейско море, както и от кметовете. Според разпространената предварително информация, затворени са обществените учреждения, магазините, ресторантите, таверните и кафенетата.\r\nПрефектът и кметовете на островите ще се срещнат утре, 23 януари, в Атина с представители на отговорните за ситуацията министерства и ще връчат петиция от местното население.  Според официалните данни на гръцкото правителство, към 20 януари на Лесбос има 21 378 бежанци и мигранти. От тях 19 225 са в приемния център Мория, чийто капацитет е 2 840 места. На Самос има 7 517 мигранти, а на Хиос – 6 003.\r\nГоворителят на правителството Стелиос Пецас заяви пред медиите, че става въпрос за сериозен обществен проблем, който правителството се старае да реши. Той повтори акцентира върху четирите основни теми, върху които то работи: охрана на границите, ускоряване на процедурата по предоставяне на убежище, увеличаване броят на върнатите в Турция мигранти и изграждане на затворени центрове. Успоредно с това се провеждат кампании по опразването на островите и интернационализиране на проблема с мигрантите.   Когато бъде дадено заключение, че лицето няма право на убежище, гръцката полиция, в сътрудничество в турската и с Фронтекс, го връщат обратно в Турция, в съответствие с декларацията ЕС – Турция. Това ще продължи и през следващите дни с по-интензивни темпове, заяви Пецас.     ", "date": "2020.01.22", "title": "Три гръцки острова се вдигнаха на стачка заради мигрантите"}
{"url": "https://www.actualno.com/tennis/grigor-dimitrov-dopusna-razocharovashto-porajenie-ot-amerikanec-v-avstralija-news_1426149.html", "text": "      Най-добрият български тенисист Григор Димитров допусна сензационен срив в тазгодишното издание на Australian Open и се сбогува с първата надпревара от Големия шлем.      Българинът бе на прага на това за пръв път в кариерата си да обърне двубой, в който губи с 0:2 след първите два сета, но американецът Томи Пол, който едва ходеше след 3-ия сет, съумя да надиграе бившия №3 с 4:6, 6:7 (6:8), 6:3, 7:6 (3), 6:7 (3) в убийствена 4-часова битка на \"Маргарет Корт Арина\".Повече за развитието на двубоя .    Гришо стартира колебливо участието си на Откритото първенство на Австралия, след като загуби първия сет в мача си срещу Хуан Игнасио Лондеро, но показа марков в следващите 3 сета и спечели заслужено с 3:1. Отпадането на двама от тежките съперници в неговата част на схемата пък означава, че той има шанс да се изправя само срещу непоставени тенисисти до осминафиналите, където го чака потенциален двубой срещу Роджър Федерер.  Томи Пол е сравнително непознато име за масовите фенове на спорта, като в момента е 80-и в ранглистата на ATP. В първия кръг той спечели с 3:1 срещу Леонардо Майер. В кариерата си, стартирала в професионалния тур през 2015 година, той има 14 победи и 16 загуби и няма титла на своята сметка. ", "date": "2020.01.22", "title": "Григор Димитров допусна разочароващо поражение от американец в Австралия"}
{"url": "https://www.actualno.com/europe/parij-ne-blokirame-razshirjavaneto-prosto-iskame-da-sme-sigurni-che-es-e-gotov-news_1426211.html", "text": "      Ако методологията за разширяване бъде ревизирана и Съюзът напредне в собствената си реорганизация, със Северна Македония могат да започнат много бързо и френският президент Еманюел Макрон да реши да превърне срещата на върха в Загреб в успех през май. Това заяви Стефан Сежурне, френски евродепутат от партията на френския президент Макрон, в интервю за МИА, цитирано от БГНЕС.      Той казва, че е наясно, че Северна Македония е постигнала напредък, за да премине към следващата фаза на европейската интеграция - откриване на преговори със Съюза, но също така е наясно, че представата за Франция от кандидатите и страните членки на ЕС е нарушена от отрицателното решение.   „Трябва да припомним, че и френските членове на Европейския парламент никога не са имали намерение да променят или нарушават политическия проект за разширяване на Европейския съюз. Наясно сме, че Северна Македония постигна напредък в напредъка на преговорите за . Особено визирам реформите в съдебната система досега, мерките в полза на по-голяма прозрачност или промяната на името й. Тези усилия също свидетелстват за привлекателността на Европейския съюз и можем да се гордеем с това“.\r\n„Ветото на президента Еманюел Макрон за начало на преговорите за присъединяване не трябва да предизвиква негодувание сред македонците. Това в никакъв случай не е жест срещу страната. Франция смята, че не трябва да се извършва в негова вреда, което би довело до институционална блокада. Допълването на съвета на Съюза с две места в настоящата ситуация само ще усложни работата. Повече от всякога се нуждаем от отговорна и ефективна Европа“, допълни той.  Относно вероятността за нарушения имидж на Франция Сежурне отговори утвърдително.\r\n„Това е вярно и съжалявам за него, но не сме сами - Дания и Холандия също изразиха сдържаност за зелена светлина на Европейския съвет през октомври 2019 г. Това е обща позиция, която е в интерес на засегнатите народи. Трябва да се реформирате, преди да искате да сте отворени за другите. Това е в интерес и в посока на устойчивостта на Съюза. Трябва да се разбере, че е застрашена достоверността на европейското послание“.   „Действащата процедура на преговори е твърде трудна, твърде непрозрачна, твърде сложна. Тя трябва да бъде опростена, трябва да се говори със съответните държави. По този начин можем да избегнем ненужното разочарование в страни, които искат да се присъединят към нас. Тази промяна в методологията може да бъде обсъдена и в рамките на Конференцията за бъдещето на Европа, чийто принцип току-що беше одобрен от мнозинството по време на последната пленарна сесия на ЕП в Страсбург (януари 2020 г.), продължи евродепутатът.    Той е и позитивно настроен относно вероятността за започване на преговори преди срещата на върха в Загреб.\r\n„Ако преразгледаме нашата методология, ако продължим напред със собствената си реорганизация, всичко е възможно. Преговорите могат да започнат много бързо. Президентът на републиката реши да превърне (срещата на върха) в Загреб в успех през май. Ние не блокираме разширяването, просто искаме да сме сигурни, че Европейският съюз е готов“. ", "date": "2020.01.22", "title": "Париж: Не блокираме разширяването, просто искаме да сме сигурни, че ЕС е готов "}
{"url": "https://www.actualno.com/sciencelogy/a1-zapochva-prodajbite-na-novija-huawei-p-smart-pro-news_1426231.html", "text": "             Huawei P smart Pro е най-новото попълнение в портфолиото от продукти на А1. Устройството влиза на пазара със заявка да се превърне в лидер в средния клас, комбинирайки конкурентни цени с технически характеристики, които доскоро бяха запазена територия за флагманите. Новият модел на Huawei ще се продава за 299,99 лeвa в брой и за 15,99 лeвa на месец на изплащане с тарифен план A1 One Unlimited 5XL.\r\nУстройството веднага се отличава със своя 6,59-инчов Huawei Ultra FullView дисплей с разделителна способност 2340 x 1080 FHD+, с гъстота на пикселите 391ppi. По този начин P smart Pro показва по-ясни и по-ярки цветове, което го прави особено подходящ както за любителите на видеоигрите, така и за четене или гледане на филм.\r\nДруга иновативна характеристика на устройството е страничният сензор за пръстов отпечатък. Лабораторните тестове на Huawei показват, че това позициониране позволява отключването на телефона само за 0,3 секунди. В същото време, благодарение на сливането на бутона за захранване и сензора за пръстови отпечатъци, събуждането на гласовия асистент става само за 1 секунда.  Надпреварата в създаването на все по-добри и по-добри камери вече поглъща и средния клас устройства, за което свидетелства прецизната тройна камера на Huawei P smart Pro. Тя комбинира 48-мегапикселова основна камера за фини детайли, както и 8 MP ултраширокоъгълна камера и 2 МP боке камера. Любителите на фотографията ще се радват да научат и за подобрения алгоритъм, по който софтуерът обработва изображенията.\r\nВпечатление прави и иновативната поп-ъп камера. Тя се издига автоматично, когато правите селфи и се прибира, когато сте готови. Обновеният алгоритъм за красиви селфита ретушира портретите, фокусирайки се повече върху лицето, а резултатът са перфектни изображения, дори при слаба осветеност.\r\nP smart Pro може да се похвали и със значително място за съхранение с размер от 128 GB. Технологията за компресиране на файлове EROFS спестява място, докато 6 GB RAM ефективно осигуряват безпроблемна работа, дори при използване на множество приложения. Паметта на устройството може да бъде допълнително разширена до 512 GB с помощта на слот за МicroSD карта.    Подобреният 8-ядрен чипсет Kirin 710F увеличава скоростта на работа и намалява консумацията на енергия. Това е още една причина смартфонът да работи безпроблемно, дори и с по-тежки 3D видеоигри.\r\nУстройството се предлага от в комплект с преносимата батерия ttec PowerCard, която разполага със капацитет от 5 000 mAh. Huawei P smart Pro може да бъде открит както в магазинната мрежа на , така и в онлайн магазина на компанията на .   ", "date": "2020.01.22", "title": "А1 започва продажбите на новия Huawei P smart Pro "}
{"url": "https://www.actualno.com/pleven/kradci-zadignaha-kutija-s-darenie-za-lechenieto-na-13-godishno-momiche-v-pleven-news_1426238.html", "text": "      Неизвестни засега крадци са задигнали в Плевен една от дарителските кутии за лечението на 13-годишната Сузан Мехмедова. Кутията била поставена до павилион за дюнери до Дома на книгата в града преди близо месец. Открадната е със събраните в нея пари, които все още не били отчетени, съобщи сайтът plevenzapleven.bg.      Това е втора кражба от дарителска кампания в помощ на семейството на Сузи. Преди време лекарите поставили на момичето тежката диагноза тумор на главния мозък и се наложи то да бъде оперирано в клиника в Истанбул. За операцията бяха необходими 25 000 евро. Средствата са събрани с помощта на много граждани и на плевенското училище „Петър Барон“, в което учи Сузи. Пари бяха отпуснати и от Общинския съвет, а Наско Ментата и Софи Маринова пяха благотворително за момичето. На много места в града бяха поставени кутии за дарения, но една от тях тогава бе открадната.   Необходимата сума беше събрана и на 27 септември м.г. операцията е направена в Истанбул.\r\nНаложило се обаче кутиите за дарения да бъдат поставени отново, защото Сузи трябва да отиде на контролен преглед в клиниката в Турция. Необходими са 3 000 евро, с които семейството на момичето не разполага.   ", "date": "2020.01.22", "title": "Крадци задигнаха кутия с дарение за лечението на 13-годишно момиче в Плевен"}
{"url": "https://www.actualno.com/africa/desetki-ubiti-pri-teroristichna-ataka-v-burkina-faso-news_1426139.html", "text": "      Най-малко 36 души бяха убити при терористична атака в северната част на Буркина Фасо, според комюнике на местната правителствена радиостанция RTB, предаде БГНЕС.      \"Група въоръжени терористи нахлуха на пазара в село Награого, където убиха 32 наши съграждани, изгориха пазара и, отстъпвайки, убиха още четирима в близост до село Аламу. Трима души са тежко ранени\", гласи комюникето.   Правителството изрази съболезнования към семействата на загиналите и ранените.\r\nВсе още никоя организация не е поела отговорност за нападението.   ", "date": "2020.01.22", "title": "Десетки убити при терористична атака в Буркина Фасо "}
{"url": "https://www.actualno.com/pernik/vik-pernik-ne-misli-da-obezshtetjava-za-loshoto-kachestvo-na-vodata-news_1426174.html", "text": "      Нямам точна статистика, но със сигурност при това постоянно спиране на водата авариите са се увеличили драстично. Това заяви Борислав Иванов, новият управител на ВиК , след което веднага каза, че си говорил през последните два дни с колеги, че авариите намалели.      На въпрос на БНТ ще има ли обезщетения за клиентите на ВиК заради качеството на водата, отговорът беше, че нямало как законово да се обосноват. \"Не съм сигурен, не мисля, че имам законовото право да го направя. Надявам се да проявят разбиране гражданите\", каза управителят на ВиК Перник. И даде съвет за 1-2 минути да се оставя водата да се изтече, когато вода има.   Според Иванов, по време на режим вода се ползва повече, защото хората се презапасяват. Язовир \"Студена\" в момента има около 3,5 млн. кубика, т.е. остават около метър и половина до мъртвия обем. До 10-15 дни при това потребление ще се стигне до него. \"Това не трябва да притеснява хората, взели сме решение как да пречистваме водата от мъртвия обем\", уточни шефът на ВиК Перник.\r\nПречистването ще стане с правенето на ново съоръжение, където водата да се утаява – щяло да стане за два дни.  Иначе Иванов потвърди, че \"Стомана Индъстри\" е плащала по 13 стотинки на кубик вода от \"Студена\" – точно това обяви и прокуратурата. Това обаче било \"сурова вода\", а в битовите клиенти плащат по 2,405 лева на кубик. Иванов каза, че цената включва и пречистване. А какви са цените от новата година като цяло в - припомнете си в !\r\nЗадълженията на ВиК са 13 млн. лева, като 10 млн. са несъбрани задължения от потребителите. Иванов одобри и идеята за държавен холдинг във ВиК сектора.    Решението     Мисля, че това е едно работещо решение, коментира проф. Петър Калинков, дългогодишен преподавател в хидротехническия факултет на Университета за архитектура строителство и геодезия.\r\n\"Става въпрос за прехвърляне на вода от водосбора на яз. „Белмекен“ в язовир \"Бели Искър\". Там, още навремето, през 70-те години, като са правени тези водоснабдявания, е изградено едно т.н. \"аварийно прехвърляне на води\" чрез деривациите \"Грънчар\" и \"Манастирски\". При новия резервоар \"Мало Бучино“ би трябвало да бъде изградена помпена станция и водата оттам и да стигне до по напорен водопровод”, резюмира експертът.\r\nБорислав Иванов посочи, че водата от \"Белмекен\" трябвало да се пречиства във водопреносната мрежа в София. А за строежа на водопровода от \"Мало Бучино\" се очаква да почне до няколко дни.   Що се отнася до язовир \"Студена\", Калинков каза, че има безхаберие по всички нива. ", "date": "2020.01.22", "title": "ВиК Перник не мисли да обезщетява за лошото качество на водата"}
{"url": "https://www.actualno.com/music/in-flames-s-koncert-v-sofija-prez-maj-news_1426281.html", "text": "      EventEase с гордост представя концерт на едно от водещите имена в мелодичния метъл In Flames от Швеция. Групата ще свири в София на 19 май 2020г. в зала Универсиада.      Бандата се завръща за среща с българските фенове с нов албум, озаглавен I, The Mask (Nuclear Blast, 2019) и записан с многократно номинирания за Грами продуцент Howard Benson. Шведите идват с щедър сет лист, готови да увеличат с нови попълнения фен базата си у нас и да напомнят на старите си фенове тук къде им е силата – в мелодичните линии и в смелостта да експериментират. Това е банда, която умело балансира между модерното и класическото, създавайки свой собствен облик и привличайки редица млади последователи.\r\nПрогресът често се обвързва с промяна. Така е и при In Flames, които са едни от пионерите на мелодичния шведски дет метъл. Музикалните им търсения и амбиции обаче ги отведоха до ново по-модерно звучене и по-високи позиции в музикалния бизнес. Днес те са с десетки отличия в множество форуми, награди в различни категории, челни места в класации...От години In Flames са сред водещите имена на плакатите на най-големите фестивали по света.\r\nКонцертът в София на 19 май ще е едно мощно хедлайн шоу на In Flames, но събитието ще предложи и съпорт банда, чието име предстои да бъде обявено на по-късен етап.  Билетите за шоуто на In Flames са в продажба от 22 януари 2020г. Билетите категория Ранно Пиле са на цена от 52.00 лв. Билетите можете да закупите по следните начини:\r\n - Онлайн Билет:   чрез  системата  на  PaySerа;\r\n - По  куриер  с  наложен  платеж  за  цяла  България  с  поръчка  на  тел .: 0886 126 995;    - На каса: всички  магазини  На  Тъмно  в  цяла  България .    ", "date": "2020.01.22", "title": "In Flames с концерт в София през май!"}
{"url": "https://www.actualno.com/art/art-galerija-le-papillon-predstavja-13-to-izdanie-mejdunarodna-grafichna-izlojba-news_1426041.html", "text": "      От 23-ти януари до 19-ти февруари 2020 г. пространството на галерия Le Papillon е домакин на тринадесето издание „Из колекциите“- изложба графика малък формат и екслибрис. По традиция, вече 13 поредни години, радваме почитателите на това изкуство със специална селекция творби на утвърдени автори. И тъй като традициите трябва не само да се съхраняват, но и да се доразвиват, в предходните ни издания допълвахме графичния израз с рисунки с туш, молив, сангин, отдадохме внимание и на електронните технологии,  навлизащи в изкуството с представянето на анимирани интерпретации по графики.      В изложбата участват както нови, непоказвани графики и рисунки на награждавани творци, по покана на галерия Папийон, така и селектирани творби от колекциите на двете фондации за разпространение и популяризиране на графичното изкуство в - Фондация „Асоциирани Свободни Изкуства“ и „Международен Екслибрис Център“, част от Световната организация „FISAE“. Запазваме създалата се вече тенденция наред с добре познатите и обичани от публиката имена да обогатяваме селекцията с творби, чиито автори представяме за първи път. Ще видите професионално изпълнени графики и произведения, подбрани от голям брой творби на автори на световно ниво с високи рисувачески умения, всички отличени с повече от една награди в международни престижни форуми в техниките: офорт, литография, суха игла, алграфия, мецотинто, акватинта, гравюра върху дърво и метал, зийбдруг, а също и рисунки, изпълнени с туш, акварел, сух пастел, сангин и др.   Това са художниците, чийто произведения ще представи галерията:\r\nУчастници от България: Велико Маринчевски, Вълчан Петров, Дарина Пеева, Десислав Гечев, Десислава Христова, Диана Стоилова, Еди Баръмов, Едуард Пенков, Ива Цанкова, Иван Стратиев, Живко Мутафчиев, Калоян Илиев – Кокимото, Марин Груев, Милко Божков, Онник Каранфилян, Петър Великов, Роберт Баръмов, проф. Стоимен Стоилов, Христо Керин, Цветан Казанджиев, Тодор Овчаров, Фикрет Окан.  От Беларус, Германия, Италия, Полша, Русия, Словения, Турция, Латвия, Китай, Украйна, Чехия и Япония: Анастасия Мелникова, Виктор Кобзев, Владимир Зуев, Владислав Квартални, Войчек Лучак, Генади Плугачевски, Гюнтер Хюбер, Григорий Босенко, Душан Калай, Душан Полякович, Елена Кисельова, Игор Сидоренко, Йохан Кюл, Карел Демел, Карел Мюсил, Катарина Васичкова, Кацунори Хаманиши, Лембиг Лемос, Мариан Барка, Марина Рихтер, Марина Купкина, Мартин Маножлин, Мария Нобле, Марияна Мирошниченко, Мартин Байенс, Минг, Олег Дергачов, Олек Денисенко, Олекси Федоренко, Павел Сивко, Петер Кочак, Петр Милан, Пиетро Тараско, Роман Сустов, Сергей Тюканов, Станислав Никиреев, Тошио Йошизум, Тадеуш Шумарски, Уанг Хаи Жан, Хобу, Чен КсияФенг, Юлияна Турченко, Юрий Яковленко, Ян Чернош.\r\nОткриването на изложбата ще бъде на 23 януари 2020 г. – четвъртък, от 17:00 ч. до 19:00 ч. в изложбената зала на галерията на ул. Драгоман 12 (до Куклен театър).   Заповядайте, за да се насладите на необятното разнообразие на графичното изкуство, което чрез своята наситеност на информация, малки детайли, наслагване на образите и многообразие се докосва до всички сетива.    Всички графики ще могат да бъдат разгледани на сайта artpapillon.com. ", "date": "2020.01.22", "title": "АРТ ГАЛЕРИЯ LE PAPILLON представя 13-то издание международна графична изложба "}
{"url": "https://www.actualno.com/cars/toyota-izteglja-milioni-koli-glavno-ot-sasht-zaradi-problem-s-vyzdushnite-vyzglavnici-news_1426154.html", "text": "      Японска корпорация Toyota Motor Corp обяви, че изтегля 3,4 милиона автомобила по целия свят поради електронна неизправност, което може да доведе до блокиране на механизма на отваряне на въздушните възглавници при катастрофи, предаде БГНЕС.      Според изявление на компанията, изтеглянето, което включва 2,9 милиона автомобила само в , обхваща моделите Corolla (2011-2019), Matrix (2011-2013), Avalon (2012-2018) и Avalon Hybrid (2013-2018) ,   Уточнено е, че в тези автомобили е инсталиран електронен блок за управление, който няма достатъчна защита срещу електрически смущения, които могат да възникнат при аварии, което може да доведе до неправилно функциониране на въздушните възглавници. ", "date": "2020.01.22", "title": "Toyota изтегля милиони коли, главно от САЩ, заради проблем с въздушните възглавници"}
{"url": "https://www.actualno.com/crime/ot-nap-revizirali-55-sobstvenici-na-avtomobili-rols-rojs-news_1426126.html", "text": "      Собственици на луксозни автомобили са укрили за милиони левове, става ясно от писмен отговор на министъра на финансите на въпрос на депутата от БСП , пише в. „Труд“.      През миналата година са възложени ревизии на 55 граждани и фирми, притежаващи леки коли “Ролс Ройс”. Приключили са 47 от тези ревизии като с тях са установени допълнителни данъчни задължения за 2,29 млн. лв., посочва министър Горанов. Освен това декларираната загуба от проверените фирми е намалена с 9,86 млн. лв. Оказва се, че фирми декларират загуби в огромни размери, а в същото време купуват луксозни автомобили “Ролс Ройс”.   Продължават и проверките на хора, чиито официални доходи не съответстват на придобитите от тях луксозни автомобили и недвижими имоти. От получават информация от и от Агенцията по вписванията за регистрираните покупки на скъпи коли и имоти и въз основа на тези данни набелязват хора за проверка. В резултат на приключилите през 2019 г. 371 проверки са възложени 23 ревизии, посочва министърът. От тях през миналата година са приключили 18 ревизии, като са установени допълнителни данъчни задължения за 2 млн. лв.\r\nВ отговора си министър Горанов прави преглед на предприетите мерки за предотвратяване на укриването на данъци и осигуровки. Сред тези мерки е затягане на контрола върху онлайн търговците. Към края на 2019 г. са стартирали 442 ревизии и 941 проверки на хора и фирми, които осъществяват търговска дейност в интернет. Проведени са и две телефонни кампании като служители на НАП са се обаждали на хора, които са получавали многократно суми от наложен платеж за доставка на стоки чрез куриерски дружества. Чрез обаждане по телефона на 3655 граждани и 261 фирми е обяснено какви данъци трябва да плащат, за да не се стига до принудителното им събиране.   ", "date": "2020.01.22", "title": "От НАП ревизирали 55 собственици на автомобили “Ролс Ройс”"}
{"url": "https://www.actualno.com/society/vdigat-seriozno-zaplatite-na-inspektorite-v-grajdanskata-aviacija-njamalo-kadri-news_1426169.html", "text": "      С до 60% да се увеличат заплатите на служителите в Главна дирекция \"Гражданска въздухоплавателна администрация\" предвижда проект за наредба, цитиран от в. \" \". Възнаграждението на главен и старши инспектор става до 4240 лв., в момента е съответно 2900 и 2650 лв. Инспектор ще взема до 4000 лв. при 2500 сега.      В мотивите към наредбата е посочено, че и след увеличението служители ще останат по-ниско платени, отколкото специализирания персонал в авиацията, който получавал 6410 лв. Това е проблем, защото инспекторите на ГВА проверявали, лицензирали и сертифицирали персонала в авиацията, както и въздухоплавателните средства, летища и летищни площадки.   Посочва се още, че има хроничен недостиг на експерти в ГВА, а работата се увеличава. Цитират се данни, че през 2018 г. през българските летища са преминали 11,975 млн. пътници. Бумът на леката авиация и контролът на дронове също увеличавали натоварването. ", "date": "2020.01.22", "title": "Вдигат сериозно заплатите на инспекторите в гражданската авиация, нямало кадри"}
{"url": "https://www.actualno.com/cite/v-shoubiznesa-tova-se-kazva-one-man-show-v-politikata-se-kazva-bojko-borisov-news_1426210.html", "text": "       \"В шоубизнеса това се казва \"one man show\", в политиката - Бойко Борисов. \" Това каза депутатът от ДПС Хамид Хамид в интервю за bTV.       ", "date": "2020.01.22", "title": "В шоубизнеса това се казва \"one man show\", в политиката се казва Бойко Борисов"}
{"url": "https://www.actualno.com/sofia/chetiri-bloka-v-mladost-trygvat-na-protest-zaradi-zabaveno-sanirane-news_1426176.html", "text": "      Жителите на 4 блока в район \"Младост\" в София с над 400 апартамента излизаме на протест в неделя, 26 януари, заради проблем със санирането, изпълнявано по Националната програма за енергийна ефективност.      Хората се оплакват, че новият кмет - бившият главен архитект на района Стефан Стефанов, е решил да обезсили приключилия конкурс и да започне конкурсната процедура  отново. \"Това разтакаване не ни е необходимо и ние приемаме това като  чиста клептокрация\", казват организаторите на протеста.   Процедурата по санирането на бл. 451, бл. 457, бл. 220А и бл. 213 е стартирала още преди 5 години, твърдят хората и посочват, че за това време район \"Младост\" има вече четвърти кмет. В момента са приключили всички процедури и има избрани изпълнители за четирите блока, като очаквахме да започне строителството всеки момент, но отново администрацията се постара да ни разочарова с решението си - \"Нов кмет - нов конкурс\".\r\nПротестът ще се проведе зад бл. 451 на 26.01.2020 г. (неделя) от 12:00 часа, където ще бъде проведено и общо събрание на Сдружението на собствениците, на което е поканен е и кметът на района – арх. Стефан Стефанов, за да обясни пред гражданите защо решава да провежда нова процедура, което отново ще забави санирането на блоковете ни.  \"Важно е да отбележим, че жителите, които ще протестираме не симпатизираме на нито една политическа сила и протестът ни не е политически – за нас е важно администрацията де се води главно от интересите на гражданите и да стане ясно, че сме против излишните разтакавания\", завършват хората. ", "date": "2020.01.22", "title": "Четири блока в \"Младост\" тръгват на протест заради забавено саниране"}
{"url": "https://www.actualno.com/asenovgrad/obsyjdat-s-grajdani-budjeta-na-asenovgrad-dnes-news_1426147.html", "text": "       Обсъждат публично проекта на 2020 г. на община Асеновград. Събитието е насрочено за (22.01.20 г.) от 14:00 ч. в зала №601 (заседателната зала на Общинския съвет), разположена на 6-тия етаж в сградата на администрацията.      Провеждането на обществено обсъждане по проектобюджет сред местната общност се изисква от закона, а целта му е да се запознаят гражданите с това, как се предвижда да бъдат разходвани публичните общински средства за следващата година .   По време на дискусията всеки асеновградчанин и жител на населено място в общината ще има възможността да изрази мнение, да отправи предложение, да зададе въпроси. Материалите по проекта за бюджета за 2020 г. на Асеновград са изложени на табло в информационния център на общината и публикувани на официалния й сайт.\r\nПрипомняме, че рамката е около 49 000 000 лева.   ", "date": "2020.01.22", "title": "Обсъждат с граждани бюджета на Асеновград днес"}
{"url": "https://www.actualno.com/politics/hamid-hamid-votyt-na-nedoverie-e-zaradi-pylnija-proval-v-sektor-okolna-sreda-news_1426181.html", "text": "      ДПС ще подкрепи към правителство първо защото сме опозиционна партия. Другата причина е тежкият провал в сектор околна среда и води. Това заяви в Хамид Хамид – депутат от ДПС в интервю за bTV.      По думите му това не е вот за кризата в , а за пълен провал в сектора.   \"Предстои решаване на кризата в , но кризата с отпадъците още не се е развила. Една от целите на този вот е да постави остро всички проблеми в сектора\", коментира още Хамид Хамид.\r\nТой обаче уточни, че гласовете на не са достатъчни. Към тях трябва да бъдат добавени гласове, които са подкрепили правителството при неговото съставяне – т.е. някой вече се е отказал от това правителство, намира го за вредно и гласува заедно с опозицията, обясни депутатът от ДПС. За сега неопределени са гласовете на изгонените от малката коалиция, както и на една от партиите в Народното събрание, посочи Хамид Хамид.  \"Нямам представа дали Ахмед Доган и Делян Пеевски имат частна охрана. Нашето предложение е всеки охраняван от НСО да си плаща затова\", така Хамид Хамид коментира предложението на ДПС за промени в закона за НСО, с която държавната охрана да се плаща.\r\n\"Законът преценява кои да бъдат охранявани от НСО. Не виждам пречка да се предостави или дари личен автомобил, с който да бъде охраняван някой. От ДПС сме готови да предоставим такива автомобили. Не виждам и пречка да се плаща за охрана. Ще обсъдим всички предложения за НСО. Ние сме отворени за дебати по тази тема, за да се вземе най-доброто решение\", обяви депутатът от ДПС.    ", "date": "2020.01.22", "title": "Хамид Хамид: Вотът на недоверие е заради пълния провал в сектор \"Околна среда\""}
{"url": "https://www.actualno.com/chronicles/systaveno-e-petdeset-i-pyrvoto-pravitelstvo-na-bylgarija-nachelo-s-petko-zlatev-news_1425997.html", "text": "      Роден е на 2 ноември 1883 г. в гр. Елена. Завършва Военното училище в София през 1903 г., служи в кавалерията. Участва в Балканските войни и в Първата световна война. След войните командва последователно няколко конни полка, а от 1928 до 1934 г. е инспектор на конницата.      През 1925 година Златев е сред ранените в организирания от комунистите атентат в църквата „Света Неделя“. По-късно през същата година е изпратен в Пиринско като представител на щаба на армията по време на Петричкия инцидент. През април 1926 година е командирован за шест месеца в Париж, заедно със своя съвипускник Дамян Велчев.   Като един от ръководителите на Военния съюз участва в Деветнадесетомайския преврат (1934) и е назначен за военен министър. През есента на 1934 година в управляващите среди и Военния съюз се оформят две обособени крила – промонархическо, начело с Пенчо Златев, и прорепубликанско, водено от Дамян Велчев. През октомври министър-председателят Кимон Георгиев се опитва да отстрани Златев от ръководството на военното министерство, заменяйки го с Велчев, но ръководството на Военния съюз се противопоставя. На конгреса на Военния съюз през ноември Дамян Велчев остава в изолация, като организацията отхвърля голяма част от политиката на кабинета.\r\nНа 21 януари 1935 година Централното управление на Военния съюз разглежда дейността на правителството и е взето решение част от политическите лица в кабинета, главно от „Звено“, да бъдат заменени с военни. На следващия ден Кимон Георгиев подава оставката на правителството и е назначен нов кабинет начело с Пенчо Златев.  На 18 април група политици, критикували правителството, сред които и бившите премиери Кимон Георгиев и Александър Цанков, са интернирани на остров Света Анастасия. В знак на протест министрите Янаки Моллов, Любен Диков и Коста Батолов подават оставка, ръководството на Военния съюз е отстранено от правителството и е съставен нов кабинет начело с Андрей Тошев. Златев преминава в запаса и се оттегля от политическия живот.\r\nПенчо Златев умира на 24 юли 1948 година в София.    ", "date": "2020.01.22", "title": "Съставено е петдесет и първото правителство на България, начело с Петко Златев"}
{"url": "https://www.actualno.com/america/fakticheskijat-start-na-procesa-po-impijchmynt-sreshtu-trymp-pokaza-republikancite-shte-go-branjat-news_1426132.html", "text": "       Искри прелетяха още със старта на фактическия процес за импийчмънт на американския президент Доналд Тръмп, заради предложените правила за водене на заседанията в Сената. Демократите обвиниха републиканците в опит за \"прикриване\" на доказателства, че американският лидер е злоупотребил с правомощията си, предаде БГНЕС.      В първия ден от историческото изпитание пред Тръмп лидерът на републиканците Сената Мич Макконъл внесе резолюция относно процедурите, които не допускат доказателства от воденото разследване на президента. Макконъл поиска и съкратен каланедар на процедурите - особено спрямо тези на процеса срещу Бил Клинтън от 1999 година, който де факто не позволява на свидетелите да бъдат призовани, докато и двете страни не приключат спора по делото – нещо, за което демократите твърдят, че е предложение за предотвратяване на справедливо и открито производство. Макконъл предложи 2 дни, но внесе поправка дните да станат 3, като това позволява внасяне на доказателства, гледани от Камарата на представителите.   От своя страна лидерът на демократичното мнозинство Чък Шумър поиска да бъдат призовани важни свидетели по процеса - Робърт Блеър и служителят по въпросите на бюджета Майкъл Дъфи. Блеър е съветник на началника на канцеларията на Белия дом Мик Мълвейни, като работата и на двамата е свързана директно с оперативните действия по отпускането на военна помощ за Украйна - разковничето на процеса, тъй като обвинението се гради на твърдението, че Тръмп е спрял помощта, докато Киев не започне наказателно преследване на бившия вицепрезидент от управлението на Обама Джо Байдън и синът му Хънтър. Какво представлява - припомнете си в ! Има огромна вероятност това да не се случи. Шумър иска и документи от Белия дом - записи на разговори между Тръмп и украинския президент Владимир Зеленски, както и записи на действията на Мълвейни, за да хвърлят светлина по процеса, но и това не изглежда много вероятно да се случи.   Предвид развитието на нещата, анализатори коментираха пред MarketWatch, че ако демократите не убедят поне четирима републиканци-сенатори да ги подкрепят за исканията на Шумър, процесът срещу Тръмп ще приключи скоропостижно - до другата седмица.\r\n\"Процесът на лидера Макконъл е преднамерено предназначен да скрие истината от Сената и от американския народ, защото той знае, че грешките на президента са неоспорими и изискват неговото отстраняване. Лидерът на републиканците в Сената избра да прикрие президента, вместо да спази клетвата си пред Конституцията\", заяви в изявление председателят на Камарата на представителите Нанси Пелоси.\r\nАдам Шиф, който играе ролята на прокурор от страна на демократите и който ръководи разследването, довело до импийчмънта на Тръмп от 18 декември от Камарата на представителите, обвини Макконъл, че работи \"в съгласие\" с Белия дом, за да предотврати справедлив процес - защото сгъстеният график предполага заседания до късно през нощта, а тогава американците няма да могат да гледат какво става толкова осторожно.       След четири дни на встъпителни речи - до 24 часа за всяка от страните, сенаторите ще имат максимум 16 часа, за да задават въпроси на обвинението и защитата. След това ще има четири часа за обсъждания. Едва след тях ще се гласува дали да бъдат призовани други свидетели.\r\nСлед като двата члена за импийчмънт, обвиняващи Тръмп в злоупотреба с власт и възпрепятстване на Конгреса, бяха внесени в Сената миналата седмица, процесът му започва със 100-те сенатори - съдебните заседатели по делото - гласувайки по времева линия и правила за доказателства.\r\nТова е едва третият път, когато президентът е изправен пред процес на импийчмънт, след Клинтън през 1999 година и Андрю Джонсън през 1868 година. Подобно на своите двама предшественици, Тръмп изглежда почти сигурен, че ще бъде оправдан от републиканското мнозинство в Сената, в процес, който може да бъде съкратен до две седмици.\r\nМакконъл внесе в края на вчерашния ден (българско време) процедурите, които призоваха всяка страна да има по 24 часа за два дни, за да представи становището си по делото. Едва след това ще бъде разгледан въпросът за свидетелите: демократите твърдят, че трябва да бъдат изслушани ключови служители, чиито показания Белият дом до този момент е блокирал, но много републиканци отвръщат, че те са имали своята възможност и сега трябва да се задоволят с досегашните показания.\r\nДемократите обещаха да се борят с предложените правила, обвинявайки Макконъл в ускоряване на процеса, което ще затрудни представянето на свидетели и документи. Но с 53 на 47 сенатори в полза на републиканците в Сената, партията на Тръмп има предимство и при определянето на процедурата.      Процесът започва четири месеца след избухването на скандала с Украйна и 10 месеца преди американците да отидат до урните, за да решат дали да изберат отново Тръмп за президент.\r\nПрез това време Тръмп е в Давос, Швейцария, за Световния икономически форум, където повтори определението си за процеса срещу него като \"измама\". В Давос американският президент каза: \"Срещаме се със световните лидери, с най-важните хора в света и връщаме в огромен бизнес\". \"Процесът е само измама\", каза той. \"Това е лов на вещици, който продължава от години и честно казано е позорен.\"\r\nПравният екип на Тръмп подготви защита на 110 страници, която твърди, че Камарата не го е обвинила в никакво конкретно \"престъпление\", че разследването им е \"фалшифициран процес\" и че е било в рамките на правомощията на Тръмп да поиска украинските власти да разследват Джо Байдън - очертаващият се негов основен конкурент за президентския пост от страна на демократите. ", "date": "2020.01.22", "title": "Фактическият старт на процеса по импийчмънт срещу Тръмп показа - републиканците ще го бранят"}
{"url": "https://www.actualno.com/politics/simeonov-njama-da-se-otkajem-ot-promenite-v-zakona-za-hazarta-no-i-levski-njama-da-ostane-bez-pari-news_1426261.html", "text": "       Няма да се откажа от Закона за хазарта, а държавата няма да допусне ликвидирането на един отбор по финансови причини.       Това каза лидерът на НФСБ Валери Симеонов пред журналисти във връзка с внесените от него промени в Закона за хазарта.   „Юни месец 2018 г. внесох аналогичен законопроект. От цялото мислене законопроектът стана още по-прецизен, още по-взискателен и още по-полезен за държавата. Недейте очаква някой да премисли, особено пък аз“, каза Симеонов. Според него законопроектът е полезен за държавата, защото ще прекрати едно ограбване в областта на хазарта и ще насочи много сериозни финансови ресурси към спорта в и здравето на страната.   Във връзка с притесненията на отбора „Левски“ по отношение на закона, Симеонов обясни, че това подлежи на проверка .\r\n„Първо, не е ясно какъв е размерът на спонсорството по отношение на „Левски“. На думите на основния спонсор не мога да вярвам. Има доста разминавания в цифрите, които той споменава , както и неговите представители и глашатаи. Говори се, че „Национална лотария“ е внесла за 2019 г. 70 млн. лв. такси, справката на Комисията по хазарта е, че са внесли 19, 7 млн. лв . Вижте какви сериозни разминавания, така трябва да се постави под съмнение всяко изявление за спонсорирането на „Левски“.       Дали е толкова значимо и дали то определя съществуването на отбора. Във всички случаи държавата не би трябвало и аз мисля, че няма да допусне ликвидирането на един отбор по финансови причини. Ако те сами си го направят със своите резултати, това си е техен проблем“, коментира Симеонов. На въпрос дали с този закон удря частния бизнес, Симеонов уточни, че няма такова нещо . \"Няма частен бизнес, в случая има едни закони, които са създадени в услуга на конкретна фирма и конкретно лице по време на правителството на \"Орешарски\" и рано или късно това ще стане\".\r\nПопитан дали се притеснява, че ГЕРБ ще се откажат от намерението си да подкрепят Закона за хазарта, Симеонов отговори: \"Аз правя това, което трябва да направя. Отговарям пред собствената си съвест.\r\nНека колегите от ГЕРБ и всички останали партии, включително и БСП, отговарят пред собствената си съвест\", коментира Симеонов. Той припомни, че БСП не трябва да бъдат прескачани, тъй като преди две години са изразили подкрепа за законопроекта му. Във връзка с евентуална среща на министър-председателят и феновете на \"Левски\" и той дали би се срещнал с тях, лидерът на НФСБ обясни, че никой не търси среща с него като вносител. \"С кого ще се среща премиера Борисов си е негово право и негов ангажимент\", допълни Симеонов.      Валери Симеонов коментира и работата на Комисията за хазарта. \"Общественото мнение е, че тя е сериозно пробита в полза на един основен играч в хазартния бранш\" , уточни още той.\r\nНа въпрос дали Изпълнителна агенция е достатъчна да регулира хазарта, той уточни, че това е достатъчно, тъй като цялата отговорност ще падне върху държавата.\r\n\"Тогава няма да има никакво размиване на отговорността. В случая имаме калпаво създадено и лобистко законодателство. Втори път имаме една комисия по хазарта, чиято работа е под сериозно съмнение\" , допълни още Валери Симеонов, цитиран от Фокус. ", "date": "2020.01.22", "title": "Симеонов: Няма да се откажем от промените в Закона за хазарта, но и \"Левски\" няма да остане без пари"}
{"url": "https://www.actualno.com/plovdiv/strojat-nova-sgrada-na-obshtina-plovdiv-prevryshtat-starata-v-muzej-news_1426099.html", "text": "      Експерти търсят място за нова сграда за община Пловдив. Това обяви пред граждани кметът на Пловдив Здравко Димитров. Изявлението му дойде след въпрос на пловдивчанин, който попита относно сградата на второто колело на Панаира, в която трябваше да се премести администрацията на район „Северен“. В момента то се помещава в стари бараки.       \"В община Пловдив положението не е по-добро. Има секретарки, които са в един коридор и обслужват трима заместник-кметове. Разпръснати сме в 9 различни сгради. Постоянно се мъкнат папки от партийния дом към централната сграда. Нека и гражданите предложат къде да бъде ситуирана Община Пловдив\", коментира Здравко Димитров. Задачата е поставена на заместник-кметовете арх. Невена Балчева и инж. Пламен Райчев и на главния архитект Димитър Ахрянов.\r\nИдеята администрацията да бъде преместена от историческата сграда на пъпа на Пловдив не е нова. През годините няколко кметове изразиха мнение, че тя трябва да остане като музей. Нееднократно са лансирани идеи градската управа да се премести в бившия Партиен дом или в сградата на БНБ. Според Здравко Димитров, обаче, тези два варианта не са удобни.   Към момента изглежда не е отхвърлена напълно идеята да се построи нова модерна сграда на мястото на бившата Гарнизонна фурна. Там на площ от 7 декара са разположени общо 6 сгради, които са в плачевно състояние. Теренът бе прехвърлен на община Пловдив от военното министерство в края на 2015 година. Още тогава кметът на района Димитър Колев обяви, че на това място ще бъде направен парк. Изработен бе идеен проект, беше избран и изпълнител за премахване на сградите. Заради протести на културни дейци, обаче, събарянето бе спряно буквално в последния момент. Оттогава Гарнизонна фурна се руши, а бъдещето й остава неясно. ", "date": "2020.01.22", "title": "Строят нова сграда на Община Пловдив, превръщат старата в музей?"}
{"url": "https://www.actualno.com/pernik/avarija-na-vodoprovod-ostavja-totalno-bez-voda-chasti-ot-pernik-i-okolni-sela-news_1426165.html", "text": "      Авария на довеждащия водопровод от ПСПВ с диаметър 1020 мм в кв. \"Железни заводи\" ще наруши водния режим в , става ясно от съобщение на ВиК.      Днес, 22 януари, още в 8:00 часа сутринта започва ремонт и водата ще бъде спряна заради това. Съответно, няма да има достатъчно количество вода в градски резервоари Могиличе и няма да може  да се спази графика за режимното водоподаване. За да се намали времето  за отстраняване на аварията ще работят два екипа – на ВиК дружеството и  на фирма \"Райкомерс\" София.   Ремонтът ще наруши водоподаването на - ЦГЧ, кв. \"Твърди ливади\", кв. \"Могиличе\", някои части на кв. \"Иван Пашов\", кв. \"Рудничар\", кв. \"Ралица\", кв. \"Драгановец\", кв. \"Проучване\", кв. \"Каменина\", кв. \"Клепало\", кв. \"Радина чешма\", кв. \"Стара чешма\", село Дивотино, село Мещица, село Витановци, град Батановци, село Богданов дол, село Лесковец, село Черна гора, село Ярджиловци. Аварията няма да се отрази на водоподаването по режим на кв. \"Изток\",  кв. \"Тева\", кв. \"Мошино\", част от кв. \"Иван Пашов\", село Люлин и село  Бучино, които ще бъдат водоснабдени по график.\r\nПри необходимост аварийните екипи ще работят и през нощта до приключване на ремонтните дейности.   ", "date": "2020.01.22", "title": "Авария на водопровод оставя тотално без вода части от Перник и околни села"}
{"url": "https://www.actualno.com/america/novata-zaraza-ot-kitaj-stigna-do-sasht-smyrtnite-sluchai-se-uvelichavat-news_1426138.html", "text": "       потвърдиха първия случай на заразен с новия китайски коронавирус на своята територия, предаде БГНЕС.      От Американския център за контрол на болестите заявиха, че вирусът, който произхожда от Китай, е бил диагностициран при пътник, който е пристигнал в Сиатъл от Китай. Пациентът, който е първият диагностициран в , се завърнал от Ухан на 15 януари, съобщи BBC.   Вирусът, който се разпространи от китайския град Ухан, е заразил потвърдено 440 души и до момента е причинил смъртта на вече 9 души.\r\n\"Пациентът е потърсил помощ в медицинско заведение в щата Вашингтон,  където е лекуван. Въз основа на историята на пътуването и симптомите на  пациента, медицинските специалисти са заподозрели заразяване с новия  коронавирус. Лабораторното изследване на клиничен образец е потвърдил  диагнозата днес”, се казва в изявлението на Центъра за контрол на  болестите.  Северна Корея временно е затворила границите си за чуждестранни туристи като превенция на заплахата, съобщиха туроператори. Вирусът вече се е разпространил извън Китай, има съобщения за заразени в  Южна Корея, Япония, и Тайланд, Сингапур, и Австралия. Китайските  власти официално потвърдиха, че вирусът се предава от човек на човек.\r\nМеждувременно, китайските власти официално поканиха експерти от Световната здравна организация, здравни специалисти от административните райони на Хонконг и Макао, както и от Тайван в Ухан, където се намира огнището на пневмонията, причинено от новия вид коронавирус, каза на пресконференция вицепремиерът на Националната здравна комисия на КНР Ли Бин.   \"Ние възнамеряваме да поддържаме международно сътрудничество и контакти относно разпространението на болестта и да гарантираме редовно актуализиране на информацията\", каза Ли Бин.    Той подчерта, че Държавната здравна комисия на Китай възнамерява да гарантира, че властите в Ухан ежедневно ще предоставят на обществеността информация за разпространението на болестта и мерките за нейното предотвратяване и контрол. ", "date": "2020.01.22", "title": "Новата зараза от Китай стигна до САЩ, смъртните случаи се увеличават"}
{"url": "https://www.actualno.com/asia/belite-kaski-syobshtavat-za-ruski-udari-v-sirija-ubili-desetki-civilni-news_1426156.html", "text": "      Руските военни самолети са извършили въздушни удари в зоната за деескалация в Северозападна Сирия, при което най-малко 26 цивилни са загинали, съобщиха Белите каски.      Жертвите включват девет членове на едно семейство, шест от които деца в Кафр Таал, осем в Кафр Нуран, двама в Джидария и Кафр Нахаада, по един в Ерхаб и Таманин в западната страна на провинция Алепо, според Белите каски.   Друго дете е убито в село Такад в провинция на Алепо, докато други двама цивилни са убити в село Бара в Идлиб, казват още от организацията, предаде БГНЕС.\r\nТурция настоява за прекратяване на огъня в Идлиб, след като регионът претърпя месеци атаки от сили, лоялни към режима на Башар Асад и неговите съюзници, а около милион цивилни бежанци се стекоха към турската граница.  Турция и Русия се договориха през септември 2018 г. да превърнат Идлиб в зона за деескалация, в която изрично са забранени актове на агресия. Оттогава повече от 1300 цивилни там са били убити при нападения от страна на режима и руските сили, докато прекратяването на огъня продължава да бъде нарушавано.\r\nКаква трагедия се случи на основателя на Белите каски в края на миналата година - припомнете си в !    Заглавна снимка:       ", "date": "2020.01.22", "title": "Белите каски съобщават за руски удари в Сирия, убили десетки цивилни"}
{"url": "https://www.actualno.com/america/v-davos-trymp-vijda-samo-ikonomicheski-optimizym-news_1426166.html", "text": "      Американската мечта е отново тук - по-силна, по-голяма и по-добра. Така президентът на Доналд Тръмп видя нещата в своята реч по време на Световния икономически форум в Давос, предаде Агенция \"Фокус\", позовавайки се на The Times.      Според Тръмп, \"Америка е жива, Америка процъфтява и, да, Америка печели отново\". Той счита, че Съединените щати са \"в разгара на икономически бум, какъвто светът никога не е виждал досега\". Милиардерът каза това на фона на , показваща американски икономически растеж, който е далеч от нещо неочаквано - 2,1% за третото тримесечие, а през ноември 2019 година растежът на доходите в е 0,5%.   \"Вече не просто концентрираме богатството сред малко хора. Развиваме икономика, която работи за всички\", каза Тръмп. Речта му - която на моменти наподобяваше обръщение от предизборна кампания - беше в рязък контраст с обичайните речи в Давос.\r\nС Великобритания, която се подготвя да напусне Европейския съюз в края на този месец, той изрази очакванията за трансатлантическото споразумение за свободна търговия след Brexit: „Очакваме с нетърпение да договорим страхотна нова сделка с Обединеното кралство, което има прекрасен нов премиер , който иска да сключи сделка. \"  Тръмп не пропусна критикува \"зелените\", сочейки за техен символ Грета Тунберг. Според него, не било сега времето да се рисува светът в черни краски. \"Това е време за оптимизъм. Време за отхвърляне на трайните пророци на обречеността и техните прогнози за апокалипсис. Никога няма да позволим на радикалните социалисти да разрушат икономиката ни\", обяви той.\r\nСъщевременно ще се присъединят към схема на Световния икономически форум за използване на публични и частни средства за засаждане на 1 трилион дървета до края на това десетилетие. \"Времето за скептицизъм приключи\", заяви американският президент и благодари на бизнес лидерите на форума, че са върнали инвестициите и предприятията в САЩ.   Той също използва речта си, за да повтори атаката си срещу Федералния резерв, централната банка на Америка, която той многократно призовава да намали лихвите. \"Фед повиши лихвите твърде бързо и ги сваля твърде бавно\", заяви Тръмп. \"Принудени сме да се състезаваме с нации, които получават отрицателни проценти - нещо съвсем ново. Те получават заплащане, за да вземат пари назаем, нещо, с което бих могъл да свикна много бързо. Харесва ми\", добави той.    Тръмп видя и подобряване на отношенията на с Китай - \"никога не са били по-добри\", и обяви край на \"бедствието НАФТА (Северноамериканското споразумение за свободна търговия). ", "date": "2020.01.22", "title": "В Давос: Тръмп вижда само икономически оптимизъм"}
{"url": "https://www.actualno.com/society/v-nacionalnoto-prebrojavane-vyprosi-po-jelanie-dali-shte-emigrirame-i-dali-shte-imame-deca-news_1426168.html", "text": "      Пробното електронно преброяване през периода 20 - 26 март тази година ще се проведе за населението от цялата страна, а класическото преброяване с преброители да се осъществи от 27 март до 2 април само в общините Разград, Велинград и район \"Студентски\" на Столична община. Това реши НСИ, подготвяйки се за същинското национално преброявани, предвидено за януари-февруари догодина.      Според в. \" \", при преброяването ще бъдем питани и дали искаме да емигрираме или дали сме живели зад граница. Ще има и въпроси за раждаемостта. Анкетните карти, чието попълване е по желание, са наречени \"Миграция и миграционно поведение\" и \"Раждаемост и репродуктивно поведение на населението\". Освен че е по желание, преброяваното домакинство ще избира само една от двете допълнителни анкетни карти.   За миграцията въпросите ще са само за периода 2011 - 2021 година и ще се задават само на хора между 15 и 74-годишна възраст. Те ще трябва да отговарят на въпроси от рода на това дали са живели  някога за повече от една година и в друг град или в друга държава и имат  ли намерение да се местят в бъдеще. Статистиката ще се интересува и от  причините за промяната на местоживеенето, какво би накарало хората да се  преместят да живеят и работят другаде, какви други условия трябва да са  изпълнени, за да стане или не стане това и т.н.\r\nАнкетната карта за раждаемостта ще се попълва само от жени между 15 и 49 години и мъже от 15 до 59 години, които живеят в страната. Целта е да се разбере от какво зависят плановете за зачеване на деца от страна на българина, какви са очакванията на хората, какви материални условия трябва да бъдат изпълнени, за да имат нагласа да отглеждат деца и т.н.  Ще има и трета допълнителна анкетна карта, която се попълва за пореден път - бюджет на времето. Данните от нея показват как хората у нас разпределят времето си, колко време отделят за домакинска работа - каква част от нея поемат мъжете и каква - жените, дали се включваме в доброволна помощ, пътуваме ли, колко време се грижим за себе си, колко гледаме телевизия, четем книги и др.\r\nОсновната анкетна карта за преброяването е обичайна, като разликата с предишните е само по отношение на притежаването на домакинска електроника и електроуреди. Ще има и част за етнокултурни характеристики, която ще се попълва само ако човек желае. В нея са въпросите за етническа принадлежност, вероизповедание, майчин език и религия.   Няма да са задължителни и въпросите за намалена работоспособност. Видът и степента на увреждането и дали е удостоверено с решение на ТЕЛК или НЕЛК ще се попълват само ако човек желае да сподели тази информация.    Новото при 18-ото поред преброяване на населението и жилищния фонд догодина ще е геореферирането. Всяка сграда с жилища ще бъде вкарана в дигитална карта с точните си географски координати и това ще са прави още тази година. Между 9 и 13 март, ще се направи пробно георефериране в избраните населени места (в общините Разград, Велинград и район \"Студентски\" на Столична община) - всяка сграда, обект на преброяването, ще бъде регистрирана с географските си координати. ", "date": "2020.01.22", "title": "В националното преброяване - въпроси по желание дали ще емигрираме и дали ще имаме деца"}
{"url": "https://www.actualno.com/blagoevgrad/vlastite-bezsilni-sreshtu-agresivni-bezdomni-kucheta-v-dupnica-news_1426186.html", "text": "      Две жени са били нападнати и ухапани от бездомни кучета в Дупница за последните няколко дни. Жертвите искат властите да предприемат мерки и да приберат в приют агресивните животни, съобщава Нова тв.      Според потърпевшите, може би става въпрос за едно и също животно.   Едната от пострадалите е на 84 години и едва се е спасила от нападението. Другата жена - Ангелина Пепелджийска, работи като инкасатор във ВиК и е с дълбока рана на крака, освен сериозната уплаха.\r\nИнкасаторката разказа, че вече не е спокойна да работи и се притеснява и от домашните кучета на повод: \"При изпълнение на служебните ми задължения бях нападната в гръб от едно куче. Физическата болка се преодолява, психическият шок е много страшен. Бях нападната на обяд. На следващия ден същото куче нападна възрастна жена на същото място. Тя също е нахапана на обяд... Кучето ме ухапа по десния крак. То е достатъчно голямо, а раната е достатъчно дълбока. Потърсих веднага лекарска помощ. Имам проблеми с кръвоносните съдове. Шокът беше много голям, аз знам, че кръвта ми се разрежда. Ръцете ми бяха в кръв. Опитах се да спра кървенето.\"  От община Дупница не застанаха пред камерата на телевизията и обясниха, че за момента не могат да предприемат конкретни мерки, защото приютът за кучета в града е пълен.\r\nОт Нова тв припомнят, че в същия квартал на града преди месец дете е било жестоко нахапано, но тогава кучето е било прибрано в приют.    ", "date": "2020.01.22", "title": "Властите безсилни срещу агресивни бездомни кучета в Дупница"}
{"url": "https://www.actualno.com/society/ogranichava-dvijenieto-po-pyt-i-4-ot-tyrgovishte-do-p-v-belokopitovo-news_1425882.html", "text": "      На 22 януари, от 15 ч. до 16 ч., ще бъде ограничено движението по път I-4 София – Варна, в участъка от град Търговище, при 228-ми км, до пътен възел „Белокопитово“, при 258-ми км. Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово.      Превозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец, до кръстовището с път I-2 Разград – Шумен в посока п. в. „Белокопитово“ и обратно.   Движението в отсечката ще се ограничава между 15 и 16 ч. и на 29-ти януари, съобщиха от АПИ.\r\nНеобходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.   ", "date": "2020.01.22", "title": "Ограничава движението по път I-4 от Търговище до п. в. „Белокопитово“ "}
{"url": "https://www.actualno.com/society/prognoza-za-vremeto-22-januari-srjada-news_1426131.html", "text": "      Днес ще преобладава слънчево време. Ще продължи да духа слаб до умерен вятър от запад-северозапад, който за кратко през деня ще се ориентира от запад-югозапад и дневните температури ще се повишат значително. Максималните ще са между 8° и 13°, на места - и по-високи. Атмосферното налягане ще се понижава, но ще се задържи значително по-високо от средното за месеца.      По Черноморието ще е предимно слънчево. Ще духа до умерен север-северозападен вятър, който през деня за кратко ще се ориентира от запад-югозапад. Максимални температури на въздуха между 9° и 12°. Температурата на морската вода е 7-8°. Вълнението на морето ще е 1-2 бала. \r\nНад планините ще е слънчево. Ще духа умерен северозападен вятър, който след обяд ще се усили. Ще се затопли и максималната температура на 1200 метра ще е около 7°, на 2000 метра – около 1°. \r\nПрез нощта срещу четвъртък, с усилване на северозападния вятър, бързо ще нахлуе студен въздух. Облачността временно и за кратко ще се увеличи, почти без валежи. През деня ще бъде ветровито и сравнително студено - минималните температури ще се повишат, максималните ще се понижат. В петък вятърът ще отслабне, до вечерта ще се смени с югозападен. Ще бъде предимно слънчево. Ще започне затопляне, което ще продължи и през почивните дни. В събота от запад ще се появи разкъсана висока облачност, до вечерта ще се увеличава и вплътнява.   ", "date": "2020.01.22", "title": "Прогноза за времето - 22 януари (сряда)"}
{"url": "https://www.actualno.com/plovdiv/plovdiv-objavi-vojna-na-nezakonnoto-izgarjane-na-otpadyci-news_1426108.html", "text": "      Екипи на ОП „Общинска охрана“ съвместно с Трето и Шесто управление на МВР от , 22 януари, започват всекидневни проверки за незаконни сметища и нерегламентирано изгаряне на отпадъци в Пловдив. Мярката е по разпореждане на кмета на Пловдив Здравко Димитров.      При констатирани нарушения ще бъдат налагани санкции съобразно Общинската наредба за управление на отпадъците. Глобата за физически лица е от 300 до 1000 лв., а за еднолични търговци и юридически лица – от 1400 до 4000 лв., като при повторно нарушение санкцията е в двоен размер.   Проверките са част от мерките за подобряване на качеството на атмосферния въздух, уточняват от община Пловдив. ", "date": "2020.01.22", "title": "Пловдив обяви война на незаконното изгаряне на отпадъци"}
{"url": "https://www.actualno.com/business/parlamentyt-glasuva-za-nov-zam-predsedatel-na-kfn-news_1426161.html", "text": "      Изпълняващият правомощията на заместник-председател на Комисията за финансов надзор (КФН), ръководещ управление „Застрахователен надзор“, Владимир Савов е подал оставка.      Днес, 22 януари, народните представители ще започнат работа с гласуване на оставката на Савов, предаде  БГНЕС.   Решението Савов, член на КФН, да изпълнява правомощията на заместник-председател на КФН, ръководещ управление \"Застрахователен надзор\", до встъпване в длъжност на избран от Народното събрание нов заместник-председател, беше взето на извънредно заседание през август 2018 година. Тогава парламентът с почти пълно единодушие освободи предсрочно Ралица Агайн-Гури от поста заради действията на КФН по казуса с фалиралото кипърско застрахователно дружество \"Олимпик\".\r\nКакво стана по случая дотук - припомнете си в    ", "date": "2020.01.22", "title": "Парламентът гласува за нов зам.-председател на КФН"}
{"url": "https://www.actualno.com/sofia/spirat-vodata-v-chast-ot-jk-banishora-news_1425885.html", "text": "      „Софийска вода” временно ще прекъсне водоснабдяването в част от жк. „Банишора“ на 22 януари. Това съобщиха от пресцентъра на дружеството.      Във връзка с подмяна на сградно водопроводно отклонение до бл. 53 в жк. „Банишора“ се налага спиране на водоподаването от 09.00 до 19.00 часа на клиентите на „Софийска вода”, живеещи в: бл. 53 вх. А, вх. Б, вх. В, вх. Г, бл. 54, бл. 58.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 54.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2020.01.22", "title": "Спират водата в част от жк. \"Банишора\""}
{"url": "https://www.actualno.com/society/novini-ili-novini-kartinata-na-pechata-za-22-januari-news_1426130.html", "text": "              Лордовете задължиха Джонсън да даде веднага статут на европейците. 139 000 българи вече са поискали да останат в Англия след Brexit.\r\nКамарата на лордовете в британския парламент направи промени в законодателството за Brexit, с които задължи правителството да даде автоматично статут на уседналост на намиращите се вече във Великобритания европейски граждани, а не да ги кара да кандидатстват за него.  В момента те трябва да заявяват през специален сайт, че искат да продължат да живеят в страната, след като тя напусне ЕС в края на месеца. Регистрацията е безплатна и електронна, но се изискват редица доказателства, че кандидатите са пребивавали законно в страната през последните 5 г. Ако са били по-малко време, те получават временен статут и могат отново да кандидатстват след 5 година. Бърза смърт идва от Китай. Няма ваксина и лекарствен препарат, който да действа на нов вирус. У нас все още няма тестове за заболяването. Заразата засега няма лечение, специалистите съветват да избягваме пътувания до засегнатите страни.    Новият коронавирус, който уби вече шестима души в Китай, се разпространява със светкавична скорост. До момента има случаи на заболяването в Китай, Южна Корея, Тайлнад, Япония и Австралия. До дни може да бъде пресен и в Европа, както и в , спо­­делят специалисти. “Разпространява се от човек на човек, както грипа. Може да бъде донесен и утре, никой не знае точно кога ще се случи. Българите пътуват до Тайланд и риск има”, заяви за “Труд” началникът на Детската клиника в Инфекциозна болница – София доц. Атанас Мангъров. Той обясни, че този коронавирус поначало се среща при животните, но понякога преминава и по хората, както е в случая. ЧСИ-тата извадиха над 2600 имота на тезгяха. Това показа проверка на „Монитор“ в регистъра на публичните продажби на Камарата на ЧСИ-тата. От там се вижда, че актуалните обяви за търгове на имоти са 2602, като последните 30 от тях са публикувани след 14 часа във вторник. Освен това в сайта има и 174 обяви за продажба на МПС (виж карето – б.р.), както и още 247 обяви за продажба на движимо имущество.\r\nДанните от регистъра показват няколко интересни тенденции – основната е, че броят на обявените за публична продан имоти в последните години намалява. Още в доклада на камарата за 2018 г. стана ясно, че в платформата са публикувани 41 174 броя обяви за продажби на имущество. ", "date": "2020.01.22", "title": "Новини или Novini - картината на печата за 22 януари"}
{"url": "https://www.actualno.com/celebrate/sv-apostol-timotej-news_723110.html", "text": "      Градът Листра се намирал в Ликаония, в Мала Азия. В този град се родил Тимотей (Деян. 16:1), който бил обърнат в християнството от св. апостол Павел по време на първото му мисионерско пътешествие. Майка му Евника и баба му Лоида били еврейки, а баща му бил елин. При второто си пътешествие великият апостол на езичниците го обрязал \"заради юдеите, които бяха по ония места\" (Деян. 16:3) и го взел за свой спътник.      От това време нататък Тимотей бил постоянен спътник на св. ап. Павел, който му възлагал важни поръчения. Сведенията, които Тимотей донесъл на своя учител от Солун в Коринт (1Сол. 3:1-3), станали повод за написването на Първото послание до християните в Солун.   Важна роля по отношение на коринтските християни има ап. Тимотей и при третото пътешествие на ап. Павел (1Кор. 4:17, 16:10; Рим.16:21). Заедно с други шест спътници Тимотей придружавал учителя си и до Йерусалим (Деян. 20:4). Тимотей бил заедно със затворения Павел в Рим (Кол. 1:1; Филим. 1; Фил. 1:1), и св. Павел съобщава, че ученикът му преди него бил освободен (Евр.13:23). През последните години на ап. Павел той бил поставен като негов заместник на отговорното апостолско поприще в Ефес (1Тим. 1:3).\r\nСкоро преди смъртта си ап. Павел чувства копнеж да го види и му поръчал да отиде в Рим (2Тим. 4:11), след което Тимотей отново се върнал в Ефес. Евсевий Кесарийски (263-339) в своята \"Църковна история\" го нарича \"първи епископ на Ефес\".  Св. ап. Тимотей бил умъртвен на 22 януари 97 г. от езическа тълпа, защото излязъл пред езическото шествие и го изобличил за безсрамните действия по време на Артемидините тържества.\r\nСветите му мощи са били пренесени от император Констанций (337-361) в Цариград и положени заедно с мощите на св. Лука и св. Андрей Първозвани в храма \"Св. апостоли\". По-късно били отнесени в Италия от кръстоносците.   В канона на новозаветните свещени книги влизат две Павлови послания до св. апостол Тимотей (1Тим., 2Тим.), които принадлежат към неговите \"пастирски послания\". Първото е написано след \"първите окови\" на ап. Павел, а второто малко        ", "date": "2020.01.22", "title": "Св. апостол Тимотей "}
{"url": "https://www.actualno.com/healthy/tolkova-li-e-strashen-novijat-koronavirus-news_1426196.html", "text": "      \"Тази година има закъснение, обикновено грипът започва около Коледа, когато се връщат у дома роднините – заради въздушния транспорт. Тази година зимата е относително топла, но няма как да избегнем разпространението.\" Това обясни началникът катедра \"Инфекциозни болести\" към ВМА доц. Георги Попов в интервю за bTV.      Той уточни, че т е целогодишно заболяване, но се разпространява в месеците декември – март.   Симптомите са висока температура, мускулни болки и отпадналост, а вирусът засяга най-вече децата.\r\n\"Грипната инфекция протича бързо – бързо се разпространява, усложнява и оздравява, но бързо се и умира. Не трябва да се подценява и хората не трябва да разчитат на собствения си опит при предишни епидемии, а да се обръщат към лекар\", коментира медикът и заяви, че не бива хора, които имат симптоми за грип да посещават работа или училище.  Доц. Попов заяви, че грипът засяга дихателната система, сърдечносъдовата система, а може да увреди бъбреците и централната нервна система. Подобни случаи има при неправилно лечение.\r\nОтносно мистериозния вирус, който се появи в Китай – той обясни, че този вирус е познат още от 60-те години на XX в.   \"От семейството на коронавирусите над 200 са познати, но само 6 са патогенни са човека. Тяхната склонност е да мутират и най-вероятно такава мутация се е появила в Китай. Индокитай е място с голямо съчетание на хора и животни, грипът също често тръгва оттам\", заяви лекарят.     ", "date": "2020.01.22", "title": "Толкова ли е страшен новият коронавирус?"}
{"url": "https://www.actualno.com/society/dnes-shte-e-jasno-koj-shte-e-novijat-generalen-direktor-na-bnr-news_1426162.html", "text": "      Съветът за електронни медии (СЕМ) ще избере новият генерален директор на Българското национално радио (БНР) , 22 януари. Това е първа точка в дневния ред на заседанието, предаде БГНЕС.      Шестима са претендентите за поста. Жени Гаджалова, , Андон Балтаков, Митко Димитров, Даниела Манолова и Александър Велев бяха изслушани от членовете на съвета в последните два дни.   Според Антон Митов, изпълняващ длъжността генерален директор,  най-разумното решение за финансиране на обществените медии е чрез част  от брутния вътрешен продукт (БВП). Митов каза още, че е необходима  финансова регулация за намаляване на дисбалансите във финансирането на  отделните програми на БНР, както и на заплатите на служителите. Той бе  категоричен, че трябва да продължат преговорите за увеличение на  бюджетната субсидия за общественото радио. „Но вече за 2021 година. Не  можем да говорим за 2020-а, тъй като тя е дадена и е това, всичко е  решено. Трябва радиото да намери начин в рамките на 2020 година с тези  пари как да организира разпределението на парите“.\r\nВ концепцията си кандидатът за генерален директор на БНР Даниела Манолова акцентира върху неравномерното развитие на програмите в БНР. Даниела Манолова смята, че субсидията за БНР трябва да бъде процент от брутния вътрешен продукт. Тя предлага учредяване на независим експертен орган, който да оценява предложението на Управителния съвет на радиото за бюджета и неговото разпределение.  Въвеждане на годишна атестация на служителите, от която да зависи увеличението на заплатите на всеки от тях - това е едно от предложенията в раздела кадрова политика в концепцията на кандидата за генерален директор на БНР Александър Велев. Сред идеите на Велев са също увеличаване на приходите от реклама, спонсорство и издателска дейност като мярка за справяне с дефицита, реализиране на приходи от реклама в интернет, създаване на нови програми в интернет за привличане на млада аудитория.\r\nПрограмите на Радиото и музикалните състави са приоритет за кандидата за генерален директор на БНР Митко Димитров. Той заяви, че залага на строга финансова дисциплина, на утвърждаването на \"Хоризонт\" като информационен лидер и на запазването на \"Христо Ботев\" като културно-образователна програма. Според него трябва да се намери начин за намаляване на дисбаланса между заплащането в регионалните станции и националните програми на БНР.   Според Жени Гаджалова, бивш главен счетоводител на БНР, адекватното финансиране на обществената медия може да се получи с по-висока субсидия. „Държавната субсидия трябва да гарантира сигурността на БНР. Оставихме радиото 2007 г. с 56 млн. лева държавен бюджет, а от осем години - в момента наблюдавам, че БНР е с бюджет от 42 млн. лева. Не мога да си представя как при положение, че сме оставили 56 млн. лева, през тези 11 години, в които не съм в радиото или не съм била част от този екип, какво е довело до това, че да се стигне до спад на бюджета до такава степен“, каза тя по време на изслушването.    Според Андон Балтаков звученето на програмите трябва да бъде актуализирано, за да бъде разширена аудиторията. Той смята, че за да не бъде радиото зависимо от политически решения, годишната държавна субсидия трябва да стане процент или от брутния вътрешен продукт (БВП), или от данъчните приходи.\r\nДо конкурса за избор на нов генерален директор на общественото радио се стигна, след като СЕМ прекрати предсрочно мандата на Светослав Костов в средата на октомври миналата година и избра за временно изпълняващ длъжността Антон Митов.\r\nСветослав Костов пък оглави БНР малко повече от 3 месеца преди да се стигне до предсрочното прекратяване на мандата му заради скандала, който се разрази около спирането на ефирното излъчване на програма „Хоризонт“ за близо 5 часа на 13 септември. ", "date": "2020.01.22", "title": "Днес ще е ясно кой ще е новият генерален директор на БНР "}
{"url": "https://www.actualno.com/literature/5-istini-za-psihicheskata-sila-news_1425711.html", "text": "      Има много подвеждаща информация и погрешни схващания за това какво означава да сме психически силни. Ето пет истини за умствената и емоционална уравновесеност, които Ейми Морин споделя в своята книга:       Няма нужда да се превръщате в роботи или да изглеждате корави. Вместо това просто действайте в синхрон с ценностната си система.    . Когато увеличавате психическата си сила, вие не потискате емоциите си, а ги разбирате по-добре. Можете да анализирате как те оказват влияние върху мислите и поведението ви. . Когато приемате, че не знаете всички отговори, когато молите за помощ и когато признавате, че вярата ви в по-висша сила ви прави по-устойчиви, вие показвате, че имате желание да станете по-силни.   . Крайно позитивните мисли могат да бъдат препятствие, колкото и крайно негативните. Психическата сила е в това да разсъждавате реалистично и рационално. Също както светът на физическите упражнения е пълен с модерни диети и фитнес тенденции, сферата на психологията често изобилства от преходни идеи за това как да станете най-добрите хора. Психическата сила не е тенденция. От 60-те години на миналия век насам психологията помага на хората да се научат как да променят мисленето, чувствата и поведението си.    ", "date": "2020.01.22", "title": "5 истини за психическата сила"}
{"url": "https://www.actualno.com/balkani/shte-izbere-li-gryckijat-parlament-pyrvata-jena-za-prezident-news_1426175.html", "text": "      Парламентът в Гърция ще гласува кандидатурата на Екатерини Сакеларопулу за следващ президент. Ако това стане, тя ще бъде първата жена на този пост в историята на страната, съобщи АФП.      \"Дойде време Гърция да се отвори към бъдещето\", заяви премиерът Кириакос  Мицотакис по-рано този месец по време на обявяване на номинацията на  Сакеларопулу.   Сакеларопулу е известна като прогресивен съдия с особен опит в екологичното и конституционно право. Кандидатурата й вече спечели междупартийна подкрепа и беше приветствана от някои коментатори като консенсусен кандидат в труден момент за гръцката външна политика.\r\n63-годишната Сакеларопулу оглавява върховния административен  съд на Гърция от 2018 г. Там отново беше първата жена, заемала този пост. Тя е ветеран с вече четири десетилетия в правосъдната система.  Дъщеря на съдия от Върховния съд Сакеларопулу завършва следдипломно обучение в Сорбоната в Париж и е експерт по конституционно и екологично право.\r\nАко бъде избрана, тя ще поеме поста от Прокопис Павлопулос, чийто петгодишен мандат приключва през март.\r\nГръцките президенти се избират изключително от парламента. Сакеларопулу е на път да си осигури над 260 гласа в сряда, повече от достатъчно за необходимите минимум 200 гласа, благодарение на подкрепата на основните опозиционни партии.       Основният опозиционен лидер Алексис Ципрас заяви, че Сакеларопулу е \"изключителен съдия\" и защитник на правата на човека.\r\nМицотакис подчерта, че изборът й прекъсва традицията не само защото Сакеларопулу е жена, но и защото не е член на никоя политическа партия.\r\nДосегашните президенти често са били високопоставени партийни дейци, например бивши министри, припомня БГНЕС.\r\nМицотакис заяви, че изборът на съдийката за президент \"олицетворява единството и прогреса\".\r\n\"Нека не се крием от истината, гръцкото общество все още е белязано от дискриминация срещу жените\", каза премиерът. „Сега това се променя, започвайки от върха.“      Приемайки номинацията, Сакеларопулу заяви, че това прави „чест на справедливостта и съвременните гръцки жени“.\r\nВъпреки че президентът номинално е глава на гръцката държава и главнокомандващ, постът е до голяма степен церемониален. ", "date": "2020.01.22", "title": "Ще избере ли гръцкият парламент първата жена за президент?"}
{"url": "https://www.actualno.com/crime/bus-s-6-pytnici-se-zapali-v-dvijenie-predi-pazardjik-news_1426193.html", "text": "      Бус се запали в движение по пътя между Пловдив и Пазарджик, съобщи БНТ.Избухнала е газова бутилка.      В буса са пътували шестима души. За щастие пътниците и шофьорът са успели да излязат, преди газовата бутилка в него да избухне. Няма пострадали.   Заради пътния инцидент временно е спряно движението в участъка на 15 км преди Пазарджик.\r\nЕкипи на полицията и пожарната са на мястото на произшествието.   ", "date": "2020.01.22", "title": "Бус с 6 пътници се запали в движение преди Пазарджик "}
{"url": "https://www.actualno.com/politics/parlamentyt-pochete-s-ednominutno-mylchanie-pametta-na-akad-blagovest-sendov-news_1426202.html", "text": "      С минута мълчание в памет на академик Благовест Сендов започна днешното заседание на парламента. Световноизвестният български математик, държавник и общественик почина на 19 януари на 87-годишна възраст.      „Достойна личност с изключително ярко присъствие в обществения живот на България. Човек с изключителен талант, получил заслужено признание не само в , но и по света“, отбеляза председателят на парламента Цвета Караянчева.   Ще запомним Благовест Сендов като всеотдаен председател на 37-то Народно събрание, ректор на Софийския университет „Св. Климент Охридски“, главен научен секретар и председател на Българската академия на науките и посланик на в Япония.\r\n„През всичките тези години той остана верен на принципите си и вложи силите си в името на развитието на България“, каза още Караянчева от парламентарната трибуна.  Припомняме, че в понеделник стана ясно, че на 19 януари 2020 г. на 87-годишна възраст е починал акад. Благовест Сендов, световноизвестен български математик, изтъкнат държавник и общественик - ректор на Софийския университет, главен научен секретар на Българската академия на науките, председател на Българската академия на науките, председател на Народното събрание на Република и посланик на в Япония. ", "date": "2020.01.22", "title": "Парламентът почете с едноминутно мълчание паметта на акад. Благовест Сендов"}
{"url": "https://www.actualno.com/society/zadyrjaha-zelenchuci-ot-turcija-s-pesticidi-news_1426195.html", "text": "      От началото на годината Българска агенция по безопасност на храните (БАБХ) задържа 27 118 кг пипер и нар с пестициди, внос от Турция. Това съобщиха от пресцентъра на Агенцията.      При извършване на официален контрол на Граничните контролни пунктове са иззети 13 618 кг пипер и 13 500 кг нар с турски произход поради наднормено съдържание на остатъчни вещества от пестициди. То е установено след лабораторен анализ.   За несъответстващите пратки са предприети действия съгласно законодателството. Иззетите количества пипер са унищожени, а нарът е върнат обратно в страната на произход. За откритите несъответствия са подадени нотификации съгласно законодателството. ", "date": "2020.01.22", "title": "Задържаха зеленчуци от Турция с пестициди"}
{"url": "https://www.actualno.com/cinema/filmyt-ekshyn-s-turne-i-gala-premiera-tozi-mesec-news_1426191.html", "text": "       В края на януари ще се състои гала премиерата на първата по рода си българска комедия \"Екшън\". Специално за събитието, което ще се проведе на 29-и в Cinema City – Mall Paradise, от Канада ще пристигне един от главните актьори в продукцията - Юта Такенака . Заедно с него по червения килим ще преминат и чуждестранните актьори Джонас Толкингтън (Америка), Тери Рандъл (Англия), Реймънд Стийрс (Америка), Азуса Йонеока (Япония) и др.      \"Няма такъв филм у нас\" е мнение, което много от зрителите, гледали филма на предварителните прожекции, споделят относно \"Екшън\". В това число и актрисата София Бобчева, която сподели: \"Аз ако бях зрител и чуя, че има такъв филм направен у нас, веднага ще се затичам да го гледам, защото просто тук такива продукции не се правят\".\r\nВ образа на главните герои Крис, Тони и Дани влизат младите актьори Петър Петров – Перо, Пламен Димов и Милко Йовчев. За тримата това е първа главна роля в киното. Запомнящи се персонажи в историята са Чоко и Боко, изиграни от Теодор Папазов и Цветомир Ангелов - Цуки. В \"Екшън\" ще видите още Александър Койнов, Дий Юн, и Юлиан Малинов, Яна Маринова и други.    Филмът ще бъде представен предпремиерно в Kinopolis, Велико Търново на 25-и януари,  Lucky Дом на Киното, Пловдив на 28-и и кино Синемакс, Благоевград на 30-и. Зрителите в другите градове ще могат да гледат \"Екшън\" от 31-и януари, когато лентата тръгва официално по кината и може да бъде гледана на 50 екрана в цялата страна. \"Екшън\"  е първият самостоятелен филм на сценариста Тео Чепилов (\"Под прикритие\", \"Стъклен дом\", \"Домашен арест\") и режисьорски дебют на Радослав Илиев. По визията му е работил операторът Борислав Пенчев, който от години живее във Ванкувър и е в камера департамента на сериали като \"Prison Break\", \"The Flash\", \"Arrow\", \"Legends of Tomorrow\", \"Once Upon a Time\", \"Minority Report\" и \"Supernatural\".\r\nФилмът проследява историята на три хлапета с една обща мечта – да създадат най-великия филм от любимата им екшън поредица. Съдбата се намесва в живота им, когато при пътен инцидент те унищожават кола пълна с наркотици и трябва спешно да намерят огромна сума пари, за да се издължат на мафиотите, чиято е стоката. Тримата извършват немислимо престъпление – отвличат лентата на холивудски филм, който се снима у нас, за да поискат откуп от продуцентите. В последвалата серия от трагикомични ситуации, момчетата успяват да се забъркат в толкова големи неприятности, че българската, руската, еврейската и японската мафия са по петите им.       ", "date": "2020.01.22", "title": "Филмът \"Екшън\" с турне и гала премиера този месец"}
{"url": "https://www.actualno.com/actualno/dojde-vremeto-na-usilnata-facebook-politika-news_1425990.html", "text": "      Да се даде възможност на съда да налага нередуцирани наказания по отношение на непълнолетни лица за тежки престъпления. Така депутатът от ГЕРБ Маноил Манев, който има реномето на експерт в сектор \"Сигурност\", обясни как управляващите смятат да се борят с престъпления като убийството на Андреа в .      Ако слушате Манев, който повтаря по-образно по темата, сигурно ще одобрите. Разумно е рецидивисти, независимо дали пълнолетни или непълнолетни, да бъдат наказвани по-тежко. Само че отново отиваме към политика, която се затяга постфактум – т.е. след последствията!   Къде е превенцията обаче? Къде ни социалната и образователна политика? Къде са тези служби, които да се намесят преди рецидивистът да се превърне в такъв? Къде е законодателството, което ги улеснява, което създава условия да се развиват и да си вършат работата по-добре? Е как къде е – във Facebook. Там громим джендъри, соросоиди, рубладжии, норвежци – всичко, което не ни хареса. А дори нашите политици се научиха, че могат да черпят популизъм точно от там – и да лавират в лабиринта на общественото недоволство дотолкова, че да не катастрофират фатално.\r\nДълбоки реформи, които променят установения ред на нещата, не са приоритет на нашето управление. Например – реформата на ВиК сектора изисква изрязване на неработещите структури и намирането на кадри, които да работят. Една от последниците - изхвърляне на улицата на некадърните и съответно създаване на безработица. Колкото и да са некадърни тези изхвърлените, те са гласоподаватели – и техният глас тежи колкото на всеки кадърен на избори, а са много по-лесно манипулируеми и много по-лесно им се осъществява натиск, за да гласуват \"правилно\". А за всеки политик, който иска да векува в политиката и в управлението, това е смърт. Затова гасим пожара чак като лумне силно и не мислим изобщо да работим да няма пожари и да няма предпоставки за пожари.  Колко ще намалеят тежките престъпления новият законопроект? Някаква прогноза на база статистика и математика например? Защото едва ли ГЕРБ първи са се сетили за такава мярка, а със сигурност има и други случаи, са натрупана статистическа история на последствия. Та ще има ли такава оценка – уж от 2016 година трябва да има оценка на въздействието? Може и да има, ако от Facebook изкочи нещо. И за финал – ще има ли например след 5 години какво е станало при новия законопроект? Да не се окаже само, че убийствата и изнасилванията не са намалели толкова, колкото им се иска на хората! Както им се иска всичко да се случва без те да носят никаква отговорност - за това да бъдат граждани, а не просто живеещи в тази държава. Защото и без статистика е повече от ясно - растящите без грижа деца няма да могат да прочетат в Наказателния кодекс от какво трябва да бъдат респектирани! Автор:   ", "date": "2020.01.22", "title": "Дойде времето на усилната Facebook политика"}
{"url": "https://www.actualno.com/society/dejan-stanchev-zameni-emil-dimitrov-revizoro-kato-deputat-news_1426200.html", "text": "      Деян Станчев положи клетва като народен представител от ПГ на „Обединени патриоти“. Това се случи в началото на днешното пленарно заседание и след решение на ЦИК.      Новият народен представител ще заеме мястото на Емил Димитров-Ревизоро в 30-ти Многомандатен избирателен район – Шумен. Това се налага след като Димитров стана министър на околната среда и водите.   В началото на заседанието депутатите почетоха с едноминутно мълчание паметта на акад. Благовест Сендов, който в понеделник почина на 87 годишна възраст.\r\nДепутатите гласуваха още да се удължи и срокът за внасяне на окончателния одитен доклад  на БНР от Сметната палата до 10 март.  На заседанието си депутатите освободиха и Владимир Савов от Комисията за финансов надзор. \"За\" освобождаването му гласуваха 151 депутати. До освобождаването му се стигна, след като на 20 януари Савов подаде оставка.\r\nТой беше избран за член на КФН на 24 януари 2014 г. с 6-годишен мандат.    ", "date": "2020.01.22", "title": "Деян Станчев замени Емил Димитров-Ревизоро като депутат"}
{"url": "https://www.actualno.com/health/nevrohirurg-ot-svetovna-klasa-konsultira-bezplatno-v-bylgarija-news_1425969.html", "text": "      Проф. д-р Селчук Пекер е един от най-търсените неврохирурзи в Турция и сред най-опитните специалисти в света в областта на радиохирургията и лечение с Гама нож, ще консултира безплатно пациенти в София на 24 и 25 януари 2020 г. Заедно с него у нас пристига и проф. д-р Фериха Йозер, невролог от екипа на проф. Пекер, известна с успехите си в лечението на болестта на Паркинсон и други двигателни нарушения.      В дългогодишната си кариера проф. Селчук Пекер е натрупал опит в радиохирургията с над 9000 пациенти, което го нарежда сред най-опитните специалисти в света. Публикувал е 109 статии в реномирани научни журнали. Представил е над 180 презентации на международни и национални симпозиуми. Към момента работи в Университетска болница „Коч“( Koç University Hospital) в Истанбул, където разполага с последно поколение Гама нож – Gamma Knife Icon. Гама нож се използва за лечение на доброкачествени(тумор на хипофизата, хемангиобластоми, хордоми и много други) и злокачествени мозъчни тумори, артериовенозни малформации и двигателни нарушения. Основното предимство на Гама ножа е възможността за хирургично лечение без отворена операция, разрез, анестезия, болка и продължително възстановяване. Последното поколение Гама нож на Icon позволява лечение на пациенти с тумори над 3,5 см., както и стабилизиране на  главата с маска вместо с метална рамка, както при предишните модели.\r\nОсвен при мозъчни тумори, екипът на болница „Коч“ се откроява и с успехите си при лечението на двигателни заболявания, включително тремори при болест на Паркинсон, дистония, есенциален тремор. При част от пациентите с такива диагнози медикаментозното лечение се оказва неефективно или предизвиква значителни странични ефекти.  При част от тези пациенти може да се приложи хирургична намеса, която в зависимост от случая може да бъде три вида: дълбока мозъчна стимулация, RF термокоагулация или радиотерапия с Гама нож. Дали и кой хирургичен метод да се приложи решават екип от лекари, специализирани в лечението на тези заболявания.\r\nПациентите, желаещи да се възползват от възможността за безплатна консултация с проф. д-р Селчук Пекер и проф. д-р Фериха Йозер в София на 24-25 януари трябва да се запишат предварително на тел. 0879 977 402 или 0878 500 940, както и да предоставят всички медицински документи, с които разполагат до момента.   ", "date": "2020.01.22", "title": "Неврохирург от световна класа консултира безплатно в България "}
{"url": "https://www.actualno.com/europe/jenite-na-vlast-v-es-razlichni-ot-kralici-snimki-news_1426182.html", "text": "      Висшият гръцки съдия Екатерини Сакеларопулу по всяка вероятност ще се присъедини към малката група жени, начело на някои от страните в Европейския съюз, когато бъде утвърдена за президент днес. След като нейната кандидатура бъде одобрена от парламента, 63-годишната Сакеларопулу ще бъде първата жена в Гърция, заемаща предимно церемониалния пост.      Ето и другите жени лидери в ЕС, различни от кралиците. Меркел - другото име на думата \"власт\"  Ангела Меркел стана първата жена канцлер на Германия, когато бе избрана през 2005 г. и оттогава ръководи най-голямата икономика в Европа, като спечели четвърти четиригодишен мандат през март 2018 г.  Тя обаче беше отслабена на законодателните избори през 2017 г., когато нейният консервативен блок ХДС/ХСС регистрира исторически нисък резултат. Отне пет месеца, за да се сформира коалиционно правителство.\r\n65-годишната Меркел е определена от списание \"Forbes\" за \"най-влиятелната жена в света\" няколко пъти. Тя ще се оттегли през 2021 година.      Серия от първи  През октомври 2019 г. крал Филип избра 44-годишната франкофонска либералка Софи Уилмс за временно изпълняваща длъжността министър-председател - първата жена, заемаща този пост. Разноговорящото кралство обаче няма напълно функциониращо правителство. Последната коалиция се разпадна през декември 2018 г. и преговорите за нова изпълнителна власт зациклиха.     Консервативната Колинда Грабар-Китарович , 51-годишна, беше избрана за президент през януари 2015 г. - първата жена в Хърватия, която зае основно церемониалната позиция. Но на 18 февруари тя предава властта на социалдемократа Зоран Миланович, който спечели изборите през януари.  Бившият одитор на ЕС Керсти Калюлайд , 50-годишна, стана през октомври 2016 г. първата жена-президент на балтийската държава, избрана от парламента за главно церемониалната роля.  Либералният адвокат и лидер на кампания срещу корупцията Зузана Чапутова , на 46 години, встъпи в длъжност през юни 2019 г. като първата жена-президент на Словакия. Политическа новачка, тя с лекота пребори кандидата на управляващата партия на изборите през март.  Власт и младост  Лидерът на социалдемократите Мете Фредериксен стана министър-председател през юни 2019 г. след парламентарни избори. На 41 години тя стана най-младият премиер в историята на страната. Първата премиерка на Дания беше Хеле Торнинг-Шмид , също от социалдемократите, която беше на поста от 2011 до 2015 г.   Социалдемократката през декември 2019 г. на 34-годишна възраст стана най-младият министър-председател в света - поне до януари 2020 г. Тогава австриецът Себастиан Курц положи клетва на 33-годишна възраст с втори мандат като ръководител на правителството. Марин е третата министър-председателка на Финландия.  Властта на жените в Европа, но не в ЕС На други места в Европа, но извън ЕС, други жени, които в момента са на власт, са: министър-председателката на Норвегия Ерна Солберг; премиерката на Исландия Катрин Якобсдотир; президентката на Грузия Саломе Зурабишвили; и сръбската премиерка Ана Бърнабич.  ", "date": "2020.01.22", "title": "Жените на власт в ЕС, различни от кралици (СНИМКИ)"}
{"url": "https://www.actualno.com/starazagora/obuchenija-na-mladeji-po-programa-erazym-na-starozagorski-organizacii-news_1426217.html", "text": "      Обучителни курсове по четири проекта от програмата на Европейската комисия „Еразъм +\" в партньорство са осъществили през втората половина на 2019 година Сдружението с нестопанска цел (СНЦ) „Академия на успеха“, фондация „Форграунд“ и  Превантивно-информационният център (ПИЦ) по зависимости към община Стара Загора.      33 младежки работници и младежки лидери от 11 държави участваха в обучението по проект „Агробизнес лидери в действие“ на „Академия на успеха“. Основната тема на курса беше активизиране на млади хора за развитие на предприемачеството в селски и изолирани райони, работа с млади хора, живеещи в изолирани райони, стартиране на малък бизнес и споделяне на добри практики. Във втората част на проекта „Бъди устойчив, не изхвърляй бъдещето си“ център беше устойчивият и природосъобразен начин на живот и споделянето на добри практики в сферата на екологията в 10-те държави по проекта.   33-ма младежи от 11 страни разискваха дигиталното образование чрез методите на неформалното образование, необходимите качества и умения за успешно кандидатстване за работа, писане на автобиография и мотивационно писмо, социалните мрежи и успешната реализация на пазара на труда в обучителния курс на проекта „Заети и успешни в Европа на бъдещето“ на Фондация „Форграунд“.\r\n40 младежки работници и лидери от 12 държави пък се включиха в обучението по „Създаваме социалните предприемачи в бъдеща Европа“, проект на Неформална група „Младежки спектър“ - Дания, в партньорство с чъс СНЦ „Академия на успеха“ в датски град Еснес. От българска страна в него се обучаваха членове и доброволци на СНЦ „Академия на успеха“ и Младежки доброволчески клуб „Дарители на надежда“ към ПИЦ по зависимости. Тема на дискусиите беше концепцията на социалното предприемачество като практически инструмент за решаване на обществени проблеми и в частност младежката безработица чрез методите на неформалното образование.  В осъществяването на работните програми на проведените четири международни обучителни курса съпътстваща тема беше намаляването на рисковото поведение, свързано с разпространение и употреба на психоактивни вещества (ПАВ) сред младежите. ", "date": "2020.01.22", "title": "Обучения на младежи по програма „Еразъм +\" на старозагорски организации"}
{"url": "https://www.actualno.com/politics/deputatite-prieha-okonchatelno-promenite-v-spornija-zakon-za-gorivata-news_1426245.html", "text": "      Народното събрание прие на второ четене , който предизвика брожения и протести в петролния и в други браншове. Законът влиза в сила от 25 януари 2020 г.      Промените бяха внесени в края на миналата година от министъра на икономиката Емил Караниколов. В опит да тушира напрежението сред малките търговци на горива, земеделските производители, строителните и минните компании, Караниколов предлага съществено облекчаване на одобрените режими за търговия, съхраняване и превозване на горива.\r\nИменно заради завишените изисквания за капитал и банкови гаранции, малките търговци на горива обявиха закона за лобистки в услуга на големите играчи. Този път недоволни от промените на Караниколов са едрите петролни компании.\r\nТекстовете бяха отлагани три пъти заради недоволство от страна на малките търговци на горива.     С наредбата се въвеждат специални изисквания за регистрация на търговците с нефт и нефтопродукти. Земеделците, които не извършват търговия с горива и нефтени продукти, отпадат от закона.\r\nС текстовете се допускат ведомствени бензиностанции. Разрешава се мобилни автомобили да зареждат машините в галериите. За строителите при определени категории се допускат преместваеми обекти за зареждане, за които държавната администрация ще следи къде се намират.\r\nДепутатите отхвърлиха внесено предложение от БСП, с което се предлага малките търговци да разполагат с 10 000 бутилки в наличност.    Депутатът от БСП Румен Гечев изказа своето недоволство от приетите промени, като посочи и парадокса, че ставаме единствената страна в света, която е публикувала закон, без да е издадена наредбата, а сега се правят промени в закона, пак дори преди да е приета наредбата.\r\nГечев обясни че с приетите поправки остават неблагоприятните условия за бизнеса в страната, създава се монопол на големите производители, а дори и една част от бизнеса, който е похарчил пари, за да отговори на изискванията в закона, се оказва, че се е охарчил напразно. Като пример депутатът от БСП посочи изискванията за пълначните станции за газ пропан-бутан. Според Гечев предложенията се отхвърлят само защото са внесени от страна на социалистите.   Мнозинството отхвърли и друго предложение на БСП - да се затегнат техническите изисквания за безопасност към пунктовете за пълнене на газови бутилки. Според левицата в този си вид законът позволявал пълненето да става навсякъде съвсем безконтролно.\r\nОт Българската петролна и газова асоциация (БПГА) са обезпокоени, че новорегистрираните бензиностанции и фирми за търговия на едро са изключени от изискването за банкови гаранции. Това създава условия чрез дружества фантоми да продължи да се краде ДДС и акциз от горива, заявиха от БПГА на заседание на парламентарната комисия за борба със сивата икономика във вторник. Затова от асоциацията ще настояват за промяна в текстовете преди второто им четене.\r\nОт Асоциацията на производителите и разпространителите на бутилиран пропан-бутан пък са недоволни, тъй като голяма част от техните членове са инвестирали сериозни суми, включително като са теглили кредити, в оборудване, което сега става излишно.   \"Това е неприемливо. Как при това положение може да се конкурираме с останалите, които са си спестили тези разходи?\", недоволства Георги Палпурин, представител на асоциацията пред парламентарна комисия. По сметки на бизнеса закупуването на 10 000 газови бутилки струва 250 000 евро, а преоформянето на складовете - 2 млн. лв.\r\nФормално законът за горивата е в сила от януари 2019 г., но заради липсваща наредба за прилагането му той не действа. Наредбата бе бавена умишлено, за да може междувременно да се изчистят спорните текстове. Тя бе приета в края на юли 2019 г. \"под условие\" - трябваше да влезе в сила от 26 октомври, но после срокът бе отложен.   Сегашните законови промени ще наложат пренаписване на наредбата. Законът претърпя пълна промяна Реално под натиск на различните лобита законът за горивата претърпя пълна промяна. Изискването към търговците на едро да имат поне 1 млн. лв. собствен капитал отпада. Вместо това размерът на минималния капитал ще зависи от размера на бизнеса. За годишни нетни приходи до 5 млн. лв. търговците на едро трябва да имат дълготрайни активи, внесен уставен капитал или обезпечение в размер на 200 хил. лв.\r\nЗа приходи до 20 млн. лв. капиталът или обезпечението трябва да е 500 хил. лв., а за приходи над 20 млн. лв. - 1 млн. лв. За бензиностанциите вече няма стриктно изискване да бъдат единствено трайно прикрепени към недвижим имот и се връща отново опцията и да бъдат \"преместваеми\", т.е. зареждане от цистерни.\r\nЗанижени са техническите изисквания и към фирмите, които се занимават с пълнене и търговия с бутилки с втечнен газ, които предвещаваха масови фалити. Изискването тези фирми да притежават поне 10 000 бутилки е заменено с 1000 бутилки. Отпадат и изискванията за минимална кубатура на складовете, в които ги съхраняват. ", "date": "2020.01.22", "title": "Депутатите приеха окончателно промените в спорния закон за горивата"}
{"url": "https://www.actualno.com/asia/pojarite-v-avstralija-dostignaha-stolicata-news_1426227.html", "text": "      Жители на австралийската столица Канбера бяха евакуирани след избухване на в близост до летището. След няколко дни затишие, броят на избухналите и извън контрол пожари скочи отново в югоизточната част, предаде БГНЕС.      Пътища бяха затворени и наредиха на хората да напуснат или да стоят далеч от предградията източно от Канбера. На снимки, публикувани в социалните медии, се вижда сив дим, който се извива над предградията на града. Няма съобщения за наранявания или щети.   През последните седмици в Канбера и градовете Сидни и Мелбърн качеството на въздуха е оценено като най-лошото в света под плътни облаци дим от .\r\nОт септември стотиците горски пожари в Австралия са убили 29 души и около 1 милиард местни животни, като в същото време изгориха 2 500 домове и обща площ по-голяма от размера на Австрия.  Пожарникарите се възползваха от дъжда през изминалата седмица, за да овладеят стихията, но почивката приключи , когато се върнаха високите температури и ветровете.\r\nМеждувременно икономическо проучване показа, че пожарите ще накарат австралийците да затегнат коланите си, което е знак, че оказва натиск върху 14-ата по големина икономика в света.   Проучванията показват, че разходите за икономиката в Австралия от 1,95 трилиона австралийски долара (1,33 трилиона щатски долара) могат да достигнат 5 милиарда (3,4 милиарда щатски долара), отнемайки 0,25 пункта от брутния вътрешен продукт през тримесечието от декември до март и потенциално да подтикнат централната банка да намали ставките още през февруари.    Огромните пожари засегнаха източното крайбрежие на страната през пиковите летни месеци, когато много предприятия обикновено печелят от местни и чуждестранни туристи. Селскостопанските сектори, особено млечната промишленост, също бяха силно засегнати.\r\nВъздухът в Сидни се очаква отново да достигне опасни нива на замърсяване в четвъртък, тъй като димът преминава над града, съобщи правителството на щатската федерация. ", "date": "2020.01.22", "title": "Пожарите в Австралия достигнаха столицата  "}
{"url": "https://www.actualno.com/europe/protestirashti-vyv-francija-sprjaha-naj-goljamata-vec-v-stranata-news_1426234.html", "text": "      Най-големият водноелектрически обект във Франция в парк „Grand'Maison“ бе спрян от работници, протестиращи срещу плановете на правителството за промяна на пенсионната система, заяви клон на профсъюза за АФП.      Протестът бе лансиран от клона на „CGT Energie Isere“ на съюза, се казва на страницата му във Facebook.     Прекъсването на електрозахранването идва само ден, след като енергийните работници протестираха срещу плановете за пенсионната реформа на президента и прекъснаха електричеството на пазара за хранителни стоки на едро в Париж.  ‚Дръпването на шалтера“ на електричеството подчертава решителността на левите синдикати след като вълната от стачки и улични протести от началото на декември не успя да принуди Макрон да отстъпи.\r\nПравителството казва, че предлаганите промени в пенсионната система ще я направят по-проста и справедлива, но критиците твърдят, че това ще доведе до промени, при които хората ще трябва да работят по-дълго, за да получат пълна пенсия.    ", "date": "2020.01.22", "title": "Протестиращи във Франция спряха най-голямата ВЕЦ в страната "}
{"url": "https://www.actualno.com/society/eto-koj-e-novijat-generalen-direktor-na-bnr-news_1426285.html", "text": "      Новият генерален директор на БНР е Андон Балтаков. Той бе избран от втория път, като получи подкрепата на четирима от петимата членове на СЕМ, но след прегрупиране и компромис. Така Андон Балтаков ще управлява БНР през следващите 3 години.      Решаващите гласове за избирането му бяха на Ивелина Димитрова и на председателката София Владимирова, които първоначално подкрепиха други двама кандидати.   Първа излъчената от президента в СЕМ Димитрова призна, че прави компромис, само и само да има титуляр на поста и се отказва от своя избраник Митко Димитров, като залага на Балтаков. След нея позицията си обърна и София Владимирова, която първия път предпочете Митов.\r\nДо процедурата за избор на нов шеф на Радиото бяха допуснати общо 6 кандидати - Жени Гаджалова, Антон Митов, Андон Балтаков, Митко Димитров, Даниела Манолова и Александър Велев.  През последните два дни концепциите им за развитието на БНР бяха изслушани от Съвета за електронни медии. До конкурса се стигна след предсрочното прекратяване на мандата на генералния директор на БНР Светослав Костов.\r\nТова се случи след безпрецедентното спиране на излъчване на програма „Хоризонт“ в рамките на пет часа на 13 септември 2019 г. от 6 до 11 часа. Обяснението беше, че това се е случило заради \"техническа профилактика на предавателите\". Програмата можеше да бъде слушана само онлайн и с друга водеща на мястото на Силвия Великова, която по график трябваше да води предаването „Преди всички“.\r\nГенералният директор на програма „Хоризонт“ Ивайло Савов бе пенсиониран, след като върху него - по думите на зам.-главния редактор на Програмата в оставка Даниела Късовска - е бил оказан натиск да свали от ефир и да вземе ресора на журналистката, отразяваща случващото се в съдебната система и протестите срещу номинацията на Иван Гешев за главен прокурор, Силвия Великова.       Андон Балтаков има над 20 години опит в медиите - работил е и като журналист, и като мениджър.\r\nЗапочва новинарската си кариера като водещ в софийското радио \"Витоша\" през 1994 г., а по-късно става част от новинарския екип на БНР.\r\nРаботил е за агенция \"Асошиейтед прес\" в Ню Йорк, където е заемал ръководни позиции в отдела за дигитални продукти и стратегическо планиране.\r\nБил е старши директор бизнес операции в CNN Digital и е отговарял за монетизирането на новинарския уебсайт и съпътстващите програми на CNN за мобилни платформи, като е управлявал и бизнеса за синдикирани видеопродукти.\r\nВ момента има консултантска компания в и съветва медиите как да си управляват бизнеса. Работи по два проекта съвместно с \"Ройтерс\", по информация на \"Капитал\".    ", "date": "2020.01.22", "title": "Ето кой е новият генерален директор на БНР"}
{"url": "https://www.actualno.com/cosmos/indija-izprashta-v-kosmosa-bojestven-robot-jena-vijte-ja-video-news_1426265.html", "text": "      Индийската организация за космически изследвания представи робот – хуманоид, който ще бъде изпратен на безпилотен космически полет, съобщава РИА Новости.           Роботът с женско лице и дълга коса ще се казва Виом Митра (от думите viom и mitra, които могат да бъдат преведени като \"космос\" и \"приятел\", \"божество\").    Хуманоидът ще може да изпълнява различни задачи и да говори на два езика – английски и хинди.\r\nИзстрелването на космическия кораб с робот на борда е планирано да стане до края на годината.    ", "date": "2020.01.22", "title": "Индия изпраща в космоса \"божествен\" робот - жена. Вижте я  (ВИДЕО)"}
{"url": "https://www.actualno.com/music/zvezdata-na-postmodern-jukebox-hejli-rajnhart-idva-v-sofija-news_1426297.html", "text": "       Мега звездата на Postmodern Jukebox Хейли Райнхарт идва у нас. Срещата й с българската публика ще бъде на 15 май в Music Jam Club.       Именно Хейли Райнхарт е изпълнителят на онзи кавър на , който избива класациите и прави популярно пред многомилионна аудитория по света музикалното чудо . Парчето достига над 73 млн. гледания в мрежата, които вече пета година все още растат. Хейли Райнхарт е откритие на Скот Брадли - една от първите вокалисти, съмишленици и приятели, с които заедно създават музикалната въртележка на времето PMJ .   Хейли е не само изпълнител, но автор на песни и актриса. Участник е в 2011, където заема трето място. Има издадени 4 солови албума - Better ( 2016), What’s That Sound ( 2017), Lo-Fi Soul ( 2019), но и работи в колаборация с известни музиканти като Джеф Голдблум, Кейси Ейбрамс, Ървин Мейфилд.\r\nТя има нежното излъчване на Мерилин Монро и на героиня от стари Холивудски ленти. Тембърът й е лирическо сопрано и обхваща три октави. Заради нейното neo-soul и R&B звучене я оприличават на Адел, Дъфи и Ейми Уайнхаус, докато нейното ретро-поп и джаз звучене я доближава до Арета Франклин и Нанси Синатра.     Освен разпознаваема звезда в турнетата на Postmodern Jukebox, през 2015г. Хейли e удостоена с платинен сертификат и награда Clio за кавъра си на Елвис Пресли достигнал до милиони потребители във видео платформите.\r\nГласовият й дебют е озвучаването на анимационния сериал на Netflix , в който тя участва в продължение на три сезона. А като актриса Хейли дебютира във филма на Робърт Родригес „  Срещата с харизматичната Хейли Райнхарт е на 15 май, в столичния клуб Music Jam. Билети се продават в системата на и на касата на клуба.     ", "date": "2020.01.22", "title": "Звездата на Postmodern Jukebox Хейли Райнхарт идва в София"}
{"url": "https://www.actualno.com/pazardjik/trovi-li-zavodyt-na-bratja-domuschievi-vyzduha-v-peshtera-news_1426322.html", "text": "      В община започна подписка с искане  за местен референдум по повод инвестиционно намерение за изграждане на депо за опасни отпадъци. Става дума за депо към инсталацията за изгаряне на промишлени отпадъци към дъщерното на завод дружество \"Грийнбърн\".      От много години в Пещера се оплакват от лоша миризма на въздуха. Източникът, според  хората от града, е завод \"Биовет\", собственост от 20 години на братята . Инициативен комитет в Пещера сезира екоинспекцията в Пазарджик за мръсния въздух и специфичната миризма и за това, че в завода се изгарят боклуци.  Директорът на екоинспекцията в Пазарджик Костадин Гешев потвърди, че в новия завод на \"Биовет\" се изгарят дрехи, внос от чужбина, но според него дейността е законна. Гешев е категоричен, че няма риск за здравето на хората, тъй като унищожаването на дрехите се извършвало в модерна инсталация за изгаряне на опасни промишлени отпадъци. \"Да, има и дрехи внос, става въпрос за инсталация за изгаряне на отпадъци, включително и за опасни. Останалите неща - дрехи и така нататък са абсолютно разрешени. Дали са от или от , най-важното е дали инсталацията отговаря на всички изисквания\", каза той пред кореспондента на БНР в региона.   \"Системата е направена така, че в момента, в който някой показател излезе над нормата, автоматично гаси котела. Дрехите са абсолютно разрешени за изгаряне в тази инсталация. Досега не е имало превишение на нормите при тези непрекъснати измервания\", обясни още Костадин Гешев.\r\nТова обаче не прави въздуха в града по-благоуханен. Златка Цвеева от инициативния комитет каза пред , че бившето общинско ръководство е застанало зад Домусчиеви и не е направило нищо, за да реши проблема със замърсяването. По думите ѝ, всички решения, гласувани от бившия общински съвет в Пещера, свързани с \"Биовет\", са  били в полза на дейността на предприятието. От инициативния комитет ще настояват прокуратурата да провери всички решения на предишния общински съвет, свързани със завода. \"В настоящия Общински съвет също има общински съветници, които са на трудови договори към \"Биовет\" и ние затова не очакване те да застанат на наша страна. Това, което публично заяви новоизбраният кмет на община Пещера Йордан Младенов и новият председател на Общинския съвет д-р Николай Пенев, е, че те ще застанат на страната на гражданите\", казва Златка Цвеева.  Пещерлии не са обезкуражени, макар че се чуват и гласове, че няма земна сила в , която да се справи с братя Домусчиеви. Припомняме, че по закон местен референдум се инициира с подписка, съдържаща подписите на не по-малко от една десета от гражданите с избирателни права на съответната община. Жителите на община Пещера са малко под 19 хиляди, което означава, че са нужни малко над 4000 подписа. Инициаторите са сигурни, че ще ги съберат.\r\nИнцидентите в завода не са от вчера. През 2017 г. там загиват двама работници на 30 и на 40 години, а вероятната причина е обгазяване. Двамата са били с кислородни маски, което обаче не им е помогнало. Единият оставя трима сираци, а другият не можа да  види нероденото си дете. За повече информация можете да си припомните на bTV.\r\nМaжopитapeн coбcтвeниĸ нa \"Биoвeт\" e \"Xювeфapмa\" AД, ĸoятo e coбcтвeнocт нa бpaтятa Гeopги и Kиpил Дoмycчиeви. Нoвият зaвoд в гpaд Πeщepa беше открит през септември миналата година. Инвecтициятa e в paзмep нa нaд 293 милиoнa лeвa и вĸлючвa изгpaждaнeтo нo нoви мoщнocти дo вeчe cъщecтвyвaщия зaвoд нa плoщ oт над 35 дка.       \"Биовет\" беше приватизиран преди 20 години. През април 2000 г. Надзорният съвет на Агенцията за приватизация одобри договора за продажба на 54% от капитала на \"Биовет\" - Пещера, на \"Българска фармацевтична компания\" (БФК). Държавното фармацевтично предприятие беше в списъка за целева приватизация, затова купувачът трябваше да плати оферираната цена от 10,6 млн. долара в брой. БФК е дъщерно дружество на \"Напредък холдинг\" (приватизационния фонд на Домусчиев) и в офертата си предвиждаше цената да бъде платена с кредит от Булбанк. Купувачът е взел кредит в размер на 9.7 млн. долара, който е обезпечил с вече притежаваните по линия на масовата приватизация 13% от акциите на \"Биовет\", ипотекирал е имуществото на едно от дружествата от холдинга - търговски център \"Тракия\" (пловдивското \"Илиянци\"), а за остатъка е използвал собствени свободни средства. обясни тогава шефът на надзора Асен Дюлгеров. В допълнение \"Напредък холдинг\" поема солидарно всички задължения на БФК по приватизационния договор.\r\nВ офертата си българската фирма предлага цена от 10,639 млн. долара и инвестиции в размер на 10,3 млн. долара, а предложението на втория кандидат-купувач - италианската “Синтофарм”, беше съответно за 10 млн. и 9 млн. долара.\r\nСделката не мина без скандали.  Останалият втори кандидат искаше да обжалва и питаше как така избраните са наддавали малко над офертата и възможно ли е да е изтекла информация и да са избрани, защото са дарявали пари на тогавашните управляващи от СДС. По това време председател на АП беше Захари Желязков, а министър на икономиката и принципал на предприятието – Петър Жотев. Како капак на всичко, на последния етап от процедурата беше разпространена информацията, че БФК иска да бъде назначен техен представител за прокурист веднага след като бъде изпълнено плащането само на 30% от цената. “Искането за прокурист не е включено в договора\", коментира тогавашния преседател на приватизационния надзор Асен Дюлгеров. В крайна сметка Домусчиеви получиха каквото искат, а пещерлии още говорят, че \"Биовет\" (предприятие без дългове и работещо), е било продадено за сума, по-малка от наличностите му в касата към момента. Припомняме, че купувачът на дружеството, \"Българска фармацевтична компания\" АД, беше регистрирана няколко месеца преди сделката, без никакъв опит във фармацефтичния бранш. Неин мажоритарен собственик е бившият приватизационен фонд \"Напредък холдинг\", а останалите 19% от капитала на фирмата бяха собственост на физическо лице. В света има само още един завод с капацитета и профила на \"Биовет\", който се намира на друг континент. Следователно, европейските, руските и азиатските пазари би трябвало да са за пещерското предприятие.\r\nПрез януари 2018 година правителството на обеща бързо административно обслужване на Кирил Домусчиев за изграждането на втория му завод за лекарства в Пещера. Решението беше взето на първото за годината правителствено заседание, след като проектът на компанията \"Хювефарма\" на братя Домусчиеви беше одобрен за финансиране по плана \"Юнкер\" през октомври и получи заем от 100 млн. евро от Европейската инвестиционна банка (ЕИБ). Същата година инвеститорът дочака приемането на доклада за оценка на въздействието на околната среда и издаването на комплексното разрешително от Министерството на околната среда и водите. Домусчиев, който тогава беше и председател на работодателската организация КРИБ, бетонира добрите отношения с правителството в момента на откриването на завода миналата година, на което присъства лично премиера Бойко Борисов. Ситуацията изглежда се промени леко, след като Върховният касационен съд отмени спорното арбитражно решение, което позволяваше на собственика на Параходство \"Български морски флот\" (БМФ) Кирил Домусчиев да не изпълни важна клауза по приватизационния си договор и да си спести плащане на неустойки от минимум 55 млн. лева. Подробности можете да прочетете в .\r\nВероятността в Пещера да съберат необходимите за местен референдум подписи е голяма. Въпросът е дали управляващите на по-високо ниво ще се вслушат в гласа на хората. И дали екоминистерството ще реши да направи нова оценка на въздействието върху околната среда на предприятието.       ", "date": "2020.01.22", "title": "Трови ли заводът на братя Домусчиеви въздухa в Пещера?"}
{"url": "https://www.actualno.com/business/shte-platjat-li-milioni-danykoplatcite-za-bydeshta-nacionalizacija-na-hazarta-news_1426296.html", "text": "      Защо трябва да закриваш един работещ бизнес? Каква е целта – да го вземем от този, който го е направил успешен? Да го дадем на друг, може би? Къде в за промяна на Закона на хазарта (внесен от Валери Симеонов) пише, че ще има още 50 млн. лева за спорта, както казва спортният министър Красен Кралев? Тези и още много въпроси постави Васил Божков – човекът, контролиращ брандовете \"Национална лотария\" и \"Лотария България\", в .      Божков предупреди, че ако предлаганите от Валери Симеонов промени влязат в сила, то може да се наложи заради държавата данъкоплатците да плащат отнемането на бизнеса му. Причината – в законопроекта е предвидено до края на 2025 година всички оператори с отнети съгласно евентуалния нов закон лицензи да изплатят всички неизплатени печалби до датата на прекратяването на игрите. \"Не може да те задължават да изплащаш нещо, което ти отнема правото на дейност\", категоричен е Божков защо ако все пак се случи така, той ще се обърне към съда. Според него, щом държавата закрива нещо работещо, тя трябва да плаща, а държавата плаща само по един начин – чрез данъците, които внасят всички данъкоплатци.   Бизнесменът предупреждава и, че пряко 40 000 души, които имат работа заради \"Национална лотария\", ще бъдат засегнати.\r\n\"Виждате какво е положението. \"Искаме да го заграбим\" – това е положението. Колко бизнеса са заграбени досега\", пита Божков. И добавя, че се познава с Делян Пеевски, заради който има съмнения, че се случва всичко, но уточнява, че с депутата от ДПС нямат конфликти.  Освен това, той признава, че при продажбата на Нова телевизия е спрял за малко рекламния бюджет на \"Национална лотария\" и казва и защо – понеже телевизията не е искала да подхване темата с предишния законопроект на Валери Симеонов и да покаже гледните точки по фактите в него.\r\nА какво стана междувременно в Комисията по хазарта - научете в ! ", "date": "2020.01.22", "title": "Ще платят ли милиони данъкоплатците за бъдеща национализация на хазарта?"}
{"url": "https://www.actualno.com/politics/spored-rumen-petkov-zaradi-dyrjavata-shte-dadem-500-miliona-za-nacionalizacijata-na-hazarta-news_1426295.html", "text": "      \"Борисов подкрепи една идея на човек с твърде спорни политически изяви, като започнем от тараша по кръчмите, което не е работа на вицепремиер, като минем през грозното, цинично и брутално отношение към майките и децата с увреждания и стигнем до идеята да бъдат дадени 500 милиона на господин Васил Божков\". Това пише в позиция на Румен Петков, съобщиха от пресцентъра на АБВ.      \"Защо дадени 500 милиона? Защото закононарушението, конституционното нарушение, е очевидно и за не най-вещия юрист.\r\n- На първо място, основателно е притеснението дали със законопроекта не се налага монопол в полза на Държавния тотализатор и дали това не представлява нарушаване на чл.18, ал.4 от Конституцията.\r\n- Второ: Изложените мотиви и приложената оценка на въздействието будят искрено недоумение. На първо място механичният сбор на многомилионни годишни печалби е чиста проба празнодумие.  - Трето: Евентуалните обезщетения и неустойки дължими на разпространители, доставчици, рекламни контрагенти и други, които ще бъдат претендирани от Българската държава могат да достигнат десетки милиони\", пише още в позицията.\r\n\"И няма никакво съмнение, че Васил Божков ще осъди държавата и ние ще му платим около 500 милиона лева. Като, разбира се, след това тогавашното правителство ще бъде принудено да му върне лиценза. Т. е., грубия популизъм на Борисов и на Симеонов ще го платим ние българите.\r\nА въпросът не е на „Левски“ или на ЦСКА, или на „Лудогорец“. Въпросът е на нас българите и ние трябва да кажем стига на беззаконието, стига на безумието, което ще плащаме всички.    Борисов посегна на оръжейния бизнес на държавата. А сега посяга на конституцията. Утре ще посегне на всички нас. Защото сега се ограничава само до отделни граждани. Но услугата, която прави на Васил Божков с безумието, за което става дума, е несравнима с всичките му досегашни антидържавни действия. Да искаш бедният ти народ, който ти си докарал до просешка тояга, да плати 500 милиона заради несретните ти мисли, е нещо, което ние трябва да отхвърлим по един много ясен и много категоричен начин\", подчертава още Румен Петков.\r\nЗа акцията на прокуратурата в Комисията по хазарта може да прочетете А за всички спорове и промени по Закона за хазарта -  ", "date": "2020.01.22", "title": "Според Румен Петков заради държавата ще дадем 500 милиона за национализацията на хазарта"}
{"url": "https://www.actualno.com/balkani/syrbija-obmislja-pomosht-za-stroitelstvoto-na-turski-potok-v-bylgarija-news_1426302.html", "text": "      Сърбия обмисля да помогне на да завърши необходимия участък от тръбопровода, който трябва да свърже Сърбия с „ ”. Това заяви директорът на \"Сърбиягаз\" Душан Баятович, цитиран от БГНЕС.      Според него, се намира под натиск, но има амбиции да получи газ и от Румъния, и от Гърция.   \"По-рано смятахме, че ще има нова версия на „Южен поток” и ето, че се появи „Турски поток”, както и че икономическите интереси ще надделеят над политическите. Това ще се случи и сега\", каза Баятович.\r\nТой уточни, че Сърбия може да участва в строителството в с техника и заварчици, така че първата част от 308-километровия газопровод на българска територия да бъде завършена възможно най-скоро и Сърбия да се присъедини към българската газопреносна система, за да получи газ от „Турски поток”.  Как и Александър Вучич се разбраха да наричат \"Балкански поток\" - частта от Турски поток, която ще бъде построена в и Сърбия - можете да .\r\nБаятович припомни, че на територията на Сърбия са положени всички 403  километра тръби и че трябва да бъдат завършени необходимите  блок-станции и четири измервателни станции, както и три „изхода” в  Чуприя, Белград и Господинци. Работата се движи по график с краен срок 1 октомври.   Очаква се в Сърбия да влязат около 12,5 или 13,88 милиарда кубически метра газ,  като страната ще може да използва и газопровода „Северен поток 2“.    Според Баятович, унгарците вече са резервирали капацитет, българите вече са продали 100 % от капацитета, също както и Сърбия.\r\n„Всичко е представено в Агенцията по енергетика, която изготви  съответните актове. Очакваме те да бъдат сертифицирани до края на март и  първата част да бъде завършена до май, а компресорната станция  най-късно до 1 октомври “, каза директорът на „Сърбиягаз”. ", "date": "2020.01.22", "title": "Сърбия обмисля помощ за строителството на \"Турски поток\" в България "}
{"url": "https://www.actualno.com/crime/prokuraturata-vleze-v-pediatrijata-v-sofija-news_1426244.html", "text": "      Коли на прокуратурата и полицията влязоха в Детската болница „Проф. д-р Иван Митев“ в столицата, видя репортер на БГНЕС.      За момента няма повече информация за същността на акцията, която се провежда.   Припомняме, че на 20 януари болницата трябваше да възстанови спешния прием на деца, но към този момента няма информация дали интензивното отделение в болницата работи. А то спря работата си, защото двама анестезиолози подадоха молби за напускане след смъртта 3-годишния Александър, който почина в болницата.\r\n\"Имам уверението на директора на СБАЛДБ ”Проф. Д-р Иван Митев”, че дейността на интензивното отделение ще бъде възстановена до 20 януари 2020 г. В момента в отделението се извършват строително-ремонтни дейности, като в същото време ръководството провежда разговори за осигуряване на необходимите медицински специалисти за нормалното функциониране на болницата. Това заяви министърът на здравеопазването Кирил Ананиев пред журналисти в Народното събрание преди месец.  Министър Ананиев коментира от парламентарната трибуна и извършения одит на Министерството на здравеопазването в СБАЛДБ „Проф. д-р Иван Митев“, като посочи, че проверката от Звено „Вътрешен одит“ е обхванала финансовата, техническата и кадровата обезпеченост на лечебното заведение. Към 9-месечието на 2019 г. е реализирано увеличение на приходите с 21,98% спрямо същия период на миналата година. Няма просрочени задължения, има увеличение на заплатите на база на допълнително отпуснатите от правителството средства през месец май т.г., декларира тогава Ананиев. ", "date": "2020.01.22", "title": "Прокуратурата влезе в Педиатрията в София "}
{"url": "https://www.actualno.com/europe/trymp-zaplashva-s-25-mita-pri-lipsa-na-tyrgovska-sdelka-s-es-news_1426286.html", "text": "      Президентът на Доналд Тръмп възобнови голямата търговска офанзива срещу Европа, заплашвайки да удари ЕС с разрушителни автомобилни мита, ако „европейците не успеят да постигнат дългосрочна търговска сделка“, предаде АФП.      \"Европейският съюз е по-труден за сделка от всички. Те се възползват от нашата страна от много години“, каза Тръмп пред Фокс Нюз в кулоарите на Световния икономически форум в Давос.   \"В крайна сметка ще стане много лесно, защото ако не успеем да постигнем сделка, ще трябва да поставим 25-процентни мита за техните автомобили\", добави той.\r\nМинистърът на финансите на Стивън Мнучин пък предупреди, че Вашингтон ще наложи болезнени мита върху вноса на автомобили от ЕС, ако европейците преминат към цифров данък, който е насочен главно към американски фирми.  \"Ако хората искат произволно да облагат с данъци нашите дигитални компании, ще помислим да наложим данъци и произволно върху автомобилните компании\", каза Мнучин в рамките на Световния икономически форум в швейцарския ски курорт Давос. ", "date": "2020.01.22", "title": "Тръмп заплашва с 25% мита при липса на търговска сделка с ЕС "}
{"url": "https://www.actualno.com/vraza/proverjavat-50-tona-otpadyci-vyv-vraca-news_1426305.html", "text": "      Областният управител Малина Николова и експерти от междуведомствена комисия продължават проверките на терени и площадки, за които има сигнали или контролните органи са регистрирали, че има съмнения за нарушаване на законодателните изисквания по опазване на околната среда. Поредната проверка се извърши на обект, намиращ се на ул. „Складова“ № 14 в областния град, собственост на „Присма 1“ ЕООД – Враца, на която са складирани около 50 т отпадъци. Това съобщиха от пресцентъра на областната администрация.      Установи се, че отпадъците са тонер касети и техни компоненти, без ясен произход. Теренът на площадката е отдаден под наем на дружеството „Рецикла“ ЕООД – София. По данни на РИОСВ – Враца дружеството няма издаден регистрационен документ по чл. 35 от Закона за управление на отпадъци за извършване на дейности по временно съхранение от страна на Регионалната инспекция.   „Целта на проверката ни е да установим как протича процесът по опаковането и подготовката за извозване на отпадъците, къде ще бъдат транспортирани, с какво ще бъде третиран теренът след тяхното премахване и дали ще бъде спазен срокът – 5 февруари, предписан от РИОСВ – Враца“, поясни по време на инспекцията областният управител. \r\nДиректорът на РИОСВ – Враца инж. Христо Христов уточни, че по случая се води досъдебно производство и от управляваната от него институция са изискани всички необходими документи по случая със складираните отпадъци на нелицензираната площадка и без разрешението на РИОСВ – Враца.  По време на съвместната проверка беше изяснено, че голяма част от отпадъците са опаковани и представителят на фирмата, собственик на терена, гарантира спазването на срока за тяхното транспортиране до лицензирана площадка.\r\nЕкспертите от Регионална здравна инспекция – Враца ще окажат съдействие относно начина за третиране и почистване на асфалтовата площадка, след извозването на отпадъците, съгласно действащите нормативни актове.   Проверката от страна на Областна администрация – Враца продължава с изискване на документи и допълнителна информация от компетентните органи, както и посещение на място на 4 февруари – ден, преди срока за извозване на отпадъците от площадката на „Присма 1“ ЕООД – Враца.     ", "date": "2020.01.22", "title": "Проверяват 50 тона отпадъци във Враца"}
{"url": "https://www.actualno.com/politics/ninova-gotovi-sme-da-poemem-podadenata-ryka-na-intelektualcite-ot-edinenie-news_1426327.html", "text": "       Готови сме да поемем подадената ръка на учени, интелектуалци и общественици от \"Единение\". Ако стоим загледани само в партийните си интереси, ще пропуснем възможности за България. Това се казва в изявление на лидера на БСП Корнелия Нинова.       Вчера сдружение \"Единение\" излезе с обръщение към българите. Нека чуем призива на учени, общественици, интелектуалци, бизнесмени и 32 граждански организации:   \"Управлението е превърнато в политическо празнословие, самохвалство, дори с откровени лъжи и снимки с чуждестранни лидери, които все по-очевидно и активно се възползват от безволевото българско правителство...  Не можем – и нямаме време и право – повече да търпим драматичната неадекватност и безпомощност на политическото управление.\r\nСегашната българска демокрация не предлага решения – изборите, все по-манипулирани, не водят до никаква промяна.\"\r\n \"Държава, в която с капачки се купуват кувьози за новородените и с есемеси – дефибрилатори за болниците, е държава без управление.\"    \"Държава с такива равнища на управленски произвол и всеобща корупция не е правова държава.   Държава с всички тези недъзи не е европейска държава.\"\r\n В разработените от  \"Единение\" анализи и предложения за решения има сериозен потенциал за развитие на страната. Описаното състояние на държавата е вярно, но не можем да останем на равнището на констатациите. Ако стоим загледани само в партийните си интереси, ще пропуснем възможности за България.\r\nВ обществото ни, в партиите, сред безпартийните има много умни, подготвени и почтени хора. Те се чувстват отхвърлени и ненужни. Нека им дадем възможност. Нека се обединим без ревност за авторство на идеи или претенции за лидерство на процесите. Както казват \"Единение\" в обръщението си:\r\n \"Бъдеще имат само народите, които не търпят безобразията, лъжата, кражбата, управленската безпомощност. Народите, които реагират!\"   Ние сме готови да поемем подадената ръка на учени, интелектуалци и общественици, да направим среща, да обсъдим проблемите и да намерим добрите решения за България. ", "date": "2020.01.22", "title": "Нинова: Готови сме да поемем подадената ръка на интелектуалците от \"Единение\" "}
{"url": "https://www.actualno.com/balkani/uvelichenie-na-prihodite-ot-pytuvanija-v-gyrcija-news_1426346.html", "text": "      Предварителни данни от Банката на показват увеличение на приходите от с 13 процента през първите 11 месеца на 2019 г. до 17,86 милиарда евро срещу 15,81 милиарда година по-рано.      Входящият нараснал с 4 процента през същия период до 30,65 милиона души, спрямо 29,46 милиона през януари-ноември 2018 г.   Активното салдо от пътувания възлиза на 15,37 милиарда евро срещу 13,87 милиарда през 2018 година.\r\nУвеличението на приходите от пътувания се дължи не само на растежа на броя на посетителите, но и на увеличението на средните разходи за пътуване с 8,7 процента на година, показаха данните на Банката на Гърция.   ", "date": "2020.01.22", "title": "Увеличение на приходите от пътувания в Гърция "}
{"url": "https://www.actualno.com/curious/dneven-horoskop-za-23-januari-news_1426381.html", "text": "             Денят ще бъде изпълнен с много енергия.  Сега ще може да успеете да направите всичко, което сте планирали и дори повече. Не пропускайте възможностите си. Това е добър ден за подобряване на социалното ви положение. Не отказвайте срещи и покани и покажете всичко, на което сте способни.   Това е ден, в който трябва да сте внимателни с новото. Колкото и да ви харесва нещо - имайте 1-2 наум, че все пак е нужно време за проверка.     През този ден не бързайте да се радвате на предварителните резултати. Много вероятно е да сте прибързали с оценката. Ще е нужно още време. Днес е добре да отстъпите в спор, който може да възникне в работата. Мнението ви е правилно, но ще е нужно време, за да се докаже това. Днес ще бъдете подложени на своеобразен изпит. Постарайте се да сте на ниво. От това представяне ще зависи повече, отколкото си представяте.   През този ден не търсете виновни. Нещата са такива, каквито са. Анализирайте обстоятелствата внимателно, за да не допускате подобна ситуация.    През този ден не навлизайте в територия, която знаете, че е \"минирана\". Ако не може да обуздаете желанието си - после не се оплаквайте. Това е добър ден за кратко пътуване. Ако имате изпити - те ще преминат успешно. Вечерта си оставете време да си починете и разтоварите психически.    Това е добър ден за финансови операции. Не се притеснявайте да дадете повече, за да очаквате наистина добър резултат. Днес ще получите очаквана награда. Не си мислете, че това е върхът. Можете още много повече, отколкото предполагате. Днес се отървете от чувството за вина. Не сте длъжни да отговаряте за чужди действия, но и не си поставяйте прекалено високи изисквания. ", "date": "2020.01.22", "title": "Дневен хороскоп за 23 януари"}
{"url": "https://www.actualno.com/varna/cjalostno-obnovjavane-na-parka-v-devnja-v-ramkite-na-nestle-za-jivej-aktivno-news_1426417.html", "text": "      На специална церемония в аулата на НСА \"Васил Левски\" беше избран победителя в първия национален конкурс между общините „Нестле за Живей Активно!“2019 г. Целта на конкурса бе да мотивира повече хора от цялата страна да водят активен начин на живот и да се хранят балансирано, както и да подкрепи усилията на местните власти в тази посока. Финалистите от общо 12 общини-участници бяха 5 - Белослав, Ботевград, Девня, Козлодуй и Кюстендил. Вчера те имаха възможността лично да защитят своите активности през 2019 г. и да убедят специална комисия, че именно тяхната идея заслужава да спечели.   Журито в състав - Асен Марков, главен секретар на Министерството на младежта и спорта; Мария Тодорова, юрист; Цвета Герчева, представител на медийна група „Спортал“ и Кремена Цветкова от НСОРБ, избра община Девня, представляване лично от кмета Свилен Шитов, за победител в първия конкурс на Нестле за Живей Активно! между общините.\r\nГолямата награда е финансиране в размер на 20 000 лв. от Нестле , които община Девня ще инвестира в цялостната реновация на градски парк в ж.к. \"Река Девня\". Проектът включва възстановяване и обновяване на парка чрез изграждане на детска площадка, спортни съоръжения и кът за отдих. Проектът ще спомогне за подобряване на жизнената среда, благоустрояване и естетизиране на площта и превръщането й в съвременна зона за отдих и игра в града.\r\n\"Всички участници се представиха достойно в конкурса между общините \"Нестле за Живей Активно!\" и сме убедени, че всеки един от Вас е победител! Продължавайте да вдъхновявате жителите във Вашите населени места, че движението и добрата храна са по-доброто бъдеще на всички българи!“ призова по време на церемонията Петър Стоилов, изпълнителен директор на Нестле България.\r\nНационалният конкурс \"Нестле за Живей Активно! 2019\" бе част от ангажиментите на Нестле за подобряване на хранителните навици и насърчаване на активния начин на живот на българите. В него се включиха общо 12 общини - Бургас, Габрово, Банкя, Ботевград, Белослав, Козлодуй, Кюстендил, Девня, Приморско, Лясковец, Хисаря, Трявна, а на финала се класираха 5 от тях, които бяха избрани по официално обявените критерии. През 2020 г. \"Нестле за Живей Активно!\" ще продължи своите социални ангажименти,като разшири своя обхват и предостави на българите разнообразни възможности за спорт и съвети за балансирано хранене по всяко време от годината. Нови активности и общини ще се включат в превърналата се в повече от инициатива – каузата Нестле за Живей Активно! Подробности може да следите на Facebook страницата на Нестле за Живей Активно! и на: . Повече за \"Нестле за Живей Активно!\" През последните 15 години инициативата \"Нестле за Живей Активно!\" даде възможност на българите да спортуват, да се движат и да се забавляват заедно с едни от най-обичаните спортни звезди. 50 от най-големите спортни звезди на са се включили, сред които Нешка Робева, Йордан Йовчев, Евгени Иванов-Пушката, Йорданка Благоева, Тити Папазов, Сани Жекова, Тервел Пулев, Наско Сираков, Илияна Раева, Мария Гроздева, Тереза Маринова, Симона Пейчева, Армен Назарян, Екатерина Дафовска, Владо Николов, Сесил Каратанчева, Николай Желязков, Николай Гергов, Братан Ценов, Антонина Зетова, Нели Маринова, Страшимира Филипова и много други.\r\nОт старта на инициативата \"Нестле за Живей Активно!\" през 2006 г. досега, посланието за ползите от повече движение и по-добра храна е достигнало директно до над 400 000 българи. През 2018 г. кампанията придоби национално покритие и мотивира хиляди хора от цяла да се движат повече, като успешно си партнира с над 100 институции, спортни клубове и федерации, експерти и известни личности и осъществи над 120 съпътстващи събития из цялата страна – в партньорство с Национално сдружение на общините. ", "date": "2020.01.22", "title": "Цялостно обновяване на парка в Девня в рамките на \"Нестле за Живей Активно!“"}
{"url": "https://www.actualno.com/bgfootball/shte-protestirat-li-levskarite-zavisi-ot-sreshtata-s-borisov-news_1426484.html", "text": "      Феновете на Левски са готови за протести, но дали ще го направят зависи от срещата им с премиера Бойко Борисов. Това разкри пред журналисти председателят на Националния клуб на привържениците (НКП) на Левски Степан Хиндлиян след втората среща на феновете с финансовия благодетел на клуба Васил Божков.      Хиндлиян прогнозира, че може да има протести, ако се окаже, че бъдещето на \"сините\" е поставено под въпрос.   По думите му в петък Борисов ще бъде информиран какво мисли левскарската общност по казуса със Закона за хазарта и ще му бъдат поставени някои въпроси.\r\n\"Първо трябва да чуем дали ще мине този закон. Когато чуем това становище, имаме решения какво да правим. Решенията са няколко и зависи от срещата в петък. Тогава ще си говорим отново\", каза лидерът на синята общност.  Според резултатите от срещата с Борисов левскарите щели да вземат мерки. \"Имаме много фракции, фенклубове, организации. Един може да протестира във Facebook, друг може на улицата, трети пред блока вкъщи. Не мога да кажа подобно нещо. Има настроения за протести, но под каква форма ще бъдат, е въпрос на време да видим\", обясни Хиндлиян.  ", "date": "2020.01.22", "title": "Ще протестират ли левскарите? Зависи от срещата с Борисов"}
{"url": "https://www.actualno.com/sofia/titan-gajtanski-i-domuschievi-vzemat-chistenetona-sofija-za-5-godini-news_1426366.html", "text": "      Фирми, свързани с „Титан“, Румен Гайтански – Вълка и братя Домусчиеви поемат чистенето на София за следващите пет години. Общата прогнозна стойност на поръчката е 363,2 млн. лв. без ДДС (435,8 млн. лв. с ДДС).       За четири от зоните , чиято обща стойност възлиза на повече от 214 млн. лв. без ДДС, първото място печели консорциум „ Титан София Център 1 “. В ДЗЗД-то влизат две фирми. Едната е „Нелсен – Чистота“ (с 60% дял в него) – еднолична собственост на „Титан Интернешанъл Холдинг“ АД. Другата фирма е „Ай Ес Ви Трейд“ АД (с 40% дял), чиито действителни собственици са Веселин Танов и Слави Димитров. Медийни публикации я свързват с братята Кирил и Георги Домусчиеви. Къде още има следа към братята в бизнеса с отпадъците в София - припомнете си в !   Ангажимент на обединението са районите „Средец“, „Лозенец“ и „Студентски“ (с прогнозна цена 68,4 млн. лв. без ДДС); районите „Искър“, „Панчарево“ и „Кремиковци“ (цена 60,6 млн. лв.); районите „Банкя“, „Връбница“ и „Нови Искър“ (39,8 млн. лв.); районите „Възраждане“, „Оборище“ и „Триадица – център“ (45,3 млн. лв.). Трета и четвърта зона са спечелени от ДЗЗД „Грийн Партнърс – БКС“ . С 950 дяла в консорциума е фирма „Грийн Партнърс“ АД , чийто действителен собственик е Здравко Андреев. Той управлява фирми на „Волф“, собственост на Румен Гайтански - Юнг. С 50 дяла в обединението е фирма „БКС – Христо Нанев“. Техен ангажимент ще са районите „Изгрев“, „Слатина“ и „Подуяне“ (с прогнозна стойност 57,4 млн. лв. лв. без ДДС) и „Илинден“, „Надежда“ и „Сердика“ (с цена 50 млн. лв.)  Фирма \"Зауба\" АД, представлявана от Здравко Андреев, е еднолична собственост на дружеството на Румен Гайтански-Юнг \"Волф\" АД. Тя ще чисти боклука в шеста зона - „Люлин“ и „Красно село“ (с прогнозна стойност 41,7 млн. лв. без ДДС).\r\nДокладът на комисията за резултатите от процедурата и решението на зам.-кмета Йоана Христова за избор на изпълнителите е публикувано на сайта на Столична община и подлежи на обжалване. ", "date": "2020.01.22", "title": "Титан, Гайтански и Домусчиеви вземат чистенето на София за 5 години"}
{"url": "https://www.actualno.com/politics/manolova-shte-objalva-reshenieto-na-syda-da-njama-povtorno-broene-na-buletini-news_1426405.html", "text": "        окончателно реши  да не се броят повторно бюлетините в няколко секции с драстични нарушения в протоколите от местния вот. Това съобщи , която се опитва да постигне касиране на вота. Лидерката на смята да обжалва днешното окончателно решение.      Съдът прие представените от адвокатите на Манолова доказателства, но ги остави без последствия, защото няма възражения от членове на и става дума за аритметическа грешка. Окончателно решение дали да има касиране на изборите в София ще бъде взето в понеделник.   \"Доказахме нашите твърдения за съществени нарушения по отношение на изготвянето на избирателните списъци, секционните протоколи, недействителните бюлетини и че те са основателни. Простата аритметика сочи, че нарушенията, които сме посочили, надхвърлят разликата между двамата кандидати за кмет. Става дума за над 3000 граждани на членки от ЕС, които незаконно са включени в избирателните списъци, тъй като подадените заявления са едва 44. Близо 7770 да дописани в допълнителната страница на секционните протоколи. А 98% от тези протоколи са без подписи на председателя и секретаря на СИК. Недействителните бюлетини са 7000, по делото се изясни, че СИК не са били уведомени от как трябва да се броят те\", обясни Манолова.\r\nТя допълни, че съдът е допуснал 408 протокола от СИК, в които са правени поправки на резултатите от вота, а не става дума за аритметична грешка, както се мотивира съдът.  Според Манолова разликите надхвърлят резултатите между двамата кандидати. Тя обясни, че в нарушения на закона ОИК е разположила повече от 10 пункта за предварителна проверка, в които са участвали служители от администрацията. Чувалите са отваряни и са дописани гласоподаватели. Не става ясно какво са отразили преброителите ОИК. \r\n\"Тези тежки нарушения опорочават крайния резултат и създават чувство на недоверие у гражданите\", коментира още Манолова.    ", "date": "2020.01.22", "title": "Манолова ще обжалва решението на съда да няма повторно броене на бюлетини"}
{"url": "https://www.actualno.com/smolyan/vrychiha-pyrvite-nacionalni-nagradi-nikolaj-hajtov-v-smoljan-news_1426413.html", "text": "      Елена Алекова и Владимир Арденски са първите носители на Националната награда „Николай Хайтов - 2019 г.“. Тя се присъжда по повод 100-годишнината от рождението на големия български писател Николай Хайтов.      Церемонията по връчването й се проведе в община Смолян. Професионално жури определи носителите на наградата. Елена Алекова я получи за книгата си „Родопа е предел“, а Владимир Арденски за книга първа от трилогията „Първите – Светлинки в мрака“. Специални награди получиха Елена Хайтова и Крум Филипов за произведенията си „Орли от пламък“ и „Авиаторът“. Наградите се връчват по идея на община Смолян и Съюза на българските писатели. Те обявиха конкурс за книги с белетристични или публицистични творби на творци от цялата страна, които пишат в Хайтовата литературна традиция, а произведенията им са с ярки художествени и общественозначими качества, посветени или свързани с Родопа планина, с родолюбиви и хуманни послания. Другото условие беше книгите да бъдат издадени през периода 2017 – 2019 година.  Професионалното жури, което определи носителите на литературната награда, бе с председател Боян Ангелов – председател на Съюза на българските писатели и членове: чл. кор. Иван Гранитски - литературовед и книгоиздател; Светозар Казанджиев – председател на Дружеството на писателите – Смолян; проф. д. ф. н. Елена Николова – преподавател в ПУ „Паисий Хилендарски“ – филиал Смолян, и Ангел Добриков – гл. експерт в Община Смолян, филолог. ", "date": "2020.01.22", "title": "Връчиха първите национални награди „Николай Хайтов“ в Смолян"}
{"url": "https://www.actualno.com/society/novinite-naj-vajnoto-za-denja-22-januari-news_1426420.html", "text": "              За една и съща хазартна игра са се събирали такси на различна основа. Защо е станало така, това не е тема, която ние ще изследваме и не се наемам да тълкувам закона. Това заяви по време на пресконференция Георги Начев, директор на Агенцията за държавна финансова инспекция (АДФИ), която в Комисията по хазарта, заедно с представители на Специализираната прокуратура.   Валери закара и вода в , иронизира Божков на лидера на НФСБ, че държавата няма да допусне футболен клуб \"Левски\" да фалира. Феновете на Левски са готови за протести, но дали ще го направят зависи от срещата им с премиера Бойко Борисов. Това разкри пред журналисти председателят на Националния клуб на привържениците (НКП) на Левски Степан Хиндлиян след втората среща на феновете с финансовия благодетел на клуба Васил Божков.    Хиндлиян прогнозира, че може да има протести, ако се окаже, че бъдещето на \"сините\" е поставено под въпрос. Между половин милион и 1,3 млн. кубични метра на месец са изтичали неотчетено от язовир \"Студена\" година и половина и то още преди да има дори идея за режим. Това твърди разследващият журналист Валя Ахчиева в свой филм за водния режим в Перник. Три поръчки възлага по спешност на държавното предприятие \"Монтажи\" ЕАД кметът на община Станислав Владимиров. Общата стойност на заданията е 8,5 млн. лв., като поръчките са инженерингови – за проектиране, строителство и авторски надзор. Възлагат се с договаряне без предварително обявление.   В община Пещера започна подписка с искане за местен референдум по повод инвестиционно намерение за изграждане на депо за опасни отпадъци. Става дума за депо към инсталацията за изгаряне на промишлени отпадъци към дъщерното на завод \"Биовет\" дружество \"Грийнбърн\". Докладът на комисията за резултатите от процедурата и решението на зам.-кмета Йоана Христова за избор на изпълнителите е публикувано на сайта на Столична община и подлежи на обжалване. Великобритания е с крачка по-близо до излизането си от 31 януари от Европейския съюз, след като законодателството, необходимо за ратифициране на сделката й с Брюксел, премина последния етап от парламентарната процедура.\r\nЗаконопроектът ще стане официално закон, когато получи кралско съгласие от кралица Елизабет II, нещо, което може да се случи още в четвъртък, предава Reuters. Задържане на въглеродните съединения в горите, тревните площи и влажните зони в света могат да осигурят до една трета от намаляването на емисиите до 2030 г. за постигане на целите на Парижкото споразумение за климата. Това е част от плана за възстановяване на Планетата, очертан на годишната среща на Световния икономически форум в Давос. Народното събрание прие на второ четене промени в спорния закон за горивата, който предизвика брожения и протести в петролния и в други браншове. Законът влиза в сила от 25 януари 2020 г. Инcтитyтът за разследване на престъпленията на бившия комунистически режим в Румъния (IICCMER), се е самосезирал и е започнал разследване срещу председателя на сената и бивш външен министър Теодор Мелешкану. Разследването е за събитията от декември 1989 г., пише в. \"24 часа\", като се позовава на съобщения в румънските медии. ДПС ще подкрепи вота на недоверие към правителство първо защото сме опозиционна партия. Другата причина е тежкият провал в сектор околна среда и води. Това заяви в Хамид Хамид – депутат от ДПС в интервю за bTV. Собственици на луксозни автомобили “Ролс Ройс” са укрили данъци за милиони левове, става ясно от писмен отговор на министъра на финансите Владислав Горанов на въпрос на депутата от БСП Красимир Янков, пише в. „Труд“. ", "date": "2020.01.22", "title": "Новините: Най-важното за деня, 22 януари"}
{"url": "https://www.actualno.com/europe/luidji-di-majo-veche-ne-e-lider-na-dvijenie-5-zvezdi-news_1426479.html", "text": "      Луиджи ди Майо се оттегли като лидер на Движение \"5 звезди\", което участва в правителството. Решението показва сериозното разделение в партията и засилва неяснотата около бъдещето на нестабилната управляваща коалиция, предадоха световните агенции.      Ди Майо съобщи, че подава оставка на среща с партийни членове за представяне на нова структура от регионални ръководители. \"Временно ръководният пост поема Вито Крими, а новият лидер ще бъде избран на конгрес, който ще се събере през следващите месеци\", каза той.   Той заяви, че смята задачата си за изпълнена и е дошло време движението да навлезе в нов етап, за да разработи модел за развитие на страната в бъдеще. Ди Майо застана начело на \"5 звезди\" през 2017 г., когато неговият основател, комикът Бепе Грило, реши да се оттегли.\r\nСмята се, че Ди Майо, който пред последната година и половина заемаше ключови постове в правителството, носи отговорността за неуспеха на партията на последните местни и европейски избори.  На 26 януари в областите Емилия Романя и Южна Калабрия предстоят местни избори. Очаква се, че резултатите им, особено в Емилия Романя, ще имат важни последици за управляващата коалиция. Основната битка ще е между лявоцентристката Демократическа партия и дясноцентристката коалиция на Лигата, \"Напред, Италия!\" и \"Италианските братя\". ", "date": "2020.01.22", "title": "Луиджи ди Майо вече не е лидер на Движение \"5 звезди\""}
{"url": "https://www.actualno.com/montana/otkriha-sklad-s-italianski-bokluk-i-v-lom-news_1426478.html", "text": "      Склад с тонер касети от Италия откри полицията в Лом.      Помещението се намира в складовата база на крайдунавския град и от две години е наето от италианска фирма, която продавала преди месеци дивани втора употреба.   По информация на \"Нова телевизия\", тонер касетите са разтоварени от 6 тира.\r\nСкладът е запечатан и се води разследване. От регионалната инспекция по околна среда и води също са направили проверка.    ", "date": "2020.01.22", "title": "Откриха склад с италиански боклук и в Лом"}
