{"url": "https://www.actualno.com/america/sasht-nalagat-sankcii-na-korabni-kompanii-za-pomosht-na-severna-koreja-news_814466.html", "text": "      Министерството на финансите на САЩ обяви санкции срещу тайвански и хонконгски корабни фирми, които според него помагат на Северна Корея да заобиколи санкциите на Организацията на обединените нации, предаде АФП.      Компаниите помагат на Северна Корея с „незаконни трансфери от кораб към кораб за заобикаляне на санкциите на Организацията на обединените нации (ООН), които ограничават вноса на петролни продукти“, заяви Министерството на финансите.\r\nСлужбата на Министерството на финансите за контрол на чуждестранните активи блокира активите на две лица и тези на базираните в Тайван „Jui Pang Shipping Co Ltd“ и „Jui Zong Ship Management Co Ltd“, както и базираната в Хонг Конг „Jui Cheng Company Limited“. Тя също така санкционира регистрирания в Панама кораб „Shang Yuan Bao“.\r\nДържавният секретар на САЩ Майк Помпео по-рано изрази надежда, че лидерът на Северна Корея Ким Чен Ун ще се ангажира да денуклеаризира страната си, като заяви, че в противен случай САЩ ще \"продължат да държат на санкциите, които са най-строгите в цялата история\".   ", "date": "2019.08.30", "title": "САЩ  налагат санкции на корабни компании за помощ на Северна Корея  "}
{"url": "https://www.actualno.com/balkani/novi-pojari-obhvanaha-gyrcija-news_814480.html", "text": "      На четири различни места, от които две близо до Атина, има активни пожари, в които участват над 150 пожарникари с превозни средства, самолети и хеликоптери, съобщи МИА. В квартал Пендели в северната част на Атина, са разположени 33 пожарникари с 13 автомобила, един пехотен отряд, два хеликоптера и два самолета, а полицията е затворила една улица за движение, пише БГНЕС.      Пожар избухна и в Артемида в източната част на Атика, като 50 пожарникари се намесиха с 22 превозни средства, един пехотен отряд, три хеликоптера и два самолета. В гасенето на пожара в района на Танагра в централна Гърция участват 52 пожарникари с 23 превозни средства, един пехотен отряд, три хеликоптера, два самолета и два PZL. В близост до град Арта също има горски пожар.    ", "date": "2019.08.30", "title": "Нови пожари обхванаха Гърция "}
{"url": "https://www.actualno.com/society/95-godini-ot-gibelta-na-todor-aleksandrov-news_814463.html", "text": "      На 31 август се навършват 95 години от трагичната гибел на водача на ВМРО Тодор Александров, предаде репортер на БГНЕС.      Той е роден на 4 март 1881 г. в Ново село – махала на град Щип. През 1898 г. на 17-годишна възраст влиза в редиците на ВМОРО, за което заслуга има директорът на Скопската гимназия Христо Матов.   Известно време Тодор Александров е учител в поробените територии. След Илинденско-Преображенското въстание (1903 г.) взима дейно участие във възстановяването на Организацията и участва на повечето конгреси. През септември 1911 г. Тодор Александров финансира от касата на ВМОРО издаването на в. „Вардар“ с редактор Данаил Крапчев.\r\nЦялото лято на 1912 г. Тодор Александров е начело на малка чета, с която се движи в околностите на Кукуш и Солун. Непосредствено преди обявяването на Балканската война ръководи извършването на серия атентати в Солун и околностите му.  По време на Междусъюзническата война Тодор Александров пише писмо до министър-председателя Иван Евстатиев Гешов и цар Фердинанд, в което се аргументира, че за ВМОРО автономията винаги е била едно от средствата за запазването преди всичко целостта на Македония с оглед на бъдещето ѝ присъединение към България.\r\nПо време на Първата световна война /1914-1918 г./ Тодор Александров е назначен като офицер за поръчки при щаба на дивизията със свободен достъп в кабинета на министър-председателя.   След войната Старио, както е наричан Тодор Александров, заедно с Александър Протогеров се заемат да възобновят работата на Организацията, но през 1919 г. са арестувани. След бягството си минават в нелегалност и заемат водеща роля в делата на ВМРО.    До 1922 г. Организацията успява да се справи с ширещото се разбойничество в Пиринска Македония, което е в разцвет в този дял на Македония след войната. Освен че четниците вече имат униформа, изграждат се околийски и окръжни ръководства, има пунктови началници, районни чети и милиция. ВМРО се превръща в „държава в държавата“.\r\nНа 31 август 1924 г. в Пирин планина над село Сугарево е убит Тодор Александров заедно с охранителя му Панзо Зафиров. Дейци на Организацията решават да ги погребат на това място. ", "date": "2019.08.30", "title": "95 години от гибелта на Тодор Александров "}
{"url": "https://www.actualno.com/society/ogranichava-se-dvijenieto-prez-shipchenskija-prohod-news_814464.html", "text": "      На 31 август, и на 1 септември от 9.30 ч. до 17.30 ч. ще бъде ограничено движението през Шипченския проход - път I-5 Габрово - Шипка в участъка от 170-ти до 183-ти км. Спирането на трафика е за провеждането на традиционното автомобилно планинско състезание „Шипка – Дамасцена 2019“, съобщиха от Агенция „Пътна инфраструктура”.      По време на състезанието превозните средства ще бъдат пренасочени по следните обходни маршрути:   За моторните превозни средства до 3,5 тона, пътуващи от Габрово към Казанлък по път I-5, движението ще се отбива при 170-ти км и ще се насочва по път III-5005 връх Шипка - връх Бузлуджа. След това ще преминава по общинския път Национален парк Бузлуджа и ще се включва отново в път I-5 за Казанлък при 188-ми км. По време на състезанието третокласният път III-5005 връх Шипка - връх Бузлуджа ще бъде отворен само за МПС до 3,5 тона само в посоката връх Шипка - връх Бузлуджа.\r\nЗа превозните средства над 3,5 тона, идващи от Габрово движението ще се отбива по път II-55 Проход на Републиката – гр. Гурково, след което трафикът ще минава през пътния възел на път II-55 с I-6 и след това движението ще продължава по Подбалканския път I-6 Калофер – Бургас.  За пътуващите от Южна към Северна България преминаването е през Прохода на Републиката. Шофьорите, идващи от Стара Загора към Габрово ще се отбиват по път I-5 Стара Загора – Казанлък при 204-ти км (пътен възел „Мъглиж“). Ще се насочват по път I-6, а на пътния възел на I-6 и II-55 ще минават към път II-55 Гурково – Проход на Републиката – Велико Търново.\r\nНеобходимо е шофьорите да карат внимателно, да спазват поставената сигнализация и указанията на „Пътна полиция“.   Движението на моторните превозни средства по път I-5 (E-85) ще бъде възстановено след 17,30 ч. на 1 септември.     ", "date": "2019.08.30", "title": "Ограничава се движението през Шипченския проход"}
{"url": "https://www.actualno.com/society/udyljiha-prestoja-v-aresta-na-sina-na-shefa-na-nap-v-plovdiv-news_814482.html", "text": "      Ивайло Найденов остава още за три дни в ареста, съобщиха от Окръжна прокуратура-Пловдив. С постановление на наблюдаващия прокурор, мярката на сина на шефа на данъчните Венелин Найденов, е удължена на 72 часа. Очаква се в понеделник държавното обвинение да внесе искане за налагане на постоянна мярка „задържане под стража“ на 20-годишния младеж.      Според разследващи, синът на началника на ТД на НАП в Пловдив има книжка от май 2017 година. През декември същата година, за първи път свидетелството му за управление на автомобил е било отнето заради превишена скорост.   Найденов бе арестуван на 29 август, след като се разбра, че той е прегазил 78-годишна жена в пловдивския квартал „Тракия“. Жената почина впоследствие в болницата. Тя е пресичала улицата, когато е била блъсната от младежа, който след това избягал от местопрестъплението. ", "date": "2019.08.30", "title": "Удължиха престоя в ареста на сина на шефа на НАП в Пловдив"}
{"url": "https://www.actualno.com/society/minimalna-rabotna-zaplata-za-vseki-bransh-obsyjdat-biznes-i-sindikati-news_814488.html", "text": "      Преговори по нови правила, с които минималната заплата няма да е обща за страната, а различна за всеки бранш, са започнали бизнесът, синдикатите и правителството. Това обяви в петък социалният министър Бисер Петков. Идеята е всяка година профсъюзите и работодателите да договарят минимално ниво на заплащането по отрасли, а не държавата да определя минималната заплата административно, пише .      Преговорите са започнали, след като трета поредна година работодателските организации отказват да договарят минимални осигурителни доходи и държавата ги увеличава по свое усмотрение. В момента минималните осигурителни доходи са равни на минималната заплата от 560 лв. За следващата година се предвижда тя да бъде увеличена на 610 лв. Ако новото правило бъде въведено, ще отпадне необходимостта държавата да определя една минимална заплата за всички.   “Трябва да се работи за замяна на този механизъм с договаряне на минимална работна заплата по икономически дейности и сектори и тя да служи и за минимален осигурителен доход”, каза Петков. Това обаче няма как да стане от следващата година, уточни министърът. Той все още изчаквал и договорките по сектори на минималните осигурителни доходи за 2020 г.\r\nВ дискусията по бюджета за ДОО ще се разгледа и отправеното отново искане на бизнеса за освобождаване от плащане на първите 3 дни на болничните, съобщи още Бисер Петков. Има различни гледни точки по тази тема, дебатът предстои, допълни той. По данни от европейската статистика България е една от страните, в които се полага най-много труд, голяма част от него е извънреден. Заради метода на изчисляване на сумираното работно време той се заплаща като обикновения, посочи президентът на “Подкрепа” Димитър Манолов. Синдикати от ЕС събират подписка за ограничаване на изчисляването на сумираното работно време, допълни синдикалистът.   ", "date": "2019.08.30", "title": "Минимална работна заплата за всеки бранш обсъждат бизнес и синдикати"}
{"url": "https://www.actualno.com/society/oshte-gorski-teritorii-pod-karantina-zaradi-chumata-po-svinete-news_814485.html", "text": "      Забраняват достъпа в горски територии след нов регистриран случай на африканска чума при дива свиня в землището на с. Ралево, съобщиха от общинската администрация в Плевен.      Директорът на Регионална дирекция по горите е издал заповед във връзка с усложняване на епизоотичната обстановка, с която е забранил достъпът на лица, които нямат отношение към претърсването и прилагането на мерките за предотвратяване и ликвидиране на болестта за срок от три месеца в района на дейност на Северозападно държавно предприятие ТП ДГС Плевен    ", "date": "2019.08.30", "title": "Още горски територии под карантина заради чумата по свинете"}
{"url": "https://www.actualno.com/sciencelogy/4-smartfona-shte-sa-na-specialni-ceni-v-onlajn-magazina-na-a1-v-prodyljenie-na-4-dni-news_814501.html", "text": "             В рамките на четири дни, от 30 август до 2 септември, предлага четири смартфона на специални цени при поръчка . Клиентите на компанията ще имат възможност да закупят А1 Alpha за 110,50 лева в брой, Honor 20 lite за 307,50 лева в брой, като ще получат подарък слушалки Fenda SPIRO E260, Samsung Galaxy A50 за 327,99 лева в брой и Huawei P30 за 841,50 лева в брой. Цените са с включеното намаление и са валидни с абонаментен план . Позициониран в средния клас смартфони, А1 Alpha притежава елегантен дизайн и отлични характеристики. Смартфонът има 6.26-инчов HD+ IPS дисплей с капковидно изрязан прорез и съотношение на страните от 19:9. Устройството разполага с двойна камера на гърба - основна 13MP (f/2.0) + сензор за дълбочина с 2MP (f/2.4). Камерата е поддържана от изкуствен интелект (AI), с възможности за заснемане на изображения с HDR функция, „боке“ ефект, интелигентно разпознаване на сцени и други. Селфи камера е от 8 MP (f/2.0), като предоставя възможности за поставяне на филтри и допълнителна обработка. Сред другите характеристики потребителите ще открият осемядрен процесор, 3GB оперативна памет, мощна 3 200 mAh батерия, 64GB вградена памет, NFC и Bluetooth LE v.4,2 технологии, както и най-новата версия на Android – 9 Pie.    Honor 20 lite дебютира през месец април тази година. Дизайнът на устройството е изграден по 3D фотолитографска технология, която му създава динамичен цветен градиент с блестящ ефект при движение. Дисплеят е 6.21-инчов FHD+ IPS LCD, с капковиден прорез и съотношение на страните от 19:5:9. Honor 20 lite притежава тройна AI камера: 24MP широкоъгълна с бленда от f/1.8, 8MP ултраширокоъгълна с бленда от f/2.4 + 2MP сензор за дълбочина с бленда от f/2.4. Камерата разпознава над 500 сценария при снимки, доближавайки се до професионалния клас. Селфи камерата е от 32MP, като с помощта на AI технологиите може да се заснемат качествени изображения и при приглушена светлина. Хардуерът е допълнен от 128GB вградена памет, 4GB оперативна памет, осемядрен процесор Kirin 710 и мощна 3 400 mAh батерия.        Samsung Galaxy A50 комбинира 6.4-инчов FHD+ Super AMOLED дисплей с пластмасов корпус, който му придава лекота и елегантност. На гърба на смартфона е разположена тройната камера: 25MP широкоъгълна с бленда от f/1.7, 8MP ултраширокоъгълна с бленда от f/2.2 + 5MP сензор за дълбочина с бленда от f/2.2. Тройната камера улавя повече светлина, като намалява шума в кадрите, за по-ясни детайли. Налични са функциите като замъгляване на фона, заснемане на изображения със 123-градусов ъгъл, автоматично разпознаване и оптимизиране на сцени и обекти и други. Селфи камерата е с 25MP и HDR функции. Осемядреният процесор Exynos 9610 е изграден по 10-нанометрова архитектура, с множество AI функции. Вградената памет от 64GB, оперативна памет от 4GB и голямата батерия от 4 000 mAh допълват хардуера, а операционната система Android 9 Pie предоставя допълнителни функции в полза на потребителя. Флагманът Huawei P30 притежава 6.1-инчов FHD+ OLED дисплей, като корпусът е допълнен от алуминиева рамка и стъкло на гърба. Дисплеят поддържа HDR10 технология и цветовия стандарт DCI-P3, който е оптимизиран за пресъздаване на цветовете както филмовите продукции. Фокусът при модела е тройната му камера, разработена в партньорство с Leica: 40MP широкоъгълна с бленда от f/1.7, 16MP ултраширокоъгълна с бленда от f/2.2, както и 8MP телефото обектив с бленда от f/2.4. Камерата разполага с лазерен автофокус, HDR функция, оптична и дигитална стабилизация и други функции и ефекти. Предната камера е широкоъгълна с 32MP и с бленда от f/2.0, като включва HDR функция и заснемане на FHD видео. Мощният осемядрен процесор Kirin 980 разполага с AI функции, които оптимизират камерата, производителността и батерията от 3 650 mAh. Софтуерът е с последната версия на Android – 9 Pie, с допълнителния интерфейс от Huawei – EMUI 9.1, предоставяш допълнителни функции и възможности за персонализиране. ", "date": "2019.08.30", "title": "4 смартфона ще са на специални цени в онлайн магазина на А1 в продължение на 4 дни"}
{"url": "https://www.actualno.com/america/bolsonaro-gotov-sym-da-obsydja-situacijata-v-amazonija-s-vsichki-osven-s-makron-news_814511.html", "text": "      Бразилският президент Жаир Болсонаро заяви, че има готовност да обсъди положението с Амазония с всички, освен с Еманюел Макрон след изказване на френския президент за суверенитета на Бразилия, предаде Франс прес.      Болсонаро заяви, че Европа няма основания да поучава Бразилия за околната среда. В продължение на седмица има силен международен натиск заради пожарите, които унищожават обширни райони от най-голямата тропическа гора в света.   Болсонаро обяви пред журналисти в столицата Бразилия, че след няколко часа ще разговаря по телефона с германския канцлер Ангела Меркел. Той добави, че е усетил у нея \"желание за нормализация\" след остра размяна на изказвания, когато в началото на месеца Германия преустанови част от субсидиите си за опазването на Амазония. Тогава Болсонаро посъветва Меркел \"да залеси наново Германия\".\r\nБразилският президент смекчи предишната си позиция и вече заявява, че е \"готов да разговаря с всички, освен с драгия ни Макрон, докато той не вземе назад думите си за суверенитета на Амазония\". Френският президент беше заявил, че въпросът за суверенитета на Амазония е отворен и принадлежи на целия свят, тъй като като най-голямата тропическа гора тя е наричана \"белите дробове на Земята\". Болсонаро от три дни напразно настоява Макрон да оттегли \"оскърбленията си\", припомня Дарик.   ", "date": "2019.08.30", "title": "Болсонаро: Готов съм да обсъдя ситуацията в Амазония с всички, освен с Макрон"}
{"url": "https://www.actualno.com/europe/ispanija-prie-chast-ot-migrantite-ot-koraba-kraj-lampenduza-news_814517.html", "text": "      Испания прие част от мигрантите, които бяха изоставени в продължение на три седмици край остров Лампедуза. Кризата възникна, след като Италия категорично забрани акостирането на спасителния кораб на нейна територия.      15 от 150-тe мигранти, които бяха на борда на \"Оупън Армс\" почти месец, пристигнаха в испанския пристанищен град Сан Роке, след като Мадрид изпрати втори военен кораб, който да ги ескортира. Останалите мигранти ще бъдат приети от Франция, Германия, Румъния, Португалия и Люксембург. До тук се стигна след като бившият италиански вътрешен министър Матео Салвини забрани акостирането на всички плавателни съдове, превозващи нелегални мигранти, припомня БНТ.   Спасените 14 мъже и една жена ще преминат медицински прегледи и ще им бъде предоставено временно разрешително за пребиваване в Испания. Te ще бъдат подслонени в центрове за мигранти в град Кадис. Засега нито един от тях не е подал документи за политическо убежище. ", "date": "2019.08.30", "title": "Испания прие част от мигрантите от кораба край Лампендуза"}
{"url": "https://www.actualno.com/society/sedmicata-v-absurdi-26-30-avgust-news_805169.html", "text": "                  Той е наш работодател, добър човек е, осигурява ни прехрана. Не е виновен за пожара - всичко е възможно, нищо не можем да кажем - така жени, работещи за Илиев, го защитиха пред камерата на Нова телевизия. Коментар на :      Идеята на Тръмп не е нова - предложението първоначално е направено от правителствен учен през 50-те години на миналия век по време на управлението на Айзенхауер. Идеята продължава да се появява, въпреки че учените са съгласни, че няма да проработи. Коментар на :  Става въпрос за в случай на болничен престой здравноосигурените лица, които искат конкретни допълнителни услуги или консумативи, да могат да доплащат, но при ясен регламент. Коментар на :    Срещата е поискана от Ваклин по повод упражняването на системен и целенасочен натиск спрямо него и семейството му вследствие на показанията му като свидетел на прокуратурата по делото срещу кмета на столичния район \"Младост\". Коментар на :  Френският президент Еманюел Макрон се възмути от \"изключително грубите\" коментари, отправени към съпругата му Бриджит от бразилския му колега Жаир Болсонаро. Коментар на :   Ръководителят на президентската администрация в Бразилия обяви, че страната отказва предложената помощ от държавите от Г-7 за борба с пожарите в Амазония. Коментар на :  Бойко Борисов, за който мрачни теми като чумата по свинете, незаконните сметища и пожарите край магистралите не съществуват, започна новата седмица с любимото си напоследък занимание - , наглежда строящи се шосета, прави първи копки, реже ленти, брои несметните постижения на правителството. Коментар на :  Един надзирател в коридора, който не е въоръжен – това е охраната на общежитието, от което преди няколко дни избягаха двама молдовски граждани Василе Морару и Александър Хаджи. Коментар на :  Половината от интервюираните в социологическо проучване на \"Галъп\" твърдят, че са удовлетворени от работата на Йорданка Фандъкова като кмет на столицата, 37% не са, 13% не могат да преценят. Същевременно 56% казват „София да има нов кмет“, а 29% - да остане същият кмет. Коментар на :  Акт и наказателно постановление в размер на 15 000 лева са издадени на ТЕЦ \"Брикел\", съобщиха от РИОСВ Стара Загора. Коментар на :  Впечатляващият имот в парк Росенец в Бургаско, за който никое официално лице не смее да каже официално дали е на почетния председател на ДПС Ахмед Доган, се разраства – това показват снимки от Google Earth. Интересен факт е, че справка в Агенцията по геодезия, картография и кадастър показва в съседство надпис \"Навигационна система Чукаля\", но не и впечатляващият имот. Отворен е въпросът от кой се поддържа тази навигационна система и как се стига до нея, както и защо в кадастъра няма много ясно уточнение чий е кокетният имот. Коментар на :  Наркобосът Будимир Куйович е бил задържан в понеделник вечерта на магистрала \"Тракия\". Той карал с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене. В понеделник е бил в отпуск. Коментар на :   Като цяло посещенията на чужденци у нас през юли са били малко над 2 милиона, или с 3,2% по-малко от юли 2018 година. Но спадът специално при гостуванията с цел почивка и екскурзия е двойно по-голям - 6,2%. А командировките и другите пътувания са с леко увеличение. Коментар на :  70-те милиона лева са за местните избори, като първият им тур е на 27 октомври. Коментар на :  Предстои установяване на нарушителите и където не могат да бъдат открити, АПИ ще премахне неправомерно струпаните отпадъци. Коментар на :  Лауреатът на Нобелова награда за мир Денис Муквеге обвинява международната общност за това, че си затваря очите за проблема от световен мащаб - изнасилванията. Коментар на :  Елизабет Втора действа по на британския премиер Борис Джонсън, а за основна причина опозицията обяви желанието на Джонсън парламентът да му попречи с приемането на нови закони да финализира Brexit без сделка. Коментар на :   Помощта беше обявена от президента на Франция Еманюел Макрон, който го направи на съвместна пресконференция с президента на Чили Себастиан Пинера по време на срещата на Г-7. Коментар на :  Досега беше известно, че познанията на Георгиев по испански отговарят на езиковото ниво А2, което означава, че стигат за елементарен разговор. Този факт беше посочен в автобиографията, която той представи в Народното събрание, когато управляващите издигнаха кандидатурата му за председател на антикорупционния орган в началото на 2018 година. Но внезапно преди два дни, вестник \"24 часа\" публикува сертификат, издаден от фирмата \"Никанор\", определена от вестника като \"езикова школа\", макар основен предмет на дейност да изглежда консултантството. Според сертификата Георгиев е покрил по-високото ниво на владеене на езика В1. Странното в случая е, че сертификатът е с дата 2 март 2017 година. А споменатата автобиграфична справка, подадена от Георгиев в парламента, носи входящ номер от 9 февруари 2018 година. Излиза, че когато е кандидатствал за стария си пост, Георгиев е вписал по-ниско ниво на владеене на испански в сравнение с това, което вече е имал според сертификата на \"Никанор\". Коментар на :  Проверка дали има колани се прави само при задължителния годишен технически преглед. Оказа се обаче, че ако няма колани, автобусът пак може да мине технически преглед т.е. наличието на колани не е условие за преминаване на прегледа – поне по думите на старши комисар Бойко Рановски пред БНТ. Коментар на :  Актът за установяване на административно нарушение, съставен срещу НАП от Комисията за защита на личните данни (КЗЛД), е оспорен в законовия 3-дневен срок, съобщиха от приходната агенция. Наказателното постановление, с което комисията налага санкция от 5,1 млн. лв., също ще бъде обжалвано пред съда. Главният мотив за оспорването на акта на КЗЛД е, че неоторизираният достъп, кражбата на данни и последващото им публично оповестяване са резултат от действия, представляващи престъпление по смисъла на Наказателния кодекс на РБ, осъществени независимо и въпреки предприетите от НАП технически и организационни мерки за защита. Коментар на :  Депутатите от БСП Манол Генов и Георги Гьоков са допуснали правописна грешка на ниво начално училище в официално запитване до министъра на труда и социалната политика Бисер Петков. Коментар на :  А оправданието беше следното: \"Няма да има въпроси, не за друго, а защото можем да я поставим в неудобно положение да отговаря за нещо, което още не е в цялостния вид договорено\". Коментар на :  Горанов отговаря на въпрос на депутатите от БСП Румен Гечев, който беше министър на икономическото развитие в правителството на Жан Виденов, и Валентина Найденова. Червените народни представители искат да знаят колко е ДДС за купени от изброените ведомства лекарства, лекарствени продукти, медицински изделия, други стоки и услуги – например кетъринг, пране, купуване и ремонт на апаратура и оборудване плюс горива и др. Коментар на :   Проверката е всеобхватна - на територията на цяла България. Коментар на :  ", "date": "2019.08.30", "title": "Седмицата в абсурди (26 - 30 август)"}
{"url": "https://www.actualno.com/politics/jurnalistyt-hristo-geshov-shte-se-kandidatira-za-kmet-na-cherven-brjag-news_814519.html", "text": "      Журналистът Христо Гешов, който беше награден в началото на годината за добра разследваща журналистика от СБЖ, обяви, че ще се кандидатира за кмет на Червен бряг. Това съобщи самият той чрез личния си профил във Facebook.      Ето какво написа Христо Гешов:\r\n„От години се наслушахме на какви ли не обещания. От млади, от стари, от нови и от стари. Заключението е, че и едните, и другите, пак са си същите. Родителите набутаха и децата си, и роднините си в общинските кресла. Наглостта се превърна в нещо нормално, засколисието и корупцията в тема табу, а народа мълчи. Не за друго, а от страх. Страх за минималната заплата, за своята, за близките, за приятелите. В Червен бряг не можеш да говориш истини. Не че някъде в България може. Общината си, купува медии, които с нашите пари, съвсем \"обективно\" ни казват, че реалността, която виждаме ежедневно, е наша \"изкривена представа\" за случващото се.\r\nВ една песен, на фолк певицата на 90-те, Петра, се пееше : \"обещаха ми палати, но само кревати, обещаха ми в чужбина, но ми се размина...\", а песента завършва с фразата : \"и в този час, загубих аз, бляни мечти\". Нагледно чалга песен от 90-те, ни напомня, че нищо не се е променило. Напомня ни предизборните кампании и след това. А обещанията са едни и същи, изричани пак от едни и същи.     Спомняте ли си как настоящи общински съветници изричаха думите\" за мен общината не е самоцел\" или \"ще си даряваме заплатите\", \"ще накараме младите хора да се върнат\" и ред други. И какво получихме? Общината се превърна в семейна фирма. Цели семейства са колеги, в различни дирекции, отдели и т.н.. Същите тези семейства наред печелеха и обществени поръчки, разбира се, без какъвто и да е конфликт на интереси. Три фамилии на видни общинари, искаха да санират частните си домове по европрограма, подобно на \"къщи за тъщи\" (разследване на колегите от Биволъ). Разбира се до националния скандал нямаше да се стигне, ако с колегата Дани Йорданов, не бяхме направили разследването за къщите на тримата общинари. Година по-късно, след националния скандал с \"къщи за тъщи\" последваха оставки на национално ниво. В Червен бряг - НИЩО! Редица въпроси към местната власт останаха и до днес без отговори . От страх! Нагледно имаме: недовършен и буквално \"декоративен\" пазар за милиони, санкции по проекти за енергийна ефективност, \" калпаво\" направен ремонт на читалище за 3 млн.лева, раздута общинска администрация, съветници с дебел портфейл и празни обещания и ред други \"инженерни\" действия, довели Червен бряг до дъното.\r\nЗнаете ли, че срещу мен има заведени десетки дела за клевета? А че срещу мен има подадени 165 сигнала в полицията и прокуратурата от общинската власт от 2014 до сега? И забележете, всички те са, не защото не спазвам законите в страната, а защото цитирам \"притеснявам общинската власт\". С какво ви притеснявам уважаеми? Ако човек няма какво да крие, излиза и отговаря, без значение кой пита. Най-много аз мога да питам, защото точно на моя гръб беше изградена кампанията на Данаил Вълов през 2015 година. Аз мога да питам, защото от 1990 година съм жител на гр. Червен бряг! Защото за разлика от \"кметската\" фирма, моята не \"краде\" вода и си плаща данъците редовно!\r\nНе ви ли прави впечатление, как за една година, общински съветник, на чието име се водят редица фирми, забележете в София, прави голям магазин, без паркинг, на възлово кръстовище. Същият този магазин беше платен вероятно с вашите пари. Същият съветник, \"собственик\" на магазина, чрез фирма, с която е имал /има отношения, извърши финансов одит на МБАЛ Червен бряг за хиляди левове. Разбира се и тук няма конфликт на интереси. Както няма и такъв, когато фирмата на друг общински съветник, чрез фирмата на г-жа Кадиева, доставяше ток на всички общински учреждения!    А помните ли брошурата на същият свален кмет Вълов, от балотажа :\r\n\"гласувайте, ако не искате 5-ти квартал да решава вместо вас\"? А след изборите, точно ромските фамилии извършваха редица обществени поръчки за милиони левове в общината.   И сега същите, ще ви предлагат същите неща. Но поднесени по нов начин. Сякаш всички сме забравили миналото или как кмет, на пенсионна възраст, щеше да прегази журналист, а частната му охрана, във фирмата, в която нямал, нищо общо, нищо, че се скри там, превърна песента \"Шушана\" в емблема за града.\r\nИ всичко това не е поредица от трилър. Всичко това е реалност, в 21 век, защото няма граждански натиск, който да възрази.\r\nСлед всичко преживяно до тук, след над 60 журналистически разследвания, жалби, дела, побой, отвличане и лишения, ще продължа активно с желанието си за промяна. За истинската промяна. За това, считано от днес, официално обявявам, че ще взема участие на местните избори през октомври. Как, къде,защо, с кой и каква ще бъде програмата, върху която ще работя, ще ви информирам в началото на септември.   С уважение,\r\nХристо Гешов” ", "date": "2019.08.30", "title": "Журналистът Христо Гешов ще се кандидатира за кмет на Червен бряг"}
{"url": "https://www.actualno.com/europe/v-germanija-zaloviha-medik-zapodozrjan-v-smyrtta-na-desetki-hora-news_814510.html", "text": "      Германските прокурори разследват мъж, работел като медицински персонал, заподозрян в убийство на много пациенти по дело, напомнящо за един от най-лошите серийни убийци в страната. След съобщения в местни медии, държавният прокурор в Саарбрюкен потвърди, че заподозреният, идентифициран само като Б., е разследван по 5 обвинения за убийство и 2 обвинения за опит за убийство, предава АФП, цитирана от БГНЕС.      Случаят има сходство с този на Нилс Хойгел, серийният убиец, който бе осъден на доживотна присъда миналия юни за убийството на 85 пациенти, за които се е грижел. Хойгел, който се смята, че е сред най-продуктивните серийни убийци, е умъртвил пациенти със смъртоносни инжекции между 2000 и 2005 г., преди в крайна сметка да бъде заловен.   Прокурорът заяви, че Б. е бил арестуван през юни 2016 г., след като е бил хванат да се представя за лекар в опит да получи достъп до пациент в отделението за интензивно лечение на болница в Хомбург, близо до френската граница. По онова време той е работел в болницата като медицинска сестра само от шест седмици, но вече е бил обект на вътрешно разследване за предполагаемо изписване на фалшиви рецепти. \r\n27-годишният вече е бил заподозрян, че е извършил редица убийства между март 2015 г. и март 2016 г., докато е работил в болница в близкия Волклинген. По време на разследването са ексхумирани седем тела, от които в шест са открити следи от непредписани и потенциално смъртоносни субстанции, включително аймалин, използвано и от Хойгел. В момента Б. излежава отделна тригодишна присъда за престъпления с измама.   ", "date": "2019.08.30", "title": "В Германия заловиха медик, заподозрян в смъртта на десетки хора"}
{"url": "https://www.actualno.com/business/preizpylnenie-na-budjeta-kym-kraja-na-uli-otchete-ministerstvoto-na-finansite-news_814521.html", "text": "      Бюджетното салдо по Консолидираната фискална програма е положително, тоест приходите изпреварват разходите и възлизат на 3,2 млрд. лева. Постъпилите приходи, помощи и дарения към края на юли 2019 г. са в размер на 25,9 млрд. лева или 59,2% от годишните разчети. В сравнение с миналата година това е увеличение с 13,2%. Така от министерството на финансите отчетоха преизпълнение на бюджета към края на юли.      Общата сума на данъчните постъпления, включително от осигурителни вноски, възлиза на 20 488,6 млн. лв. Приходите от преки данъци са в размер на 3,8 млрд. лева, а от косвени - 9,7 млрд. лева. По-голямата част от сумата идва от събрано ДДС, следват акцизите и постъпленията от мита. Събраните пари от социални и здравноосигурителни вноски към края на юли са над 6 млрд. лева., което представлява 57,9% от разчетените за годината.   Неданъчните приходи са в размер на 4 041,7 млн. лв., което представлява 61,0 % от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система“ поради влезлите в сила промени в Закона за енергетиката от 01.07.2018 г., с които бе променен механизмът за събиране на приходи по бюджета на фонда. Поради тази причина приходите по бюджета на фонда към юли 2019 г. са по-високи от постъпленията за същия период на 2018 г.\r\nРазходите към края на юли, включващи и вноската към бюджета на Европейския съюз към юли 2019 г., възлизат на 22,7 млрд. лева., което е 42,9 % от годишните разчети. Разходите се увеличават с 10% в сравнение със същия период на миналата година.   ", "date": "2019.08.30", "title": "Преизпълнение на бюджета към края на юли, отчете министерството на финансите"}
{"url": "https://www.actualno.com/society/myj-rani-pytnik-s-noj-sled-skandal-v-avtobus-v-sofija-news_814527.html", "text": "      Мъж извади нож в автобус от Градския транспорт в София и рани друг пътник, съобщиха от МВР за NOVA. Преди това двамата мъже са се скарали, единият е извадил нож и порязал опонента си в областта на крака.      Нападателят е слязъл от автобуса и хванал такси, като е тръгнал в неизвестна посока. Раненият пътник е закаран в болница, с прорезна рана, без опасност за живота.    ", "date": "2019.08.30", "title": "Мъж рани пътник с нож след скандал в автобус в София"}
{"url": "https://www.actualno.com/society/novinite-naj-vajnoto-za-denja-30-avgust-news_814461.html", "text": "              4537 нарушения на договори за медицинска помощ, сключени с НЗОК, откри Върховната административна прокуратура (ВАП), става ясно от съобщение на държавното обвинение на официалния му сайт. Проверката е всеобхватна - на територията на цяла България, уточнява прокуратурата. Проверени са лечебни заведения за първична извънболнична медицинска помощ (ПИМП), лечебни заведения за специализирана извънболнична медицинска помощ (СИМП), лечебни заведения за извънболнична дентална помощ (ИДП) и лечебни заведения за болнична медицинска помощ (БМП). Общо са направени 1745 проверки.   Нормално е разходите за местните избори тази година да са повече в сравнение с тези през 2015 г. Това каза в интервю за bTV говорителят на Централната избирателна комисия Александър Андреев. Припомняме, че на 28 август със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година, съобщиха от Министерски съвет. Одобрените средства са в размер на 70,7 млн. лева. С тях ще се финансират дейностите по организационно-техническата подготовка и произвеждането на изборите. Океаните са на път да се превърнат от приятел във враг на човечеството. Това твърди доклад на ООН, цитиран от световните агенции. Счита се, че това ще се случи, ако не бъде спряно въглеродното замърсяване. Данните са от климатичен проектодоклад на организацията, който ще бъде представен в Монако следващия месец.     Някога \"Ал Кайда\" беше най-страшната терористична групировка, но в последните години бе изместена от ИДИЛ. Наследството на \"Ал Кайда\" обаче и до този момент съществува и има своята роля във войната в Сирия. Официално терористичната организация \"Ал Кайда\", начело с Осама бин Ладен се счита отговорна за зловещия атентат на 11-ти септември. След смъртта на Осама, коронованият \"Принц на джихада\" става синът му - Хамза бин Ладен. Президентът на Бразилия Жаир Болсонаро нареди спирането на 60 дни на контролираното палене на терени в Амазонската джунгла, за почистване на земята. Декретът, спиращ лицензите за почистване на земята чрез огън, беше подписан от държавния глава и той изключва фитосанитарните подпалвания такива с учебна цел.    Технологичният гигант Apple обяви датата и часа на предстоящото си събитие. То ще се проведе на 10 септември и на него се очаква да бъде представен iPhone 11, но вероятно с ново лого на компанията. До международните медии беше изпратена покана за събитието, което ще се проведе в Калифорния. Дизайнът ѝ следва изчистения минимализъм на компанията, но има и нещо много различно – логото на Apple е формирано от цветна дъга като препратка към оригиналното лого на гиганта. ", "date": "2019.08.30", "title": "Новините: Най-важното за деня, 30 август"}
{"url": "https://www.actualno.com/society/cjalo-semejstvo-se-ozova-v-bolnica-sled-konsumacija-na-pileshki-gyrdi-news_814523.html", "text": "      Петчленно семейство е било настанено в инфекциозното отделение на болница в Хасково след консумацията на пилешки пържоли, предаде БНР. Две деца, родителите и баба им, са постъпили за лечение с хранително отравяне, уточняват от болничното заведение.      Месото е закупено от магазин в града. Уведомена е Областната дирекция по безопасност на храните, която ще извърши проверки на търговския обект. Пациентите са лекувани в отделението три дни. Вече се възстановяват при домашно лечение.    ", "date": "2019.08.30", "title": "Цяло семейство се озова в болница след консумация на пилешки гърди"}
{"url": "https://www.actualno.com/pleven/svidetel-po-deloto-sreshtu-kmeta-na-cherven-brjag-go-obvinjava-v-lyja-news_814449.html", "text": "      Христо Гешов, основният свидетел по делото срещу кмета на Червен бряг инж. Данаил Вълов, обвини градоначалника в лъжа след . Гешов заяви пред       „Вълов има повдигнати обвинения десет дена след като беше арестуван. Според прессъобщението на Специализираната прокуратура обвинението е за длъжностно престъпление. Това не касае дали Вълов има конфликт на интереси с фирмата на главната счетоводителка на семейната му фирма. Или пък дали тя има конфликт на интереси с другия изпълнител, който е общински съветник. Това е разглеждала цитираната от Вълов проверка на Антикорупционната комисия. А обвинението е за длъжностно престъпление, за неправомерно прекратена обществена поръчка, която е ощетила по някакъв начин общинския и европейския бюджет с цел чрез Данаил Вълов да бъдат облагодетелствани приближени до него фирми.\r\nТова, което Данаил Вълов твърди на пресконференцията, е пълна лъжа. Той може да не си е прочел обвинението – то не е едно. В настоящия момент той е обвиняем, а аз съм основен свидетел срещу него. Пожелавам му успех на изборите. Неговото явяване на местните избори граничи с наглост.” ", "date": "2019.08.30", "title": "Свидетел по делото срещу кмета на Червен бряг го обвинява в лъжа "}
{"url": "https://www.actualno.com/crime/predadoha-na-syd-bivshija-kmet-na-gyrmen-news_814460.html", "text": "      Окръжна прокуратура – Благоевград е внесла за разглеждане в съда обвинителен акт срещу Ахмед Башев, бивш кмет на община Гърмен, привлечен към наказателна отговорност за извършено престъпление по чл. 219, ал.3 вр. ал.1 пр.1, 2 и 3 от НК, съобщиха от прокуратурата.      Обвиняемият Башев станал кмет на община Гърмен след проведените през 1999 г. местни избори. Впоследствие бил преизбран, като заемал същата длъжност до 2013 г.   На 09.09.2005 г. в резултат на интензивни валежи върху участък от четвъртокласен път с. Огняново – с. Рибново в община Гърмен се свлекли скални маси и камъни. Пътят станал трудно проходим, а обслужването на жителите на селата Рибново, Осиково и Скребатно силно затруднено.\r\nВ качеството си на кмет на община Гърмен Башев назначил комисия, която да извърши оглед на място и оценка на щетите, вкл. да изготви необходимите документи и предложение за изграждане на алтернативен път. След становището й за наложително изграждане на такъв между селата Рибново, община Гърмен и Осеново, община Банско, с дължина от 11 км, било изготвено искане за финансиране. Същото било изпратено до председателя на Постоянната комисия за защита на населението при бедствия, аварии и катастрофи към Министерски съвет (по-късно - Междуведомствена комисия за възстановяване и подпомагане към МС). Към него била приложена количествено-стойностна сметка с включени земни и пътни работи (баластрови настилки, водостоци и подпорни стени). Общата й стойност възлизала на 905 425 лева.  Към м. юни 2010 г. размерът на целевите средства, предоставени на община Гърмен от Постоянната комисия за защита на населението при бедствия, аварии и катастрофи към Министерски съвет за изграждане на път от с. Осеново до с. Рибново, бил 17 435 268 лева.\r\nЧрез множество действия и бездействия обвиняемият Башев, в качеството си на длъжностно лице – кмет на община Гърмен, осъществил умишлена безстопанственост. Той не положил достатъчно грижи за ръководенето, управлението и стопанисването на повереното му имущество.\r\nПри стартирането на процедурата по изграждане на обекта обвиняемият подписал договор за строителство, като представител на възложителя община Гърмен, без да е била уговорена цената на включените в предмета на сделката СМР.       Обвиняемият Башев допуснал изпълнителят по договорите за строителство и анексите да извършва СМР, без да има издадено разрешение за строеж и сключени договори за авторски надзор/контрол с проектантите. Такова било издадено от областния управител на област гр. Благоевград едва две години и половина след започване на строителството на обекта.\r\nПо време на строителството и с цел избягване на участък, в който не било възможно изграждането на серпентина, по предложение на изпълнителя била извършена „актуализация“ на работния проект. На свой ред, проектът за промяна не бил разгледан от областния експертен съвет по устройство на територията. На практика никое лице не е контролирало съответствието на извършваното строителство с проектните предвиждания (вкл. в частта им за вида и обема на нужните СМР). При това положение обвиняемият Башев подписвал платежни документи за превод на целеви средства за извършени в нарушение на закона СМР.\r\nОт страна на бившия кмет на община Гърмен не била създадена нужната организация на работа за осъществяване на ефективен инвеститорски контрол от страна на представителите на възложителя и за своевременен, точен и пълен строителен надзор от избран за това изпълнител.\r\nВ пряка причинна връзка с действията и бездействието на обвиняемия Башев била причинена значителна щета на стопанството в размер на 3 027 144.37 лева с включен ДДС.\r\nПредстои наказателното производство срещу бившия кмет на община Гърмен да продължи в съда.       ", "date": "2019.08.30", "title": "Предадоха на съд бившия кмет на Гърмен"}
{"url": "https://www.actualno.com/europe/kak-se-jivee-v-kvartala-na-bylgarite-v-osnabruk-news_814469.html", "text": "             Хиляди хора от България година след година се заселват в Германия. В случая става дума не толкова за добре образованите и квалифицирани българи, които лесно си намират работа и се интегрират в обществото, а за хора с по-ниско или никакво образование, които често пъти са представители на малцинствата.   Те първоначално избираха големите германски градове, но напоследък стотици се насочват и към по-малки населени места, където сред местните власти, политиците и гражданите постепенно се избистря една и съща картина: новопристигналите често пъти са подмамени в Германия от безсъвестни гешефтари, които ги подслоняват срещу много пари в порутени сгради и въртят далавери с трудовите им договори и социалните помощи. На самите хора трябва да помогнем, а на гешефтарите да отрежем бизнеса - такава е общата нагласа в много германски градове, които се натъкват на проблема. Един от тях е 160-хилядният Оснабрюк в провинция Долна Саксония.   \"През последните две години беше постигнато много по отношение на интеграцията на новозаселили се хора от България\", твърди партията на Зелените в Оснабрюк. Според Зелените, най-важното е тези хора да получат квалификация и работа, за да се измъкнат от бедността. В същото време полицията и Службата по реда дават решителен отпор на всички измамници и експлоататори, които се възползват от затрудненото положение на тези хора, подчертават Зелените.\r\nЗа какво точно става дума? И кои са тези хора от България в Оснабрюк? Няколко публикации в местните медии в детайли обясняват проблема.\r\nСлед като българите и румънците получиха право на свободно придвижване в ЕС, в града започнаха да пристигат хора от България. В момента социални помощи получават 32,5% от тях: 460 души в трудоспособна възраст и 252 деца. През миналата година това е струвало на общината 3,6 млн. евро - с 1 милион по-малко, отколкото през 2016. Тази година се очакват още по-ниски разходи - не повече от 2,6 млн. евро.       Част от тези хора първоначално се хващат на почасова работа и след 3 месеца вече имат право на социални помощи, ако изгубят работното си място. Местните власти, бюрата по труда, полицията и митническите служби смятат, че в много случаи се злоупотребява: представят се фалшиви или нередовни трудови договори и договори за наем, за да се получат социални помощи.\r\nВ един доклад на полицейските служби, цитиран от вестник \"Хазепост\", се твърди, че българските граждани в Оснабрюк във висока степен са жертва на трудова експлоатация и лоши условия на труд. Често пъти те не познават правата си или не знаят как да ги защитят. А понеже обикновено почти не говорят немски, те стават лесна жертва на \"черни овци\" сред работодателите, които гледат да се облагодетелстват за тяхна сметка, пише в доклада.\r\nКатарина Пьотер от Социалната служба в Оснабрюк обяснява, че повечето българи в града принадлежат към турскоговорящото малцинство в своята страна. Много е трудно да се установи кои са посредниците, които ги довеждат в града и им осигуряват въпросните съмнителни договори. Пьотер твърди обаче, че решителните действия на местните власти вече са внесли смут сред посредниците.\r\nПовечето новозаселили се са жертви именно на тези посредници и затова трябва да им се помогне, подчертава Пьотер и разказва за различни мерки, сред които и подпомагане на децата в подготовката им за училище. Политиците в Оснабрюк са единодушни: посредниците и трафикантите трябва да бъдат преследвани, а на експлоатираните хора от България трябва да се помага.\r\nТемата е особено гореща. След като един местен политик от ХДС заяви, че повечето българи в града не работят, а само получават социални помощи, Зелените го обвиниха в расизъм. В същото време в квартала \"Шинкел\", където живеят повечето новозаселили се, проблемите нарастват - дотам, че медиите започнаха да го наричат \"опасна зона\". Сандра Дорн от \"Нойе Оснабрюкер Цайтунг\" посети тази \"зона\" и разговаря с хората. Ето накратко някои от нейните наблюдения:      \"Проблеми с боклуците и с плъховете, ужасни условия на живот, групи мъже, които висят по улиците - така беше преди година. (…) А как изглеждат нещата днес? Оглеждаме се за боклуци и за празни бирени кенчета, но вместо това виждаме лехи с цветя. Там цъфтят рози и теменуги, оградени с малки плетчета от пръчки и канап. Съседката го е направила, казва един възрастен господин, германец от полски произход. (…)\r\n\"Тук малко или повече вече всичко е българско\", казва той. Мъжът живее от 1999 г. в тази кооперация. Навремето съседите му били португалци, турци и германци. \"Всички си намериха по-добри жилища\", добавя той. Сега тук живеели само българи. \"Но аз добре се разбирам с тях.\"\r\nМъжете по улицата с недоверие наблюдават нашата журналистическа интервенция. Но наоколо има и жени с малки деца. Пред един вход са изкарани стара кушетка и столове. Не, не били за изхвърляне, обясняват ни: \"Нашите сънародници имат обичая да поседнат навън и да изпият по бира\", просвещава ни Неждет Халилов - германски гражданин с български корени, който държи магазин за хранителни продукти и лавка.\"\r\nПо-нататък авторката на репортажа разговаря с двама мъже от България. Единият не знае немски, а другият ѝ обяснява, че е много доволен - работи като разносвач на вестници на пълно работно време. В България работа няма, обяснява мъжът.   \"Трудно е\", казва Кристоф Твент. Той и жена му нямат нищо против българските им съседи, макар че понякога са доста изнервени: пушекът от скарите всекидневно и часове наред прониква в градината им. И още: българските магазинчета били отворени почти денонощно, включително и в неделя, а стълпотворението било голямо. Освен това на Кристоф Твент му се налагало всяка сутрин да излиза на улицата с големите щипци, за да събира боклуци. А хранителните отпадъци по улицата привличали плъховете. Семейство Твент се чувства безпомощно. Сузане разказва за сгради, които били \"отчайващо претъпкани\". \"Там живеят невероятно много деца\", добавя Твент. \"Но ние от сърце искаме тези хора да се чувстват добре.\" Двамата обясняват, че напоследък полицейското присъствие се е увеличило: \"от нула на малко\".\r\nВ края на репортажа Карстен Фридеричи от гражданското сдружение „Шинкел\" твърди, че положението в квартала наистина се подобрява, но \"проблемната ситуация\" си остава. „Не знаем дали нещо се е променило по отношение на онези структури, които примамват тук хората от България с големи обещания\", казва той. Според него, в някои от сградите живеели жени, принуждавани да проституират. \"Службата по реда и полицията са длъжни да разкрият извършителите, а жертвите имат нужда от помощ\", заключава Фридеричи.   ", "date": "2019.08.30", "title": "Как се живее в \"квартала на българите\" в Оснабрюк?"}
{"url": "https://www.actualno.com/analysis/rusija-i-kitaj-strategicheski-brak-po-smetka-news_814389.html", "text": "             Миналия месец се случи едно забележително събитие в небето над Японското море. Военни самолети от проведоха съвместни въздушни патрули и влязоха в съответните японски и южнокорейски идентификационни зони за противовъздушна отбрана (ADIZ). Патрулът, който за беше първото съвместно обучение на ядрени бомбардировачи с голям обсег на действие, вероятно предизвика сериозно недоумение в САЩ и техните съюзници в региона. Притесненията за възможни инциденти бяха засилени от факта, че руските самолети два пъти нарушиха въздушното пространство на оспорваните острови Лианкурт: последните са под южнокорейски контрол, въпреки че Япония претендира за техния суверенитет.   Според представители на Министерството на отбраната на Южна Корея в отговор Сеул е вдигнал изтребители във въздуха, които са произвели повече от триста предупредителни изстрела. Тези действия предизвикаха остра критика от страна на Япония, която в отговор на навлизането също мобилизира своите ВВС. Представител на Токио нарече корейските маневри „абсолютно неприемливи и крайно злощастни“, защото те са извършени над островите, които страната счита за своя суверенна територия. Като се има предвид броят на участвалите самолети и многократните нахлувания в зоните на противовъздушната отбрана, този инцидент най-вероятно е бил внимателно планиран от Русия и Китай и има за цел да предизвика силна реакция от Токио и Сеул, както и допълнително да влоши и без това напрегнатите им двустранни отношения. През последните години разногласията между страните по исторически въпроси и изострящият се дебат относно новите ограничения за контрол на износа, наложени на Южна Корея, напълно разстроиха дипломатическите им отношения.\r\nЗащо този инцидент е важен за нас ( )? Първо, патрул, провокативен сам по себе си, е само върхът на айсберга. Той свидетелства за бързо развиващото се стратегическо партньорство между Китай и Русия - тенденция, която представлява заплаха за американско-японския съюз, както и за други съюзи и партньорства на Вашингтон в региона. В действителност в Източна Азия интересите за сигурност на Пекин и Москва се сближават все повече и повече. Дълбокото охлаждане в отношенията между Русия и САЩ и европейските съюзници продължава, последното потвърждение за това беше решението на Вашингтон да се оттегли от Договора за ракетите със среден и малък обсег (ДРСМО) в резултат на значително нарушение на договора от страна на Москва. Министерството на отбраната на САЩ също изрази безпокойство в Москва и Пекин, като обяви намеренията си да разположи забранени досега оръжия в Азиатско-Тихоокеанския регион в близко бъдеще.  Двете страни ги обединява и фактът, че Китай все повече разглежда съседа си като ключов партньор, за да компенсира натиска от САЩ и мрежата му от съюзи в Азия, особено Япония - с които Китай остава в напрегнати отношения поради териториалния конфликт около остров Сенкаку в Източнокитайско море. Лидерите на Китай и Русия имат сходни възгледи за света - и двамата се противопоставят на международния либерален ред, демокрацията и правата на човека - според тези параметри Япония и САЩ са в противоположния край на спектъра по отношение на тях. Освен това Китай и Русия си поставят един и същ стратегически приоритет - да отслабят присъствието на САЩ в региона и да подкопаят техните съюзи там. Постигането на тази цел беше пряко улеснено от въздушния патрул и последвалата им реакция.\r\nРазбира се, Китай и Русия не са официални съюзници и известното недоверие остава в отношенията им, особено от страна на Москва. По този начин Русия остава внимателна към намеренията на Пекин в Централна Азия във връзка с инициативата „Един пояс - един път”, опасявайки се, че Китай може да се опита да поне поне частично да лиши Русия от господството й в региона. Освен това Русия все още е загрижена за растежа на китайските инвестиции в своя Далечен Изток: въпреки икономическите ползи, те потенциално поставят руския бизнес в неизгодно положение.   Въпреки това общите претенции срещу САЩ и прагматичните съображения принуждават лидерите на двете страни да задълбочат сътрудничеството в много области, за да постигнат напредък в своите международни програми. Това, наред с други неща, се доказва от резултатите от гласуването им в Съвета за сигурност на ООН - често отричащи западните инициативи - и нарастващият брой на съвместни военни учения, включително мащабните учения „Восток“ през 2018 г., в които участваха повече от три хиляди китайски войници.    Укрепването на партньорството между Пекин и Москва подчертава значението на американско-японския съюз, както и връзката на Вашингтон с регионалните му партньори. Но докато необходимостта от постоянен ангажимент към съюзници и приятели никога не е била толкова спешна, принципите на настоящата администрация на Тръмп правят САЩ да изглеждат ненадеждни в очите на онези, които най-много разчитат на силно американско присъствие. Начинът, по който Доналд Тръмп се отнася към собствените си съюзници, третирането им по начина, по който обикновено лидерите се държат с противниците - например въвеждането на мита или изискването за преразглеждане на търговските споразумения и колективните договори - създаде враждебност, от която Китай и Русия няма да пропуснат да се възползват.\r\nИ накрая, потенциалният проблем, произтичащ от , подчертава спешната необходимост от засилване на тристранното сътрудничество между САЩ, Япония и Южна Корея, което в момента е подкопано от напрежението между Япония и Южна Корея. Въпреки че дълбоките различия между Токио и Сеул не може да бъдат преодолени, докато не се извърши смяна на администрацията в двете столици, всички страни, включително Вашингтон, трябва да търсят начин за смекчаване на ситуацията. За съжаление досега САЩ изглежда не са склонни да се намесят в разногласията между двата си съюзника. Но администрацията на Тръмп ще трябва да промени курса, ако не иска да предостави на Пекин и Москва неоценима възможност за напредък в стратегическите си интереси. ", "date": "2019.08.30", "title": "Русия и Китай - стратегически брак по сметка"}
{"url": "https://www.actualno.com/curious/mesechen-horoskop-za-septemvri-2019-g-news_814405.html", "text": "             Това е месец, в който ще се случат големи промени в живота ви. Всяка сфера ще претърпи развитие и катарзис. Нищо от случващото се не трябва да ви плаши, тъй като навлизате в хармоничен и успешен период. Началото на есента ще донесе на самостоятелните представители на знака много възможности за приятни запознанства с противоположния пол. Първите дни на месеца са добър момент за активност в областта на финансите, кариерата, бизнеса и социалните дейности. Междувременно звездите се съветват да не прекалявате с работата, в противен случай до средата на септември няма да имате сили да осъществите планираното. В края на периода са възможни романтични моменти в офиса. Спазвайте правилата за възпитание. Очаква ви успешен месец в професионално отношение. Онези от вас, които преследват служебни върхове ще имат сериозни възможности за успех. За целта не трябва да пропускате моменти за изява и проява на инициатива. Със сигурност няма да имате проблеми с доходите, но бъдете пестеливи, за да може да инвестирате, ако ви се наложи. В личния живот нещата няма да са така розови. Може да срещнете пълно неразбиране от страна. Сега той или тя трудно ще се съгласи на конструктивен разговор. Звездите съветват да се дистанцирате и да издържите този момент. В средата на месеца ситуацията ще се промени към по-добро.   Това е месец, в който ще преживеете възход на чувствата.  Възползвайте се от тази възможност, за да осъществите намеренията си, свързани с личния ви живот. Сега ще сте вдъхновени за романтични постъпки, с които ще се издигнете високо в очите на партньора ви. Средата на месеца е подходяща за атакуването на служебни върхове. Разбирателство ви с колегите ще е от съществено значение, така че направете всичко възможно, за да подобрите отношенията си с тях. Краят на периода ще изиска от вас да направите някои изводи. Дайте си сметка какво точно искате от живота и планирайте първите си стъпки за постигането на целите ви.     Това е месец, в който ваши възгледи, свързани с  личния ви живот ще претърпят коренна промяна. Бъдете сигурни, че всичко, което правите е толерантно и не накърнява ничие самочувствие. Самите  вие искате специално отношение значи трябва да покажете, че вие самите сте способни на такова. В средата на периода ви очаква успех в професионално отношение. Това е добър момент да поискате повече към възнаграждението си, ако прецените, че имате шансове за това. Предстои ви развитие в нова сфера. Може да се наложи обучение, което ще ви бъде от полза и ще повиши квалификацията ви. В края на месеца ще настъпи период на спокойствие, в който ще може да се насладите на постигнатото от вас. През този месец мнозина от вас ще могат да намерят отговори на сложни, противоречиви въпроси, които ви притесняват от дълго време. Бъдете непреклонни и не отстъпвайте от принципите си. Само така ще може да осигурите най-доброто за себе си, дори ако в началото ви е трудно. В семеен аспект ви очакват новости. На преден план може да възникне въпрос за преместване. Приемете промяната положително. В края на месеца ваш близък ще ви създаде допълнителни ангажименти. Не бягайте от проблема, а го разрешете. В противен случай с времето той само ще се задълбочава. През този месец е твърде вероятно да намерите своето място в света. Ако дейността, която сте изпълнявали до момента ви е омръзнала сега ще ви е по-лесно да престанете да правите компромиси. Ако имате спестявания, не се колебайте да бъдете по-категорични в исканията си с настоящия ви работодател. В средата на месеца е добро време за търсене на романтично приключение без особени задължения. В края на периода щастието ще ви намери в лицето на нов приятел, който ще се посвети на това да ви покаже най-добрите страни от живота.   Септември е чудесно време да вкарате ред и дисциплина във вашия бюджет. Сега вашето бъдеще ще зависи от взетите решения и избраната тактика. Звездите препоръчват да поставите всичките си разходи под най-строг контрол. Само така ще можете да постигнете материален успех. Втората половина на месеца ще донесе положителни тенденции в развитието на семейните и любовните отношения. Вашите близки могат да се превърнат в източник на мотивация и вдъхновение за вас. В края на месеца семейните дела и романтичните забавления могат временно да забавят някои процеси в кариерата и бизнеса ви.    В началото на месеца наблегнете на здравето и самореализацията ви. Сега е време, в което да започнете да се държите сдържано, а вашите действия и решения да станат по-осъзнати и балансирани. Най-важните проблеми ще бъдат решени без никакви жестове от ваша страна. Втората половина на месеца е време за преосмисляне на ценностите и за преразглеждане на плановете. Някои ще искат да прекратят любовна връзка, която дълго време им е била в тежест, докато други ще потърсят по-изгодна работа. По един или друг начин решенията, взети от вас в средата на месеца, ще се отразят на събитията през всичките следващи шест месеца. Това е месец, който ви дава шанса да бъдете изцяло нови. Опитайте се да се отървете от стари навици, които пречат на развитието ви и държат на едно място. Сега е време да престанете да ровите в миналото и да търсите виновни. Имате шанса да построите живота си наново - с нови приятели, нови възгледи, но най-вече - нови вие! В здравословно отношение също може да направите някои промени, за да наблегнете на полезната храна и повишаване на двигателната ви активност. В края на месеца бъдете внимателни при започването на нова романтична връзка.    Събитията през този месец ще имат мащабен характер и ще могат да внесат значителни промени в живота ви. През първата седмица на септември вашите приходи ще нараснат, благодарение на положителните промени в професионалната сфера. В средата на периода дългогодишните тайни отново могат да напомнят за себе си. Възможно е да бъдете озадачени от случващото се и няма да можете да повлияете на хода на събитията. Най-важното е да не се влияете от клюки и интриги. Не изпадайте в излишни обяснения. През последните дни на месеца вярата ви в собствените ви сили ще се увеличи. Това е подходящ момент за философски размисли, духовни практики и планиране. През този месец вашите лични постижения ще получат необходимата свобода за успешното им изпълнение, а текущите задачи ще бъдат решавани уверено и бързо. Това е перфектен момент за укрепването на бизнес начинания и търсене на нови съмишленици. Освен това емоционалното ви състояние ще се характеризира със стабилност, което ще повлияе положително на настроението ви. Втората половина на септември ще бъде хармонично и спокойно време. Каквото и да правите се придържайте към баланса и не преминавайте никакви граници. В началото на новия месец ще имате възможността да подредите личния си живот. Сега всичко ще застане на мястото си и всеки ще знае своята роля. Отметнете подобни задачи, колкото се може по-бързо, за да не мислите по семейни въпроси през втората половина от месеца. Тогава силите ви ще трябва да са изцяло насочени към професионалните ви задължения. Родителите от знака ще се потопят и в отговорностите за децата. Дайте всичко от себе си и резултатите от усилията ви ще бъдат превъзходни. ", "date": "2019.08.30", "title": "Месечен хороскоп за септември 2019 г."}
{"url": "https://www.actualno.com/help/vmesto-cvetja-za-pyrvija-ucheben-den-napravete-darenie-v-pomosht-na-aleks-news_814337.html", "text": "      Регионалното управление на образованието във Варна отправя призив към всички варненци да направят дарение вместо цветя за първия учебен ден, в помощ на малката Алекс, която иска да живее нормално.      Средствата ще бъдат използвани за предстоящия втори етап за лечението на момиченцето, което е родено с рядката диагноза \"Фибуларна хемимелия\" - пълна липса на малък пищял и скъсен десен крак с деформирани глезен и стъпало. От РУО- Варна призовават всеки класен ръководител, който реши да подкрепи инициативата, да приготви кутия за дарения. След края на първия учебен ден събраните пари ще бъдат изпратени по сметката на Алекс. Необходимата сума за завършване на лечението е 787 788 лв., като до момента са събрани 196 000 лв. През лятото на миналата година малката Алекс е претърпяла корекция на глезена, изправяне на тибията и удължаване на крака с 5 см. За съжаление, с времето разликата между двата крака е продължила да нараства и това отново е затруднило ходенето на детето. След извършен преглед през април тази година при д-р Пейли в САЩ, е насрочен нов период за лечение на момиченцето през есента на 2020 г. Родителите на момиченцето молят всеки, който има желание и възможност да помогне за събирането на необходимата сума, тъй като от Фонда за лечение на деца им е отказано няколко пъти за подпомагането на Алекс. Дарение по банкова сметка - Централна Кооперативна банка IBAN: BG40CECB979040G7448700, BIC: CECBBGSF Титуляр: Александра Александрова Кръстянина гр. Варна DMS с текст на латиница ALEXANDRA на номер 17 777 Helpkarma – да помогнем на Алекс да ходи PayPal: veni_sun@abv.bg титуляр: Венета Кръстянина (майка) ", "date": "2019.08.30", "title": "Вместо цветя за първия учебен ден, направете дарение в помощ на Алекс"}
{"url": "https://www.actualno.com/showbusiness/barekov-az-ne-ochakvam-slavi-da-kupi-evrokom-news_814421.html", "text": "      Ако \"Евроком\" стане собственост на Слави Трифонов, ние веднага напускаме телевизията. Това се разбира от думите на Николай Бареков в живо студио на агенция \"Пик\". Бившият евродепутат говори за предаването си, което води заедно с Димитър Байрактаров - \"Бареков и Байрактаров - без цензура\".      \"Аз не очаквам Слави да купи \"Евроком\". Самият Слави има доста финансов ресурс зад гърба си. Според мен той ще си прави някаква негова телевизия\", коментира още Бареков пред Ива Николова в предаване, излъчено на живо във Facebook, на 20 август.   По думите на Бареков основният въпрос бил, откъде са парите на Слави Трифонов \"за новия му политически проект и новата телевизия\".     ", "date": "2019.08.30", "title": "Бареков: Аз не очаквам Слави да купи \"Евроком\""}
{"url": "https://www.actualno.com/politics/emil-karaivanov-shte-se-bori-za-treti-kmetski-mandat-v-asenovgrad-bsp-otkaza-podkrepa-ot-abv-news_814397.html", "text": "       Доктор Емил Караиванов – настоящият кмет на община - ще се бори за трети мандат. Това е първата официално обявена кандидатура за местния вот, който ще се проведе през предстоящата есен. Тази година Караиванов е издигнат само от БСП, тъй като коалицията й с ПП АБВ се е разпаднала. Затова партията ще се явява самостоятелно на изборите за кмет и общински съветници в Асеновград през октомври с друго лице.      „Без да изложат мотиви за решението си, от БСП заявиха, че не желаят нашата подкрепа на предстоящия вот и съобщиха, че коалицията там се е разпаднала.“ Това обясни областният координатор и заместник-председател на ПП АБВ - Владимир Маринов. През последните четири години двете партии управляваха Асеновград заедно. От ПП АБВ бе излъчен дори и ресорен заместник-кмет, който е ангажиран с ресора “Транспорт и общинска собственост“. В заключение Маринов посочи, че партията е готова с избора на свой кандидат за кмет и с листата за общински съветници, но имената ще бъдат обявени до дни.    Решението е взето в последния момент, тъй като досегашните коалиционни партньори от БСП са заявили едва вчера, че не желаят подкрепа от ПП АБВ. Кандидатурата на доктор Емил Караиванов за кмет ма Асеновград е била подкрепена единодушно от делегатите по време на вчерашната общинска конференция на БСП, обявиха от пресцентъра на лявата партия. Заявката му за трети мандат остава да бъде окончателно одобрена от Националния съвет на БСП, който ще се проведе в началото на следващия месец. ", "date": "2019.08.30", "title": "Емил Караиванов ще се бори за трети кметски мандат в Асеновград, БСП отказа подкрепа от АБВ"}
{"url": "https://www.actualno.com/starazagora/tazgodishnite-praznici-v-dolinata-na-trakijskite-care-nabirat-skorost-snimki-news_814382.html", "text": "      Снощи беше открит Националният джаз фест Казанлък 2019, който е част от традиционните Празниците в Долината на тракийските царе, които са едни от най-значимите и атрактивни празници в Града на розите.      Днес от 19 часа в парк \"Тюлбе\" ще бъде открито изложение на български вина и деликатеси \"Виното на траките\". Питието е било важен елемент през целия жизнен път на древните ни предци. Любителите на свещеното за траките вино и на подходящите за него мезета ще имат възможност не само да видят, а и да опитат продуктите на изложителите. \r\nНа официалното откриване на XIV Празници в Долината на тракийските царе от 20 часа ще бъде връчена тазгодишната награда \"Проф. Александър Фол\" за принос в проучването и изследването на тракийската култура в Казанлъшката долина. След това ще бъде показан мултимедийният спектакъл „Траките“, в който се преплитат история, тракийско наследство, музика и танци, демонстрация на тракийски бойни умения, светлинно и звуково шоу. В рамките на джаз феста ще има концерт на Представителния диксиленд на сухопътните войски на НАТО. \r\nЛюбителите на астрономическите наблюдения и феномени в събота от 8:30 часа могат да наблюдават преминаването на Слънцето през скалната обсерватория \"Котката\" в село Ясеново. В 10 часа на стадион \"Севтополис\" започва състезанието-игра за възрастни \"Тракийски сървайвър 2 - Оцеляването\". На Тракийската гробница от 18 до 20 часа жителите и гостите на Казанлък ще имат възможност да се снимат в тракийски облекла, а на открита сцена на пл. ”Севтополис” ще бъдат представени възстановки по исторически находки и описания на одежди на траките. В 18 часа в парк \"Тюлбе\" започва и бодиарт шоуто „Тракийски мотиви от Долината на розите“. Възпитаници на Националната гимназия по пластични изкуства и дизайн (НУПИД) \"Акад. Дечко Узунов\" ще рисуват мотиви и композиции, отразяващи тракийската култура, върху телата на моделите. Чрез изкуството на Body Art-а посетителите ще могат да се докоснат до мистерията на траките и на тяхната култура и обичаи. От 20 часа на тракийската могила \"Шушманец\" започва \"Мистиката на Долината на траките\" - спектакъл и лазерно шоу на открито.  В неделя, 1 септември, в 9 часа пред НУПИД \"Акад. Дечко Узунов\" започва състезанието по планинско колоездене „Долината на тракийските царе“, а половин час по-късно в парк\" Тюлбе\" - полумаратонът „Тракийски царе“ – Thracian Run. По време на празниците пред Тракийската гробница ще бъде издигнат \"Тракийски стан\", в който представители на школата „Бага-Тур“ ще правят демонстрации на тракийски бойни изкуства, конна езда, стрелба с лък и копие, древни ритуали и обреди. Не са забравени и децата, които ще могат да се насладят на анимацията за деца „Назад към корените на траките“, куклено шоу, фокуси, игри, състезания и детски работилници, в които ще могат да изработват аксесоари, свързани с тракийското изкуство. ", "date": "2019.08.30", "title": "Тазгодишните „Празници в Долината на тракийските царе” набират скорост (СНИМКИ)"}
{"url": "https://www.actualno.com/crime/shefyt-na-sofijskija-zatvor-podava-ostavka-news_814412.html", "text": "      С днешна дата съм депозирал заявление до министъра на правосъдието да ме освободи от длъжност. Това заяви шефът на Софийския затвор Десислав Трайков, предаде БГНЕС.      Нямам идея откъде и как г-н Румен Петков опетни името ми. Това поведение не е характерно за политик от подобен ранг, коментира Трайков.   Припомняме, че в четвъртък в сутрешния блок на Нова телевизия бившият вътрешен министър Румен Петков изрази мнение, че премиерът би трябвало да уволни Трайков заради случая с Будимир Куйович. \r\nНаркобосът е бил задържан в понеделник вечерта на магистрала \"Тракия\". Той карал с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене.   ", "date": "2019.08.30", "title": "Шефът на Софийския затвор подава оставка"}
{"url": "https://www.actualno.com/bgfootball/koshmaren-jrebij-za-ludogorec-v-grupite-na-liga-evropa-news_814406.html", "text": "       научи своите съперници, срещу които ще се изправи в груповата фаза на Лига Европа.       Първите мачове в групите са на 19 септември. Преди жребия българският шампион бе разпределен във втора урна. Там бяха още отборите на    Припомняме, че разградчани отстраниха словенския Марибор. Първият двубой в Разград завърши 0:0, а вторият при резултат 2:2    ", "date": "2019.08.30", "title": "Кошмарен жребий за Лудогорец в групите на Лига Европа"}
{"url": "https://www.actualno.com/curious/dneven-horoskop-za-31-avgust-news_814268.html", "text": "       Овен       Днес отдайте значение на качеството на забавлението. Бъдете на ниво, за да прекарате наистина добре, а не просто да загубите времето си. Телец Днес не се предоверявайте. Преценете по изражението на събеседника ви дали си струва да знае толкова много за вас.   Близнаци Днес не забравяйте, че спортът е един много добър начин за разтоварване. Не си мислете, че това е загубено време - напротив - работите за здравето ви. Рак     Днес ви очаква приятно преживяване, което ще ви даде възможност да си позволите повече неща от обикновено. Не се колебайте да се възползвате от случая. Лъв Днес може да бъдете сигурни, че ще срещнете пълно разбиране от страна на половинката ви, за да осъществите ваша отдавна мечта. Дева Тази събота не давайте повод да бъдете атакувани. Може би ви се иска да се впуснете в борба, но тя ще изисква повече, отколкото ви се струва.   Везни Тази събота ще ви помолят за помощ, но това може да провали някои от вашите планове. Вие знаете най-добре дали си заслужава да направите такъв компромис. Скорпион Днес може да възникне спор заради дребно недоразумение. Не рискувайте приятелството си заради подобно нещо. Стрелец Тази събота заложете на добре познатите методи за почивка. Ако навън е прекалено горещо най-добре останете у дома. Козирог    Тази събота не вярвайте на всичко, което чуете. Най-добре проверете как стоят неща сами, особено ако информацията касае ваши близки. Водолей Тази събота ще се наложи да преповторите някои уроци. Научете ги добре, за да не ви се налага да се връщате отново назад. Риби Тази седмица търсете своя начин за почивка. Направете така че да имате, колкото се може повече сред природата. ", "date": "2019.08.30", "title": "Дневен хороскоп за 31 август"}
{"url": "https://www.actualno.com/politics/djihadistite-v-sirija-preimenuvani-i-rebrandirani-news_814402.html", "text": "      Някога \"Ал Кайда\" беше най-страшната терористична групировка, но в последните години бе изместена от ИДИЛ. Наследството на \" обаче и до този момент съществува и има своята роля във войната в Сирия.      Официално терористичната организация \"Ал Кайда\", начело с Осама бин Ладен се счита отговорна за зловещия атентат на 11-ти септември. След смъртта на Осама, коронованият \"Принц на джихада\" става синът му - Хамза бин Ладен.   Хамза се смяташе за дългосрочен наследник на своя баща, но на първи август тази година . Фаталният изстрел убива Хамза през март в Афганистан, където наследникът се криел при група наркобосове. Президентът на САЩ Доналд Тръмп все още не е потвърдил гибелта му.\r\nНаследник на Хамза стана Айман ал Зауахири. Според ООН, терористичната организация е \"все още гъвкава\" и е доста по-силна от \"Ислямска държава\"  в Йемен, Сомалия и Западна Африка. А и \"Ал Кайда\" може да бъде от полза на конкурента си, чийто халифат се срина тази година.  Айман ал Зауахири е вторият по чин след Осама бин Ладен до смъртта на терориста през 2011 година. Когато взема властта в ръцете си обаче, \"Ал Кайда\" губи влиянието си. Дълго време САЩ се опитва да го открие, като дори дава 1 милион долара на онзи, който има информация за местоположението му.\r\nГоляма част от онези близо 30 хил. души, които се присъединиха към ИДИЛ има голяма вероятност да се присъединят към \"Ал Кайда\".\r\nКлонът на \"Ал Кайда\" в Сирия пък претърпя различни преименувания и колаборации. Първоначално той се подвизаваше с наименованието \"Джебхат ан Нусра\". Впоследствие смени името си на \"Джебхат Фатах ал Шам\".       Преди това \"Джебхат ан Нусра\" (Фронт на победата) бе създаден през 2011 г. на територията на Сирия, а официално се обяви през февруари 2012 г., като разпространи видеопослание и започна да воюва срещу правителствените сили.\r\nОбявена е от , Франция, Великобритания, Канада, Австралия, Русия, Иран и редица други държави за терористична групировка. Сега \"фронтът\" се подвизава под името \"Хаят Тахрир ал Шам\", но всъщност този фронт вече не е част от \"Ал Кайда\", а води собствена политика.\r\nСпоред реално клонът на \"Ал Кайда\" в Сирия е \"Танзим Хуррас ад Дин\". Това са предимно чуждестранни джихадисти, които се отделят от \"Хаят Тахрир ал Шам\" и воюват с тях. обаче посочва, че терористичната организация остава все така свързана с Ал Кайда.\r\nПрез 2017 година дойде и първото официално признание от САЩ, не просто за наличието, но и използването на химически оръжия от терористите от Фронт \"Ал Нусра\" във войната в Сирия.    ", "date": "2019.08.30", "title": "Джихадистите в Сирия - преименувани и ребрандирани"}
{"url": "https://www.actualno.com/politics/toma-bikov-ninova-e-pyrvijat-lider-na-bsp-kojto-ne-e-chel-marks-news_814347.html", "text": "      БСП е в криза на идентичността. Корнелия Нинова е първият лидер на партията, който не е чел нищо от Маркс и буквално отрече социализма. Това заяви народният представител от ГЕРБ Тома Биков, който в качеството си на лектор на Летния университет на МГЕРБ във Варна коментира мястото на идеологиите в модерното политическо всекидневие, съобщиха от ГЕРБ.      „В политиката има правила, които сработват почти винаги, но доста често някои политически играчи не ги познават и непрестанно ги нарушават и само въз основа на това губят. Корнелия Нинова е политически неграмотна – няма усещане за политика, власт, идеология и дори не си дава сметка какво е да си политик, а още повече какво е да си политически лидер”, заяви Биков пред присъстващите на форума над 250 младежи.   По думите на народния представител „политикът изразява нагласи и говорейки от името на хората, които са му гласували доверие, е важно да знае те какво мислят, да усеща настроенията им”. „В политиката не се влиза, за да ти ръкопляскат. Навсякъде по света политическият лидер е такъв, не за да изразява личното си мнение, а в полето на публичността да отстоява позицията на хората, които представлява. В крайна сметка политиците са продукт на тенденциите в обществото”, посочи Тома Биков. Той насърчи младежите от ГЕРБ да разширяват познанията си относно идеологиите, защото това ще ги направи политически по-подготвени и ще им позволи да правят добри анализи и прогнози. ", "date": "2019.08.30", "title": "Тома Биков: Нинова е първият лидер на БСП, който не е чел Маркс"}
{"url": "https://www.actualno.com/goodnews/deca-ot-filipovci-i-fakulteta-uchat-grycka-mitologija-chrez-teatyr-news_814413.html", "text": "      Фотографии и рисунки на деца от кварталите „Филиповци“ и „Факултета“ представят мита за Златното руно и аргонавтите в изложба в „Галерия на открито“ в градинката до НДК, която се открива на 02.09.2019 г. ( понеделник) в 19 часа.      В „Походът на аргонавтите от Филиповци и Факултета“ са включени снимки на доц. Васил Гарнизов, преподавател в Нов български университет, а рисунките на децата са създадени в рамките на подготовката на спектакъла „Медея“.   През месец февруари и март 2019 г. екипът на проект „Медея“, част от артистичната програма на Пловдив Европейска столица на културата‘2019, проведе поредица от обучения по мита за Златното руно и аргонавтите с 46 деца от ромски произход в София. Целта на проекта е да въведе децата в света на античната митология и театър, като ги подготви и за включването им в софийския театрален спектакъл „Медея“, който от октомври 2019 г. ще се играе на сцената на театър „Азарян“, НДК.\r\nТези уъркшопи, водени от професионални актьори, психолози, художници, изграждат един видим и по-ефективен процес на социална и обществена интеграция чрез театър.  Античните сюжети са важна част от цивилизационното развитие, казват специалистите. На това залага творческия екип на проекта.  Да покаже как един от най-мрачните и нелеки за осмисляне митове за Язон и Медея, могат да послужат за база на психодраматична игра, чиято цел е да демонстрира образователните и интеграционните възможности на съвременния театрален продукт, като включва деца от различни етнически общности в театралната игра, за да им помогне да придобият нравствен поглед за света, да развият нови качества умения.\r\nВ изложбата са представени моменти от социодраматичните и художествени работилници, водени от Александра Гочева, Георги Гочев, Цветелина Спиридонова и актрисата Снежина Петрова, произведенията на децата и техните спонтанни реакции и коментари.    ", "date": "2019.08.30", "title": "Деца от \"Филиповци\" и \"Факултета\" учат гръцка митология чрез театър"}
{"url": "https://www.actualno.com/plovdiv/plovdivskite-dobrovolci-otnovo-na-linija-v-pojarite-news_814398.html", "text": "      Създаденото преди няколко години в Пловдив формирование \"Пловдив 112\", в което участват доброволци, . Подготвени и мотивирани, доброволците помагаха още при наводненията във Варна през 2014 година, включиха се при разчистване на пътища след обилен снеговалеж няколко зими, помагаха при отстраняване на щетите от летни бури, участваха при гасенето на .      Това лято те отново са на линия, а действията им не остават незабелязани. След молба на кмета на село Брегово, община Калояново, те участват редом с огнеборци при гасенето на пожар и успяват да спасят борова гора край селото. Тогава усилията им не са спирали цяло денонощие. Малко по- късно екип от 6 доброволци се включват в ограничаването на пожар на трудно достъпен пресечен терен по пътя на Бачково, близо до третия тунел. Там се се борят с огнената стихия поне осем часа. ", "date": "2019.08.30", "title": "Пловдивските доброволци отново на линия в пожарите"}
{"url": "https://www.actualno.com/society/zatrudnenoto-pridvijvane-na-granicata-s-turcija-prodyljava-news_814436.html", "text": "      Трафикът на леки автомобили и на пътници през ГКПП „Капитан Андреево-Капъкуле“ и ГКПП „Лесово-Хамзабейли“ е с много голяма интензивност в посока от Турция към България поради завръщащите се от отпуск турски граждани в Западна Европа. Това съобщиха от пресцентъра на Министерството на външните работи (МВнР).      По информация на българското консулство в Одрин на ГКПП „Хамзабейли“ опашката от леки автомобили е около 6 км, а на турска територия, извън ГКПП „Капъкуле“, в специален паркинг изчакват за преминаване през турско-българската граница около 1 400 леки автомобила.   Опашките при тежкотоварните автомобили са от около 25 км.\r\nПрез почивните дни се очаква още по-интензивен трафик, като е възможно пътуващите към България да трябва да чакат 5-6 часа за преминаване на границата.  При нужда българските граждани могат да се свържат с генерално консулство Одрин на следния телефон: 0090 284 214 0617.\r\nДежурен телефон в почивни и празнични дни: 0090 533 629 8164.    ", "date": "2019.08.30", "title": "Затрудненото придвижване на границата с Турция продължава"}
{"url": "https://www.actualno.com/haskovo/alarmirat-za-drastichno-spadane-na-vodite-na-jazovir-ivajlovgrad-news_814451.html", "text": "      Жители на родопското село Бориславци сигнализират, че вече повече от месец водите на язовир Ивайловград драстично спадат, съобщи БНР.      Според хората рязкото изпускане на водата на язовира застрашава местния поминък на хората, както и биоразнообразието.\r\nЖителите на селото неколкократно потърсили отговор от институциите, но без резултат и повторно искат информация каква е причината водите да спадат и това временно ли е.\r\nСпоред местните причината е неправомерно ползване на язовира за електричество. \"Гърците поливат с водите на Арда\", отбелязват недоволните жители.  От Министерството на околната среда и водите, басейновата дирекция Източно беломорски регион и Националната електрическа компания поясняват, че нивата са в норма и няма повод за притеснение.   Според справка в екоминистерството язовир Ивайловград в момента е запълнил близо 54% от общия си обем.\r\nПред БНР кметът на град Маджарово Милко Армутлиев е потвърдил, че водоемът е изпразнен. Биологът Борислав Борисов уверява, че биоразнообразието не е застрашено.    По думите му през 2003-2004 година е имало по-драстично изпускане на водите на язовира.\r\nМеждувременно жителите на село Бориславци продължават да търсят отговори и започват подписка. ", "date": "2019.08.30", "title": "Алармират за драстично спадане на водите на язовир Ивайловград"}
{"url": "https://www.actualno.com/curious/3-te-naj-revnivi-zodii-sred-jenite-news_813936.html", "text": "             Ето и кои са най-ревнивите жени според :    Ако  някога ви се случи флирт или забежка, за нищо на света не казвайте на  половинката си Телец. Първо ще смаже вас. А после ще смаже и  нахалницата, осмелила се да ви доближи. Макар интелигентни и ерудирани,  тези жени са адски ревниви.       Ако се влюби, жената Лъв обича с цялата си  страст и душа. Затова си е и доста ревнивичка (макар често да не го  признава). И като прибавим факта, че да пренебрегнеш тази зодия си е  направо игра с огъня, ситуацията става взривоопасна.      ", "date": "2019.08.30", "title": "3-те най-ревниви ЗОДИИ сред жените"}
{"url": "https://www.actualno.com/sofia/grajdanski-kontrol-nad-mestnata-vlast-iskat-zasegnati-stolichani-news_814239.html", "text": "      За граждански контрол над местните власти настояват представителите на Асоциация за регулиране на отношенията в етажната собственост „Справедливост” (АРОЕС). Те предложиха по време на пресконференция в БТА да се формират граждански съвети, които да участват в контрола над общинската администрация, предаде репортер на .      „Като избираме хора е редно да има и механизъм, по който да бъдат контролирани, а не само при избори – веднъж на четири години да се осъществява контрол над местната власт“, категоричен е Павел Миланов, председател на асоциацията.\r\n„Сега по Закона за местното самоуправление и местната администрация контролът е от страна на общинския съвет спрямо кмета, но ако един кмет има мнозинство, той може лесно да си спести доста от контрола“, поясни той. Затова не е учудващо, че масово общински дружества са на загуба и градоустройството, особено в София, се развива хаотично, добави Миланов. \"В „Овча купел“ хората събраха в петиция над 3000 подписа и реакция – никаква, а в „Обеля над 50 дни протестите не спират и реакцията е – работна група, което ще размие нещата във времето, без решаване на проблемите, посочи Миланов. Той е категоричен, че единствено гражданският контрол може да бъде коректив на местните власти, още повече, че по електронен път допитванията могат да се правят лесно и бързо.   Живея в „Люлин“ и не зная от 61 столични общински съветника дали някой живее в този квартал, а те трябва да решават съдбата на района ни без да се допитат до нас. Искат да строят небостъргачи на кръговото на бул. „Царица Йоана“, а не обръщат внимание, че „Люлин“ се свързва с града с един тунел, който е две ленти в едната посока, възрази на общинарите Миланов.  „За 30 години столична община не построи предвидените 3 детски градини, 1 училище, паркинги, улици, осветление и проблемът стои, алармира Мария Господинова, управител „етажна собственост“ от проблемния блок 412 в „Овча купел“, известен от авария миналата година, когато в следствие на неправомерни действия от строител пропада автомобил. „Една година ние се борим с абдикиралите институции, отговорни не само за случващото се в „Овча купел“, а и в цяла София, добави тя и заяви, че гражданите са събрали  богат доказателствен материал за строителство в нарушение на нормативната база.\r\n„В момента се строи трета висока сграда на „Солни пазар“, където беше по-рано цирка – това е безумие, което ще доведе до такива задръствания, които не можем да си представим, и това не е единичен случай, а поредица от градоустройствени безобразия, изтъкна Митко Грозев от Инициативен комитет „Кукуряк“. Той алармира още, че цяла река Горнобанска не съществува на картите на Столична община – съществувала в Общия устройствен план, но не и в подробните устройствени планове и коментира, че безумия на общинарите довежда София до сриване. Той е категоричен, че из София е в ход незаконно строителство. „Всички, които се водят уж реститути, всъщност са обезщетени и това може да се намери в архивите. „Управляващите вместо да проверят си трайкат“, коментира той и упрекна местните власти в липса на управленски способности и подкупност.\r\nЗа строителство в детско футболно игрище и продължаващите над 50 дни протести разказа Тихомир Василев от Инициативен комитет „Зелена Обеля“.  В момента на издишаща инфраструктура искат да построят блокове в междублоковите пространства, посочи той и добави, че в района има построени блокове, които не са пуснати в експлоатация, не се изпълняват и изискванията за паркоместа прилежащи към сградите.       Йоана Иванова от същия инициативен комитет добави, че всеки ден в района изниква нов строеж, че детските площадки не се стопанисват и настоя за ревизия на реституцията. София е проектирана така , че да може да се проветрява, но небостъргачите запушват въздушните канали, оплака се още тя.\r\nПроблемът е в корупцията, обобщи Росен Миленов, председател на Инициативен комитет за местен референдум. Той е категоричен, че единственият шанс за промяна е в създаването на граждански съвети към местните власти, към комисиите по обществени поръчки и градоустройството и гражданско участие в управителните органи на общинските дружества. „Единственият начин за промяна е гражданско общество. Всички политици са послушковци – послушковци на различни политически групи“, добави Миленов. Той е убеден, че ако не искаме презастрояване и източване на нашите пари от данъци, ни трябва гражданско самосъзнание и смелост за участие в обществените процеси“.\r\nОмбудсманът Мая Манолова, която дойде на пресконференцията, коментира пред журналисти, че намира предложенията на гражданските организации за реалистични. „Столичният общински съвет и всички органи към него трябва да бъдат прожектор, който да осветява в дълбочина всеки един инвеститор, всяко едно строително разрешения, всяка идея за строителство и всичко да е публично и ясно“, категорична е тя. С наредбата за обществени обсъждания само се имитира обществено обсъждане. Хората даже не разбират какво се случва и в междублоковото пространство пред домовете им. Гражданите да станат участници в заседанията на Общинския съвет, а не само да наблюдават от другаде.\r\nПредложението за създаване на обществени съвети, според омбудсманът е легитимно и би следвало да се формират не само към столична община по различни направления, а и към районните кметове. „Без обществен контрол през обществени съвети и в столичните общински дружества, нещата ще вървят както до сега – с огромни съмнения дали се работи в обществен интерес. Решението са гражданите и електронизацията – електронна община, с едно гише, което да бъде в джоба на всеки столичанин“, добави Манолова. ", "date": "2019.08.30", "title": "Граждански контрол над местната власт искат засегнати столичани"}
{"url": "https://www.actualno.com/crime/djip-kacna-vyrhu-zlatnite-mostove-na-vitosha-snimki-news_814424.html", "text": "       Потресаващи снимки на размазан джип в района на Златните мостове разпространиха потребители на Facebook група.      На тях ясно се вижда как някой се е опитал да мине по морените в района, но за съжаление не е успял, а колата е смачкана от всички страни.    Вероятно се е търкаляла и преобръщала надолу по камъните. Предполага се, че пътният инцидент е станал късно снощи или през нощта.  Причина за катастрофата изглежда е несъобразена с пътните условия скорост.\r\nКъм момента няма данни за тежко пострадали при инцидента, по автомобила са нанесени сериозни материални щети.\r\nДнес колата се превърна в допълнителна атракция за преминаващите туристи.     ", "date": "2019.08.30", "title": "Джип \"кацна\" върху \"Златните мостове\" на Витоша (СНИМКИ)"}
{"url": "https://www.actualno.com/asenovgrad/systezanie-po-roler-ski-v-asenovgrad-prez-uikenda-news_812608.html", "text": "       Тази неделя (01.09.19 г.) от 11:30 ч. крайградското околовръстно шосе ще се превърне в зона за спорт. Надпреварата ще се проведе в свободен стил, интервален старт, като различните възрастови групи ще трябва да преминат състезателни дистанции в три дължини: 500 метра, 1 000 метра и 1 800 метра.       За безопасността на участниците в района ще бъде въведена временна организация на движението на моторни превозни средства. Състезанието е по иницатива на асеновградския спортен клуб „Тритон Екстрийм” и спортен клуб по биатлон и ски „Мартели\"-Пловдив и ще се проведе под патронажа на кмета на Асеновгра - доктор Емил Караиванов.   Целта на спортното събитие е да популяризира спортът по ролер ски и да привлече младото поколение към целогодишни активни спортни занимания и здравословен начин на живот. ", "date": "2019.08.30", "title": "Състезание по ролер ски в Асеновград през уикенда"}
{"url": "https://www.actualno.com/balkani/zaev-predstavja-novi-ministri-vmro-dpmne-iskat-ostavkata-mu-news_814394.html", "text": "      Убеден съм, че кандидатите за нови министри в областта на финансите и подобряването на инвестиционния климат ще бъдат сериозен тласък за капацитета на правителството, особено в това уникално, ценно време за страната, която очаква интеграция в ЕС и НАТО, заяви днес премиерът Зоран Заев, говорейки пред депутатите, след като предложи Нина Ангеловска и Хисен Джамаили за тези позиции.      След като Заев представи кандидатурите на Ангеловска и Джамаили, говори депутатът от ВМРО-ДПМНЕ Илия Димовски. Той каза, че страната е в политическа агония, която трябва да приключи възможно най-бързо и в този контекст поиска оставката на премиера.   Заев отговори на това, като направи паралел как е сега по отношение на прозрачността и работата на съдебната система и как е било по време на управлението на ВМРО-ДПМНЕ.\r\nНа днешната 110-та сесия трябва да бъдат избрани Кирил Колимишевски за заместник-министър на икономиката, Елизабета Наумовска за заместник-министър на образованието и науката и Неджад Мехмедович за заместник-министър по политическата система и междуобщностните отношения.  Законодателите трябва да избират и нов вицепрезидент на Националната банка, за което е предложен Фадил Байрами. ", "date": "2019.08.30", "title": "Заев представя нови министри, ВМРО-ДПМНЕ искат оставката му "}
{"url": "https://www.actualno.com/sciencelogy/novoto-sybitie-na-apple-vsichko-koeto-trjabva-da-znaete-news_814108.html", "text": "      Технологичният гигант Apple обяви датата и часа на предстоящото си събитие. То ще се проведе на 10 септември и на него се очаква да бъде представен , но вероятно с ново лого на компанията, пише bTV.      До международните медии беше изпратена покана за събитието, което ще се проведе в Калифорния. Дизайнът ѝ следва изчистения минимализъм на компанията, но има и нещо много различно – логото на Apple е формирано от цветна дъга като препратка към оригиналното лого на гиганта. От известно време се твърди, че Apple може да се завърне към стария облик на логото си, но в по-модерен вариант и според технологични наблюдатели новата визия ще бъде представена на корпуса на iPhone 11. Избраните цветове препращат и към оригиналния компютър iMac, който също е бил с цветни корпуси.\r\nОсвен нов iPhone и лого обаче, на предстоящото събитие в Steve Jobs Theater в Купертино, Калифорния, Apple най-вероятно ще представят или поне ще загатнат за обновената . Нека разгледаме в аванс какво предстои.    \"iOS 13 предлага впечатляваща нова визия, важни ъпдейти на приложенията, които използваш всеки ден, нови начини за защита на личната ти информация и подобрения из цялата система, с които твоят iPhone е още по-бърз и приятен за ползване\", пише в официалния сайт на Apple с уточнението потребителите да очакват \"новото начало\" през септември 2019 г. На фокус са още функции към камерата, защитата на личните данни, Dark Mode режимът, по-бързото отключване с Face ID и по-бързото отваряне на приложенията. Вижте повече .         \"Activity Trends. Cycle Tracking. Иновации в грижата за слуха. App Store на китката. С watchOS 6 получаваш ценна информация, която помага да поддържаш здравето и добрата си форма. И още ъпдейти и изненади, заради които ще обикнеш Apple Watch отново\". Ето така пък звучи краткото резюме и за операционната система на Apple Watch. Страхотни функции допълват стила на малката джаджа, която е перфектното продължение на iPhone - поставено на китката.\r\nТрябва да признаем, че в редакцията на останахме особено впечатлени от новата функция, която ще се грижи за слуха на потребителя. \"Новото Noise приложение усеща кога грохотът на тълпата или тътенът на машините достигат рискови нива. Така знаеш кога да излезеш за малко или да сложиш тапи в ушите си. Твоят часовник наблюдава околния шум и колко дълго стоиш в тази среда. \", разкриват от технологичния гигант.\r\nИ още - специална функция ще следи и дава . \"Ти не просто ще си подготвена, а ще разполагаш и с повече информация, с която да следиш за проблеми и симптоми и да провеждаш по-задълбочени разговори с лекаря си\", споделят от Apple. Ето ще прочетете още за новата система на умния часовник.\r\nОт компанията и за новите , които вероятно ще видим по-късно през тази есен или до края на 2019 г.    ", "date": "2019.08.30", "title": "Новото събитие на Apple - всичко, което трябва да знаете"}
{"url": "https://www.actualno.com/sofia/kmetyt-na-kostinbrod-protestyt-pri-lomsko-shose-e-politicheski-problemyt-e-reshen-news_814432.html", "text": "      Според мен този протест при Ломско шосе е чисто политически, защото при липса на проблем N-брой хора се вдигат на протест, заяви за  .      Преди това е бил решен друг проблем, защото след проведените обществени поръчки от Костинброд и Столична община броят на курсовете между Петърч и София от 36 били намалени на 22 .\r\nЗа превозвач по тази линия на квотен принцип Столична община има договор от 26-ти юли т.г. с фирма „Борекс Транс“ АД на стойност 588 000 лева без ДДС.\r\nДоговорът на община Костинброд е от декември м.г. За всички линии от общинската и републиканската пътна мрежа се явява един кандидат и той печели цялата поръчка с оферта от 1,2 млн.лв. без ДДС за 5 години. В това число е и София – Петърч - София.  Голяма част от жителите възнегодуваха заради намаления брой курсове в това направление, защото им е трудно да отидат на работа.\r\n„ Аз съм решил проблема не защото има натиск, а защото от 15-ти септември 500 наши ученици и студенти почват да пътуват за София“ , коментира обаче градоначалникът на Костинброд.\r\nПо думите му до началото на тази седмица е нямало фирма от София , с която да преговарят, защото процедурата още била в ход.    „Компромисите са направени с цел удовлетворяване интересите на гражданите. За нашата поръчка е подписан договор през декември месец. И имаме един автобусен превозвач - само един участник и един спечелил. От другата страна обаче са повече кандидатите. Там има и обжалване на поръчката. Ние изчаквахме да има с кого да говорим. До август една фирма возеше, но тя ни информира, че жали поръчката, защото не е избрана, но друга е спечелила делото“, посочи Младенов.\r\nВ понеделник и вторник били преговорите за допълнителни курсове по този маршрут с представители на двете общини, двете автобусни фирми и граждани.\r\n„Работихме в понеделник и вторник, а в сряда вече бяхме готови с решението - за 12 допълнителни курса. Те се прибавят към останалите и всички ще са спокойни. Предстои да подпишем анекси с превозвачите, когато изчистим подробностите“, каза кметът.  \r\nТой обясни защо курсовете са били по-малко в новите поръчки – защото  има промяна на отстоянията в едно направление по наредба, което е не по-малко от 10 минути между различните автобуси, които минават през една спирка, за да не се трупат на една спирка. Заради това старото разписание не може да е в синхрон с новите изисквания.  \r\nДопреди няколко дни курсовете на София са 22, а на Костинброд – 23. От понеделник се добавят още 12.   Младенов подчерта, че общината не печели стотинка от автобусните превози, защото платените билети отиват за превозвача.\r\n„ Ние не губим пари, нито печелим, но губим доверие, което за нас е много по-важно. Затова сега изчистваме формáта между двете общини и автобусните превозвачи, за да започнат от понеделник да се движат с допълнителните курсове “, допълни кметът.\r\nТой посочи, че обща за двете фирми ще е спирката на метростанция „Ломско шосе“, като костинбродските автобуси ще стигат до 61-во ОУ, а софийските – до спирка „Обеля“.   Страните са се договорили и за 20-те процента отстъпка за учениците, тъй като в софийския договор тази клауза липсвала.  \r\nПротестиращите днес на Ломско шосе, са от три села след Петърч - Опицвет, Безден и Богьовци, които са откъснати от републиканската транспортна схема.\r\n„Това е станало през предходния мандат по предложение на ОбА. Аз съм бил в ръководството на общината тогава, но не разбирам и не съм разбирал от всичко, бил съм зам.-кмет с друг ресор. Защо е взето това решение и защо то е одобрено от ОбС, не мога да кажа. Но тези хора трябва да се прикачват до Петърч и тогава да пътуват до София“, поясни Младенов.\r\nПо думите му той ги приканил да протестират пред общината, но да не затварят „Ломско шосе“, защото е главна републиканска пътна артерия, по която минават хиляди автомобили и трафикът ще бъде затруднен. Издал им разрешение за протест на локалните платна.\r\n„Разискваме този казус един месец и сме на път да го разрешим. Определихме работна група по двама души от всяко село, тримата кметове, общински съветници и представители на администрацията. Начертали са точки за действие. На практика, с повишаване броя на курсовете на \"Автобусни превози Костинброд\" ще могат да взимат пътниците от тези села. И днес сред инициаторите на протеста двама са от работната група. Започвам да виждам други признаци за този протест днес“, коментира кметът. ", "date": "2019.08.30", "title": "Кметът на Костинброд: Протестът при Ломско шосе е политически, проблемът е решен"}
{"url": "https://www.actualno.com/sciencelogy/poshtenska-banka-osiguri-10-stipendii-za-obuchenie-v-softuni-news_814452.html", "text": "      Пощенска банка осигури 10 стипендии за обучение в СофтУни. Те са за победителите в първото издание на играта BRAIN GAMES, която се проведе през месеците юли и август във Facebook страницата на финансовата институция в две направления – програмиране и дизайн. BRAIN GAMES e игра за \"разумните\" и \"творчески\" личности. Състои се от две отделни състезания – \"Суперсила: Дизайн\" и \"К<>д<>ве\". Инициативата на Пощенска банка за осигуряване на стипендии за обучение в СофтУни е част от стратегическото ѝ партньорство с модерната образователна институция, стартирало през 2018 г. Проектът е свързан с цялостната политика за социална отговорност на банката с фокус върху младите хора и образованието.      Състезанието \"К<>д<>ве\" постави пред участниците различни задачи и въпроси в областта на програмирането, за които бяха получени близо 900 отговора само в рамките на 5 дни. Играта \"Суперсила: Дизайн\" беше предизвикателство за креативните умения на участниците. Желаещите да се включат в нея имаха срок, в който да предложат проект за дизайн на кредитни и дебитни карти на Пощенска банка. Подадените предложения влязоха в пряко състезание за гласовете на последователите на страницата на Пощенска банка във Facebook. Печелившите в играта 5 дизайна на карти бяха избрани с общо над 2 700 гласа също в рамките на 5 дни.\r\nИграта BRAIN GAMES достигна до над 150 000 потребители на Facebook за период от месец и половина. Аудиторията беше изключително активна и съпричастна, като получените реакции на публикациите са над 50 000 коментари, харесвания и споделяния. Участниците ангажираха и провокираха интереса и на своите приятели и познати, които ги подкрепяха в състезанията. Реакцията на аудитория е изцяло положителна, а получените заявки за участие в състезанието \"Суперсила: Дизайн\" са с 65% повече от очакваните.   Всички спечелили в надпреварата BRAIN GAMES, за които гласуваха последователите на страницата на Пощенска банка, вече избраха курсовете от СофтУни, в които ще се обучават – сред тях има специалности като основи на програмирането, графичен дизайн, QA Automation и др.  Партньорството между Пощенска банка и СофтУни се фокусира върху факта, че на икономиката са необходими качествени хора със задълбочени дигитални компетенции. Бизнесът създава средата, която да отключи креативността, любознателността и потенциала им, а СофтУни им дава практическите познания в областите с висока добавена стойност. Проектът е и начин мотивираните студенти да получат шанс за кариерно развитие във водеща компания, което да ги стимулира да останат и да се развиват в България. Той очертава пред курсистите перспектива за по-тясна работа с реални бизнес проекти и задачи с менторството на експерти от Пощенска банка.\r\nОтворена е възможността те да преминат стаж в Пощенска банка(линк), а при добри резултати и да продължат работа в компанията. За служителите на Пощенска банка също е осигурена възможност да надграждат дигиталните си знания и компетентности в СофтУни, включително и със специализирани обучения.\r\nПовече за победителите в оспорваната надпревара BRAIN GAMES може да видите във .     ", "date": "2019.08.30", "title": "Пощенска банка осигури 10 стипендии за обучение в СофтУни"}
{"url": "https://www.actualno.com/curious/2-te-zodii-koito-prichinjavat-naj-mnogo-bolka-news_813888.html", "text": "       Двете лица на Близнаците не са просто клише,  с което сме свикнали да свързваме този зодиакален знак. Истината за тях е, че те самите не осъзнават колко противоречиво се държат понякога. Не осъзнават и че в тях наистина живеят два образа, които объркват всеки, който се доближи до тях. В началото на всяко ново запознанство Близнаците се представят като истински ангели.      Не говорят за миналото си, държат се перфектно и си създават един идеален образ, в който човек лесно се влюбва. Техният най-коварен трик е, че поддържат тази роля дълго време, преди да разкрият истинската си същност... а тогава е късно, защото отсрещния човек вече обича силно.    Промяната при Близнаците е рязка. Те се чувстват задушени от моногамната връзка и започват да търсят нови силни преживявания, докато партньорите им все още нищичко не подозират. Външната промяна започва с разликата в начина, по който започват да се държат с другия. Започват да стават студени, дръпнати и на моменти дори груби, с което причиняват истинска болка на човека, който им е доверил сърцето си.  Развоят на нещата най-често истински кошмар за другия, а връзката им най-често завършва с баналната изневяра и то с човек, за който никой не би предположил.  ", "date": "2019.08.30", "title": "2-те зодии, които причиняват най-много болка"}
{"url": "https://www.actualno.com/sofia/protest-sreshtu-otchujdavaneto-na-imoti-v-sofija-news_813985.html", "text": "      На 1 септември граждани, собственици на имоти по бул. \"Ломско шосе\", организират протест срещу намеренията за отчуждаването на имотите им, според тях - при това не на пазарни цени.      Протестът ще бъде от 11,00 часа на бул. \"Ломско шосе\" на ъгъла с ул. \"Обелски път\" на разрушената бензиностанция на \"Петрол\".   На 30.07.2019 г. наш съсед - Асен Богданов - ни уведоми, че Столична община обявява процедура по отчуждаване на поземлени имоти във връзка с реализиране на обект \"Разширяване и реконструкция на бул. \"Ломско шосе\" в участъка от ул. \"Лазарица\" до Околовръстен път, гр. София, като е пуснато обявление в интернет на основание чл. 25, ал. 1 от Закона за общата собственост и уведомява собствениците на поземлени имоти със суми за обезщетение на засегнатите имоти, пишат организаторите.\r\nЕто какво споделя един от тях:                          ", "date": "2019.08.30", "title": "Протест срещу отчуждаването на имоти в София"}
{"url": "https://www.actualno.com/pleven/otstranen-kmet-reshenie-na-kpkonpi-koeto-me-onevinjava-e-baveno-meseci-news_814192.html", "text": "      Решението на КПКОНПИ, което на практика оневинява по разследването срещу него за отменената обществена поръчка  \"топъл обяд\", е лежало в нечии папки 6 месеца. То е издадено на 27 февруари т.г., а е връчено на инж. Вълов на 22 август т.г. Изготвено е по резултатите от извършена от Антикорупционната комисия проверка, съобщи днес в градоначалникът на Червен бряг.      \"Документът е от 24 страници. Той касае всичко това, което се изписа за \"топлия обяд\" в медиите през 2018 година. Сигналът за проверката е анонимен. Комисията е установила, че нямам конфликт на интереси - нямам роднински връзки нито със собствениците на фирмите, които са спечелили обществената поръчка за \"топлия обяд\", нито пък с хората, които работят в тях\", поясни инж. Вълов.   Според него е особено смущаващо, че месец след като е излязло оневиняващото го решение на КПКОНПИ, в Община Червен бряг се провежда акцията на същата комисия и Специализираната прокуратура с участието на маскирани и тежко въоръжение полицаи. Идват, за да проверяват отново обществената поръчка \"топъл обяд\", коментира градоначалникът.\r\n\"Вече пет месеца съм отстранен от длъжност, за да не преча на разследването. А доколкото ми е известно за това време следствието е успяло да разпита само един свидетел. Не ми е връчен още обвинителен акт и по тази причина с моите адвокати не можем да се запознаем с материалите по делото. Предполагам, че евентуалният обвинителен акт ще ми бъде предявен малко преди местните избори. Продължавам да смятам, че причините за моето отстраняване и за сегашната ситуация в община Червен бряг са политически и икономически\", каза още кметът.  Той заяви, че не е човек, който отстъпва в такива ситуации, и смята да се кандидатира за нов кметски мандат.\r\n\"Не бих искал нашите съграждани, моите приятели и хората, с които все още управляваме Общината, да решат, че съм се уплашил и съм се отказал\", заяви още инж. Вълов.        ", "date": "2019.08.30", "title": "Отстранен кмет: Решение на КПКОНПИ, което ме оневинява, е бавено месеци"}
{"url": "https://www.actualno.com/asenovgrad/mavrudovo-horo-filmi-i-monospektakyl-na-marisus-kurkinski-v-esennite-praznici-na-asenovgrad-programa-news_812610.html", "text": "      Концерт на френски духов оркестър, куклен театър, изложби, премиери на интересни книги и моноспектакъл на Мариус Куркински са само част от проявите в издание 2019 г. на Есенните празници в Асеновград. Тази година те ще бъдат посветени на 100-годишнината от рождението на писателя, драматург и публицист Николай Хайтов.      За да си припомнят асеновградчани за него ще бъде представена фотодокументална изложба. Пред паметника на Хайтов в Асеновград пък ще бъде изнесено специално слово от писателя Иван Христов. А Мариус Куркински ще изнесе моноспектакъл, създаден по разкази на Николай Хайтов.   Тази година Есенните празници ще се запомнят и с Филмовия фестивал \"Кино за пътешественици\". Кулминация на Есенни празници 2019 г. в Асеновград ще бъде традиционното , което ще премине под формата на атрактивно шествие. Ето и цялата програма: 18:00 ч. - пред Градска библиотека - концерт на Представителен духов оркестър от гр. Грас, Република Франция   17:30 ч. - Градска библиотека - „Родопският свят на Николай Хайтов” - откриване на изложба на художничката Елица Гигова – внучка на писателя Николай Хайтов. Премиера на книгата „Орли от пламък” на Елена Хайтова – дъщеря на писателя Николай Хайтов. 10:00 ч. - Градски парк - Осми Средновековен панаир 17:30 ч. - Градска библиотека - представяне на новия роман на писателя Николай Табаков - „Нула време”        10:00 ч. - Градски парк - „Довиждане, ваканция! Здравей, училище и детска градина!” – закриване на лятната програма „Шарена ваканция” на община Асеновград 10:30 ч. - Градска библиотека - НЧ „Св. преп. Паисий Хилендарски” представя поета Ради Стефанов и стихосбирката му „Пеещи безумства” 10:30 ч. - пред паметника на Николай Хайтов - тържествено честване на 100-годишнината от рождението на Николай Хайтов. Слово ще изнесе писателят Иван Христов 11:00 ч. - Градска библиотека - среща с професор Ивайло Христов и представяне на книгата му за Николай Хайтов „Духовна биография” 19:00 ч. - НЧ „Родолюбие” - „Черното пиле” – моноспектакъл на актьора Мариус Куркински по разкази на писателя Николай Хайтов (вход с билети) 17:30 ч. - Градска библиотека - среща с поета Николай Владимиров и представяне на стихосбирката му „Любовта, която надживява времето” 17:30 ч. - Градска библиотека - „Хайтов в българското кино” – документална фотоизложба с архивни кадри, запечатали работни моменти от заснемането на филми по сценарии на Николай Хайтов. Прожекция на филма „Мъжки времена” 17:30 ч. – Градска библиотека - прожекции на филмите „Изпит”, „Гола съвест” и „Козият рог” по сценарии на Николай Хайтов (вход свободен)      18:30 ч. - заседателна зала в Стария съвет - официално откриване на Филмовия фестивал „Кино за пътешественици”. Прожекция на филма - „Огнена земя: земя на патагонците” 19:00 ч. - НЧ „Родолюбие” - „С обич за Дамян Велчев” – концерт на хора на Държавна опера Пловдив в памет на оперния певец Дамян Велчев (вход свободен) Европейски дни на наследството - „Есенна нощ в музея” 18:00 ч. - Исторически музей – представяне на фотодокументалната изложба „Синове на Родопите” по повод 100 г. от рождението на Николай Хайтов и 70 г. от смъртта на Крум Савов 18:00 ч. - Етнографска къща – представяне на изложба „Хвърлена ръкавица” (или модните аксесоари, като средство за комуникация и демонстрация на обществено положение)” 18:30 ч. - Исторически музей – концерт на музейната музикална школа 20:30 ч. - Старичнно училище „Свети Георги” – концерт „Джаз с приятели в Нощта на музеите” 10:30 ч. - паметник на Аристи Чорбаджаков и на площад „Академик Николай Хайтов” - Ден на независимостта на България. „Маврудово хоро” – фолклорен фестивал на любителски клубове за народни танци и хора 18:00 ч. - Градска библиотека - „Криворазбраната цивилизация” – комедия по Добри Войников в изпълнение на куклено-драматичен театър „Хенд” (вход свободен) 17:30 ч. - Градска библиотека - НЧ „Св. преп. Паисий Хилендарски” представя литературен сборник „Някой докосна душата ми”, съставен от 13 автори, членове на литературен клуб „Орфей” и приятели (проза, поезия, пътеписи, афоризми, басни, есета, хайку и танга стихове). ", "date": "2019.08.30", "title": "\"Маврудово хоро\", филми и моноспектакъл на Марисус Куркински в Есенните празници на Асеновград (ПРОГРАМА)"}
{"url": "https://www.actualno.com/politics/jotova-greshna-e-filosofijata-vseki-da-se-spasjava-poedinichno-news_813762.html", "text": "      От жертвите и пепелищата на Перущица възкръсна България, върна се на европейската карта и оцеля народът ни, заяви вицепрезидентът Илияна Йотова.      „Погрешно е постоянно да се оплакваме, че сме на дъното, на последните места. Трябва да вземем живота си в нашите ръце и да вярваме, че заедно, сплотени, можем да градим страната, стабилна и просперираща. Ако героите на Перущица се спасяваха поединично, нямаше да я има днес България. Те ни показаха, самочувствие на българи, дръзнали да се вдигнат и срещу могъщата Османска империя заради свобода, вяра и род.“ Това заяви вицепрезидентът Илияна Йотова в Перущица на честването на 50-годишнината от обявяването на населеното място за град.   „Днес често спорим за идентичност, за държавност. Нека по-често идваме в този град, в априлските градове на 1876 година, за да чуем камбанния звън и думите на героите за вяра, за родина, за свобода, за българщина. Днешният прочит на тези думи означава да имаме самочувствие като българи“, подчерта в приветствието си вицепрезидентът Йотова.\r\nВицепрезидентът определи Перущица като един от символите на многовековната и славна българска история и изтъкна саможертвата на героите. „Те не чакаха някой да ги призовава срещу робството и тиранията. Мъчениците от „Св. Архангел Михаил“ не бяха войводи, не бяха революционери, а обикновени хора, но с делата и саможертвата осмислиха понятията родолюбие и патриотизъм. Те написаха историята не само на Перущица, а на цяла България“, заяви вицепрезидентът Йотова.  Вицепрезидентът се обяви категорично против опитите за промяна или дописване на историята. „Днес, когато взимаме решения, трябва да поглеждаме към героите от априлските дни на 1876 г. и често да препрочитаме Захари Стоянов. Отвъд клишетата“, изтъкна Илияна Йотова.\r\nВицепрезидентът отговори на многобройните въпроси на гражданите за перспективите пред региона, за бъдещето на малките общини, за възможностите за инвестиции. „Днешната кауза на държавници, политици и общество трябва да бъде просперираща България, която мотивира младите хора да остават, да се развиват и изграждат у дома, в родината“, подчерта Илияна Йотова.    ", "date": "2019.08.30", "title": "Йотова: Грешна е философията всеки да се спасява поединично"}
{"url": "https://www.actualno.com/climate/sting-za-amazonija-njama-vreme-za-svirene-svetyt-gori-news_814190.html", "text": "      Носителят на 17 награди „Грами“ Стинг призова правителството на Бразилия да прекрати масовата сеч на горите в Амазония, защото „всички дишаме един и същи въздух и понасяме последствията от тази престъпна небрежност“.      В официално изявление мултиплатинения музикант критикува бразилския президент Жаир Болсаноро за решението, с което допуска земеделци да разчисти голяма част от територията за пасища. Припомняме, че забрана за паленето на площи за разчистване на гори. Скокът на пожарите с 85% само през тази година накара световната общност да заговори за началото на чудовищна екологична криза. Причината - гъстата растителност абсорбира огромни количества въгледроден диоксид и така се забавя процесът на глобално затопляне. Амазония произвежда 20% от кислорода ни и неслучайно е наричана „Белият дроб на Земята“.\r\nАпелът на Стинг към законодателни промени в Бразилия за спасяване на Амазония е част от вербалния пожар, който знаменитости като Мадона, Леонардо Ди Каприо и Новак Джокович запалиха по темата в социалните мрежи.   Стинг е сред най-ярките природозащитници в шоубизнеса с фондацията си в подкрепа на дъждовните гори.  Ето и пълния текст на изявлението на артиста.                  ", "date": "2019.08.30", "title": "Стинг за Амазония: Няма време за свирене, светът гори"}
{"url": "https://www.actualno.com/smolyan/blizo-18-ot-jitelite-na-smoljanska-oblast-sa-pod-praga-na-bednost-news_813760.html", "text": "      Близо 18% от жителите на Смолянска област са били под прага на бедност миналата година. От Териториално статистическо бюро-Юг изчисляват, че линията на бедност за областта тогава е била 334 лева.      В сравнение с предходната година размерът на линията на бедност нараства с 7.8%, а относителният дял на бедното население намалява с 4.1 процентни пункта.\r\nНай-голям брой хора изпитват ограничения на възможностите за консумация на месо, пиле или риба всеки втори ден (36.6%) и посрещане на неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства (30.6%).   Успоредно с това 20.9% от жителите се ограничават при отоплението на жилището си, а 20.6% се затрудняват при плащането навреме на разходите, свързани с жилището и тези без автомобил.\r\nПрез 2018 г. 14.3% от населението в област Смолян живее с материални лишения (ограничения в 4 от 9 показателя). През 2017 г. този показател е бил още по-висок - 43.1%.\r\nНай-ниската линия на бедност за м.г. се наблюдава в областите Пазарджик и Монтана - съответно 239 и 240 лв., а най-високата - в област София (столица) - 513 лв., следвана от областите Стара Загора (403 лв.) и Варна (383 лeвa).    Най-висок е относителният дял на бедните в областите Монтана и Велико Търново - по 26.2%, Ловеч - 25.8%, и Сливен - 25.5%. Най-нисък е относителният дял на бедните в областите Перник - 11.9%, Кюстендил и Разград - по 14.7%, и Русе - 14.9%. ", "date": "2019.08.30", "title": "Близо 18% от жителите на Смолянска област са под прага на бедност"}
{"url": "https://www.actualno.com/burgas/kajtbordisti-zapochvat-systezanie-s-vjatyra-na-severnija-plaj-v-burgas-news_813883.html", "text": "      Бургас е домакин на национално състезание BLACK SEA KITE CUP 2019. На морския бряг се събират кайтбордисти от цялата страна за участие в регатата.      Всяко лято те могат да бъдат видени на специално отреденото за тях място в посока Бургаските солници. Мъже и жени се надбягват с вятъра, като се възползват от базата и липсата на плажуващи на мястото отредена за тях, което е със специален статут. Красивите хвърчила събират почитатели и любители на интересни фотографии. Състезанието е включено в календара на Българската федерация по ветроходство. То ще се състои за десети път с подкрепата на Община Бургас. Организатор на регатата е Яхтклуб \"Черноморец - Бургас\" .  Гонките ще се провеждат на различни морски дистанции и дисциплини в събота и неделя. Преди старта на първата гонка кайтбордистите ще участват в техническа конференция. Резултатите и имената на победителите ще станат ясни в неделя, веднага след обработка на резултатите.    Регатата ще завърши с награждаване на победителите.  ", "date": "2019.08.30", "title": "Кайтбордисти започват състезание с вятъра на северния плаж в Бургас"}
{"url": "https://www.actualno.com/burgas/sled-protest-dyrjavata-se-otkaza-da-dade-na-tyrg-voenen-imot-pri-sozopol-news_814185.html", "text": "      Министерството на отбраната прекрати тръжната процедура за продажба да поземления имот в местността \"Герени\" в Созопол.      \"Със заповед на министъра на отбраната Красимир Каракачанов е прекратена процедурата за провеждане на търга за продажба на поземления имот с идентификатор № 67800.1.187 с площ 19,847 дка, който се намира в гр. Созопол, местност „Герени“, община Созопол,  област Бургас. Решението е въз основа на приключила проверка, разпоредена от министъра на отбраната\", се казва в съобщението.   От МО обещават по банков път да бъдат възстановени сумите на участниците за закупени тръжни книжа и внесени депозити за участие в търга.\r\nСрещу решението да има търг се възпротиви инициативата \"Да запазим Корал\". Представителите на инициативата с омбудсмана Мая Манолова във връзка със случая. На нея Атанас Русев, който е едно от лицата на \"Да запазим Корал\", обяви, че е подаден сигнал до прокуратурата срещу трима министри заради липсата на специализираните карти за дюните по Черноморието в кадастрите.   ", "date": "2019.08.30", "title": "След протест, държавата се отказа да даде на търг военен имот при Созопол"}
{"url": "https://www.actualno.com/velikotarnovo/prodyljavat-pytno-stroitelnite-i-remontni-dejnosti-v-rajonite-na-carevec-i-kartala-news_813974.html", "text": "       съобщиха от пресцентъра на община Велико Търново.        която подобрява транспортното обслужване на жилищния комплекс.    - източната част на улица „Стоян Михайловски“ до връзката ѝ с ул. „Ангел Каралийчев“, ул. „Васил Априлов“, и незавършените отсечки от улиците „Камен Зидаров“, „Петко Ю. Тодоров“ и „Александър Бурмов“. Дейностите са по проект на общината и решават проблеми, натрупани от няколко десетилетия. Изграждат се пътни платна и тротоари, полага се асфалт, извършва се отводняване, оформят се джобове за паркиране и за поставяне на съдове за смет, монтира се улично осветление. Финансирането е осигурено от Правителството след разговори на кмета Панов с представители на изпълнителната власт. след приключването на съгласувателните процедури по проекта.      На улиците „Велчо Джамджията“ и „Иван Вазов“ ще бъде положена нова настилка след подмяната на старите 50-годишни водопроводи с нови. Ремонт на отводнителните съоръжения ще бъде извършен по улиците „Иван Вазов“ и „Никола Пиколо“, до Мултимедийния посетителски център. Финансирането е осигурено от оперативна програма по общинския проект Преасфалтирането ще започне на и се очаква да продължи три дни - включително. В този период ще бъде въведена като улиците „Велчо Джамджията“, „Иван Вазов“ и „Никола Пиколо“ ще бъдат затворени за движение. Движението към кв. „Асенов“ и Арбанаси ще се осъществява през Южния пътен възел, кв. „Света гора“ и обходния път зад крепостта Царевец. Крайна спирка на автобусни линии с номера 20, 40, 50 и 110 става площад „Велчова завера“, а автобусна линия №5 ще пътува до кв. „Асенов“ през кв. „Света гора“, като крайна спирка е обособена край църквата „Св. св. Петър и Павел“. През предстоящия уикенд, . За укрепителните дейности е приложена пилотна система с над 140 стоманено-бетонни елемента. Асфалтирането е последния етап от възстановяването на засегнатата част от улицата.  ", "date": "2019.08.30", "title": "Продължават пътно-строителните и ремонтни дейности в районите на Царевец и Картала "}
{"url": "https://www.actualno.com/healthy/prokuraturata-hvana-hiljadi-medicinski-narushenija-v-cjala-bylgarija-news_814204.html", "text": "      4537 нарушения на договори за медицинска помощ, сключени с НЗОК, откри Върховната административна прокуратура (ВАП), става ясно от съобщение на държавното обвинение на официалния му сайт.      Проверката е всеобхватна - на територията на цяла България, уточнява прокуратурата. Проверени са лечебни заведения за първична извънболнична медицинска помощ (ПИМП),  лечебни заведения за специализирана извънболнична медицинска помощ  (СИМП), лечебни заведения за извънболнична дентална помощ (ИДП) и   лечебни заведения за болнична медицинска помощ (БМП). Общо са направени 1745 проверки.   Най-често не са плащани или доплашани дейности, купени от НЗОК, за здравоосигурено лице, масово се иска потребителска такса без да трбява, има и нарушения на изискванията за налично и технически изправно медицинско оборудване и обзавеждане, както и нарушения свързани с предписване на лекарствени продукти и др. Чести нарушения на условията и ред по програма \"Детско здравеопазване\" са констатирани в 12 области на страната – Благоевград, Бургас, Варна, Велико Търново, Видин, Враца, Кюстендил, Монтана, Пазарджик, Перник, Пловдив, Стара Загора.\r\nВ резултат от проверката са предприети действия за санкциониране на виновните лица, а в някои конкретни случаи материалите от проверката са препращани за предприемане на действия по компетентност от други органи. В хода на проверката на РЗОК – Велико Търново, при един изпълнител на дентална помощ сключил договор с НЗОК са констатирани отчетени и заплатени дентални дейности, които не са извършени. Договорът на изпълнителя с НЗОК е прекратен и преписката е изпратена на Районна прокуратура - Велико Търново. При проверката на РЗОК – Пазарджик е установено неправомерно взети такси за избор на лекар/лекарски екип при приети здравноосигурени пациенти по спешност. Преписката е предоставена на вниманието на Изпълнителна агенция Медицински надзор за предприемане на необходимите действия.  След констатиране на нарушенията от контролните органи са наложени санкции в общ размер от 112 879лв., като предстои допълнително налагане на санкции в общ размер до 404 395 лв. В лечебни заведения в областите Ловеч, Плевен и София област са констатирани нарушения, за които предстои издаване на заповеди за налагане на санкция \"прекратяване на договора\".\r\nПредприети са и мерки за възстановяване на неоснователно получени суми в размер на 706 705.11 лв.    ", "date": "2019.08.30", "title": "Прокуратурата хвана хиляди медицински нарушения в цяла България"}
{"url": "https://www.actualno.com/smartguide/trjabva-vi-stil-i-funkcionalnost-poglednete-kym-kitkata-si-video-news_814371.html", "text": "       Здравейте! На плажа ли сте? И ние така, почти! Слушайте сега! Започва любимата ни рубрика Smart Guide, а ние имаме поредната джаджа, която ще ви представим.      Внимание! Пред вас е - революционен умен часовник, който ще ви остави без дъх с функциите си. Той пасва на онова, което, вярваме, много от нас ценят - а именно елегантен стил и подчертан спортен дизайн в едно.\r\nGarmin Vivoactive 3 music притежава над 15 спортни приложения. Ще ви държи нащрек със сърдечния ви ритъм, както и за това дали напредвате с тренировките по плуване, бягане, йога и други. \r\nИ за да не ви стане никога скучно, Garmin ви осигурява любимата музика директно на китката. Може да си запазите до 500 песни или цели офлайн плейлисти от стрийминг услуги в това малко устройство. И така не ви е нужен смартфонът, докато спортувате. Bluetooth слушалки са напълно достатъчни.     ", "date": "2019.08.30", "title": "Трябва ви стил и функционалност? Погледнете към китката си (ВИДЕО)"}
{"url": "https://www.actualno.com/europe/vryshta-li-rusija-v-ukrajna-zadyrjanite-pri-incidenta-v-kerchenskija-protok-morjaci-news_814339.html", "text": "      Връща ли Русия задържаните при инцидентав Керченския проток? Спекулации, че отговорът е \"да\", тръгнаха след като се появи изявление на кабинета на украинския президент за размяна на затворници между Русия и Украйна.      Според украински прокурор, сред затворниците, които ще бъдат разменени, е режисьорът и 24-мата украински моряци, които бяха задържани миналата година в Керченския проток. Засега няма потвърждение за размяната от страна на Русия, информира БНР.   Слухове за предстоящата затворническа размяна се разпространиха през последните дни, след като Сенцов беше прехвърлен в Москва от отдалечен затвор в Арктика. Олег Сенцов беше арестуван по време на протест срещу анексирането на Крим от Русия през 2014 година и беше признат за виновен за заговор за терористични актове. Той отхвърли обвиненията, а неговият процес беше осъден от САЩ и ЕС като политически мотивиран.\r\nЩо се отнася до инцидента в Керченския проток, там руската брегова охрана задържа три малки украински военни кораба, като при инцидента имаше и стрелба плюс съобщение за ранени украински моряци, но не сериозно. През май международен трибунал нареди на Русия да освободи съдовете и моряците.  Руски адвокат заяви за агенция ТАСС, че няколко руски граждани са подготвяни за размяна. Сред тях са руснаци, осъдени за заговор за нападения в Украйна.\r\nНовият украински президент Владимир Зеленски заяви при поемането на поста по-рано тази година, че негов основен приоритет ще бъде приключване на конфликта с подкрепяните от Русия бунтовници в Източна Украйна.    ", "date": "2019.08.30", "title": "Връща ли Русия в Украйна задържаните при инцидента в Керченския проток моряци?"}
{"url": "https://www.actualno.com/dobrich/dietolog-prizna-che-restorantite-gotvjat-s-palmovo-maslo-news_814377.html", "text": "      Голям проблем е в заведенията за хранене, смятам, че не трябва изобщо да се допуска. Нищо, че е растителна мазнина.      Това каза диетологът доц. Светослав Ханджиев на пресконференция в курорта „Албена“ на тема „ “. Апелът му е да се говори повече на тази тема, защото използването на палмово масло в сиренето дори вреди – хората се заблуждават, че са поели нужните дози белтъчини, калций, но се оказва, че сиренето не е от мляко.\r\nИма задължително изискване в менюто на ресторантите да бъде упоменато , уточниха от туристическата компания. По думите им в менюто се отбелязват различните алергени, сред които е и палмовото масло.\r\nНаблюденията на доц. Ханджиев са, че напоследък се внасят в страната ни евтини хранителни продукти от Китай и Малайзия, но за нас те са чужда храна. Не е съгласен и с модното напоследък ограничаване на приема на прясно мляко и глутен.  Той определи българската лютеница като . Оказва се, че българското кисело мляко не е сред най-популярните храни у нас. При млечно-киселата реакция туршиите имат силен антиоксидантен ефект, но е важно да са направени по традиционна технология, а не да са с прекомерно използване на сол.\r\nВ рамките на конференцията беше цитирано изследване на Световната здравна организация, според което с най-висока честота на наднормено тегло и затлъстяване сред децата на възраст между 6 и 9 години е отчетено в средиземноморските държави – Гърция, Италия, Испания, Португалия и Малта. Със затлъстяване е всяко четвърто дете от общо 21 европейски държави. Според това проучване в България 8,6% от децата в тази възраст страдат от затлъстяване, а 15,4% са с наднормено тегло.  \r\nБългарчетата са най-обездвижени – те са по 25-26 часа седмично през екрана на телевизора или на лаптопа, което е двойно повече от връстниците им в Белгия и Холандия.    За седма година „Албена“ е домакин на форума „Училище за здраве – за деца, родители и учители“, който е под патронажа на министъра на здравеопазването Кирил Ананиев. Тази година са планирани Кулинарни работилници, в които децата ще се учат да приготвят здравословни сандвичи, салати и различни любими лакомства. Целта е идеята за здравословното хранене да навлезе в училищата. В Кърджали вече е създаден клуб „Училище за здраве“. ", "date": "2019.08.30", "title": "Диетолог призна, че ресторантите готвят с палмово масло"}
{"url": "https://www.actualno.com/crime/semejstvo-s-dve-deca-postradaha-pri-katastrofa-kraj-goce-delchev-news_812612.html", "text": "      Лек автомобил БМВ с английска регистрация излиза от пътя и се преобръща на него край село Лъжница, община Гоце Делчев, предаде БГНЕС.      Сигналът е подаден в 5.55 часа в района на водоема на изхода на селото в посока Баничан.   Обадило се е дете, което е съобщило, че в колата има затиснати четирима души, които не могат да излязат.\r\n2 спасителни екипа от Гоце Делчев са освободили и извадили пострадалите. Те са транспортирани в МБАЛ “Иван Скендеров“ в града.  Пострадали са 37-годишният баща Селих И., съпругата му Айлин на 34 г. и двете им деца на 9 и 11 години. Всички пострадали са с травми на глава и гръден кош, като само 11-годишното момиченце е с комоцио. ", "date": "2019.08.30", "title": "Семейство с две деца пострадаха при катастрофа край Гоце Делчев  "}
{"url": "https://www.actualno.com/burgas/moreto-kraj-sinemorec-vze-jertva-a-myj-i-dete-se-izdirvat-news_814379.html", "text": "      Мъж се е удавил в морето на неохраняемия плаж \"Липите\" край Синеморец, докато се опитвал да спаси давещи се деца.      Сигналът за две деца, които влезли в морето и се давели бил подаден в полицията около 12.07 часа, съобщиха за от ОДМВР - Бургас.\r\nНа помощ на децата се притекли двама мъже, които успели да извадят едното. Влизайки за второто обаче и двама са повлечени от .\r\nИзвадено е тялото на единия от мъжете, който е на видима възраст около 40 години.  Издирват се втория мъж и детето. Според специалисти шансовете да бъдат открити живи са нищожни.     ", "date": "2019.08.30", "title": "Морето край Синеморец взе жертва, а мъж и дете се издирват"}
{"url": "https://www.actualno.com/crime/29-godishen-se-opita-da-ubie-ohranitel-zaradi-star-skandal-news_812605.html", "text": "      29-годишен арменски гражданин, пребиваващ у нас, бе обвинен в опит за от Окръжна прокуратура-Пловдив. В обвинителния акт се включват също и незаконно държане на оръжие и повреждане на чужда движима вещ. Арменецът е със статут на постоянно пребиваващ чужденец в Република България. Той е обвинен, че преди повее от година в Пловдив е направил опит умишлено да умъртви друг мъж - охранител в нощно заведение.        Ситуацията се разиграла в нощта между 26.04.18 г. и 27.04.18 г. Тогава обвиняемият и негови познати отишли с джипа си пред дискотека в Пловдив, като автомобила е бил управляван от обвиняемият. Той спрял пред входа на заведението. Охранителят, изпълнявайки задълженията си по посрещане на клиентите и осигуряването на реда, помолил младежа да премести колата, защото блокира пътя на другите превозни средства към паркинга. Арменецът му отвърнал, че ще прави, каквото си иска и той не може да му нарежда. Пострадалият обяснил какъв е редът, но 29-годишният мъж започнал да се държи агресивно, търсейки конфронтация.   Стигнало се до спречкване между обвиняемия и спътниците му и охранителя и негови колеги. Момчетата започнали да хвърлят камъни по охраната и били разменени удари между двете страни. При стълкновението пострадал един от спътниците на арменеца. Сбиването било прекратено, а пострадалият бил откаран в болницата със счупена челюст. За тази телесна повреда обаче момчетата не съобщили в полицията.\r\nПрез следващите дни обвиняемият и други лица се срещали с представители на дискотеката и на фирмата, за да искат обезщетение. Въпросът не приключил до тук. Няколко месеца по-късно - през юли миналата година - обвиняемият решил да си отмъсти за спречкването пред дискотеката. Към 07:30 ч. охранителят се прибирал с автомобил към дома си. Когато слязъл от колата, към него се приближил арменецът, който бил с качулка на главата и вързана кърпа пред лицето си. Той се затичал към охранителя, вдигнал кърпата и стрелял с полуавтоматичен пистолет, като два пъти улучил бедрата на пострадалия.    При стрелбата куршумите пробили задна лява гума и заден ляв калник на паркирания наблизо автомобил. След извършване на деянието обвиняемият бързо се преоблякъл и тръгнал с автомобил към Курортен комплекс „Слънчев бряг“. Там обаче мъжът бил задържан. Пострадалият охранител бил настанен за лечение в болница. По делото са разпитани свидетели, извършени са и експертизи. Иззети са веществени доказателства.\r\nСпрямо 29-годишният извършител е взета мярка за неотклонение „задържане под стража“. Най-тежкото наказание за престъпленията, в които е обвинен арменецът, е лишаване от свобода за срок от 15 г. до 20 г., доживотен затвор или доживотен затвор без замяна. Освен за опит за убийство срещу мъжа е повдигнато обвинение за държане на огнестрелно оръжие - пистолет и боеприпаси - четири броя патрони, без да има за това надлежно разрешение, както и за това, че е повредил чужда движима вещ – задна гума и заден ляв калник на лек автомобил, с което е причинил щети в размер не над 650 лева.    ", "date": "2019.08.30", "title": "29-годишен се опита да убие охранител заради стар скандал"}
{"url": "https://www.actualno.com/curious/30-anglijski-dumi-koito-proiznasjame-greshno-news_804885.html", "text": "             В момента почти 1.8 милиарда души по света го говорят. Английският е гъвкав и лесен за научаване. Въпреки това, в него има много думи, които доста хора произнасят погрешно. Причината би могла да е, че това не е техният майчин език и си имат местен акцент.\r\nСледващите 30 думи са тези, които най-често биват произнасяни неправилно. Случва се дори на хора, чиито майчин език е английският.                                          ", "date": "2019.08.30", "title": "30 английски думи, които произнасяме грешно "}
{"url": "https://www.actualno.com/smolyan/bebe-i-10-godishno-momiche-postradaha-pri-katastrofa-v-rajona-na-pamporovo-news_813628.html", "text": "      10-годишно момиче, бебе на годинка и неправилно изпреварващият водач пострадаха при катастрофа на пътя между Пампорово и Проглед, съобщи полицията.      Челният сблъсък е станал около 13,50 часа вчера. 35-годишен водач на смолянска \"Шкода Октавия\" т ръгнал да изпреварва автобус на забранен участък и се удря челно в насрещно движещия се \"Мицубиши Грандис\", управляван от 40-годишен пазарджиклия.\r\nШофьорът на шкодата е с фрактура на десния глезен и левия лакът. Ранени са и пътуващите в лекия автомобил „Мицубиши“ 10-годишно момиченце, което е получило фрактура на лява предмишница, и момиченце на 1 годинка, което е получило охлузна рана на носа и хематом на лява буза.\r\nПострадалият смолянчанин е настанени в МБАЛ „д-р Братан Шукеров“ АД гр.Смолян за лечение, без опасност за живота. Останалите са освободени за домашно лечение след извършени медицински прегледи.  „Местопроизшествието е запазено и посетено от дежурна оперативна група на РУ -Чепеларе. Извършен е оглед и е образувано досъдебно производство.  След преместване на автомобилите, екип на РСПБЗН-Пампорово е обезопасил пътното платно от разлелите гориво-смазочни материали посредством измиване с вода и нанасяне на пясъчна възглавница за абсорбиране“, съобщават още от полицията в Смолян. ", "date": "2019.08.30", "title": "Бебе и 10-годишно момиче пострадаха при катастрофа в района на Пампорово"}
{"url": "https://www.actualno.com/burgas/naprejenie-v-chernomorec-zaradi-chastni-imoti-vyv-voenno-podelenie-news_812638.html", "text": "      Напрежение в Черноморец заради решение на военното министерство да обявява за продажба военните поделения в местностите Червенка и Аклади.      Собственици твърдят, че имотите на се намират върху частни терени, които трябва да бъдат реституирани.\r\nТе заплашиха и с протести. Над 400 наследника на 80 собственика се борят да си възстановят имотите. Някои имат вече нотариални актове, но не могат да си изградят огради, както и да си докарат каравани. Те споделиха, че се влиза само с охрана.   Преди дни министерството обявява на търг атрактивни имоти на търг, сред които и съседен парцел зад централния плажа на къмпинг „Градина”, имотите на Червенка още не са обявени на търг, но са включени за продажба и това отново породи притеснения сред местните хора, че те също могат да последват съдбата на вече обявените терени. Става дума за около 200 декара.  „Има комуникация с министерството и те настояват, че е тяхна земята и имат документи. Поземлена комисия, тогава - и влизат в противоречие. Комисията обявява, че тази земя е призната като собственост на наследниците и че те трябва да бъдат обезщетени, което означава, че такъв процес е нямало”, каза Васил Жечев, зам.-председател на инициативните комитети.\r\nОт Министерството на отбраната отговориха за bTV, че не е стартирала тръжна процедура за продажбата на казармените райони в Червенка и Аклади, които са с отпаднала необходимост за българската армия. Те са включени само в предварителния списък на имоти с отпаднала необходимост, предвидени за осъществяване на разпоредителни действия през 2019 г., както и че МО ще се съобрази с претенциите на хората, ако те докажат с документи, че са собственици на земи в бившето военно поделение, но решение по евентуалния казус ще вземе компетентният съд, пише в позицията.\r\nКметът на Добри Добрев заяви пред bTV, че се надява всичко да се разреши в полза на наследниците, както и че се подготвят протести и позиция от местно сдружение, в което е член.    Срещу намерението на военното министерство да продава „златни парцели” на морето се обяви друга и община Поморие. Там питката е за близо 60 дка в местността Крутиря, от където се разкрива гледка към целия Бургаски залив Местните хора там не искат поредния бетон, а искат мястото да е парк.   56 декара от поморийския бряг са затворени зад желязна ограда.\r\nС частна фирма военното министерство охранява двайсетина порутени казармени постройки. От 6 години общината води битка да получи собствеността върху земята, от която стари поморийци разказват, че се разкрива гледка към целия Бургаски залив.\r\n\"Идеята е да възстановим градския парк, който навремето Поморие е имало. Вярно на 56 декара, но ще се впише – борове има, зеленина!\", заяви Иван Алексиев – кмет на община - Поморие.\r\nПрез 2015 година това е било на крачка да стане. Областният управител отнема имота от военното министерство и го предоставя на общината. Преди тя да влезе във владение, настъпва обрат.   \"Настоящият военен министър се разпорежда на областния управител да прекрати процедурата… 2018 година юли месец Министерски съвет взима решение този имот да бъде върнат на Министерство на отбраната, като публична държавна собственост\", каза Иван Алексиев – кмет на община Поморие.   Според Закона за държавната собственост обаче с публична държавна собственост не могат да се извършват разпоредителни сделки. Това би направило бъдеща продажба на парцела незаконосъобразна.\r\n\"Не знам на каква цена ще се продава, но искам само да кажа, че 2012 година, когато го обявиха за продажба - МО, първоначалната цена беше 6,5 милиона. Сега се говори, че ще се продава за 1, 5 милиона… Ние сме против този терен да се застроява с поредния мастодонт на брега на морето!\", заяви Иван Алексиев – кмет на община Поморие.\r\nАко се стигне до сделка, общината ще обжалва в съда. А поморийци се канят да поискат и оставката на военния министър.\r\n\"Ако министърът е наясно за какво става въпрос, в такъв случай той трябва да си понесе своята отговорност… Тук не става въпрос за личен интерес, става въпрос за обществен интерес\", добави Алексиев.  ", "date": "2019.08.30", "title": "Напрежение в Черноморец заради частни имоти във военно поделение"}
{"url": "https://www.actualno.com/viewpoint/azbuchnik-na-bylgarskija-haos-brutalen-news_807986.html", "text": "      Синоними: груб, суров, недодялан, дебелак, вулгарен, дързък, жесток, нечовечен, зверски, коравосърдечен, насилнически, безчовечен, варварски свиреп, нечовешки, безмилостен, нехуманен.      Следващите редове са случайно избрани цитати от Интернет, публикувани в различни български медии. В търсенето  са използвани думите \"брутален\" и нейните синоними.\r\nКоментарът остава за читателите.\r\n\"…Брутален побой над възрастен човек за 120 лева…Полицията издирва брутален нападател обрали пребил възрастен мъж, за да открадне пенсията му…\" /bTV, Дарик и други/  \"… Журналистката Виктория бе брутално убита посред бял ден в Русе, издирва се убиецът…\" /24 часа/\r\n\"… Животът в България през последните години не се подобрява, а напротив, с всеки изминат ден става все по-суров, като това се отнася особено силно за най-уязвимите групи – децата, възрастните и хората в неравностойно социално положение…\" /Капитал/\r\n\"…Може и да съм недодялан, както казва Кличко, но ние българите сме такива, замесени сме от друго тесто… /изказване на Кубрат Пулев пред медии на пресконференция/    \"…Поведението на българските депутати по отношение на социално слабите и особено това на Валери Симеонов не е нищо повече от дебелашко, а самият той е един грубиян и дебелак…\" /Офнюз/\r\n\"…Валери Симеонов си позволява да говори така, защото политиците у нас се състезават по вулгарен популизъм и водачът на това състезание е авторът на думите: \"Аз съм прост, вие сте прости, затова се разбираме…\" /Радан Кънев пред БТВ/\r\n\"…Условията в затворите в България са нечовешки, там не могат да издържат и най-коравите типове…\" /Фрогнюз/\r\n\"… Грабежът над българските пенсионери е безмилостен, всеки от тях внася средно над 80 000 хиляди лева за пенсия, но живеят само пет години като пенсионери, останалите пари са ограбени от фондовете…\" /Факти/\r\n\"…Свиреп бой между футболни агитки и и полицаи, има пострадали и невинни граждани…\" /168 часа/   \"…Когато министър-председателят ти е безчовечен и несъстрадателен, той заслужава единствено простите, безчовечните и несъстрадателните, които го избират…\" /Днес/\r\n\"…Раждането в България е нехуманен акт. Акушерки от Острова са потресени от условията, при които раждат българските жени…\" /Credoweb/\r\n\"…Това е проблем на обществото. Безучастието в насилие също е насилие. Нямаме никаква форма на обществено порицание. Възпитаваме насилнически поколения, не се следи какво се случва в обществото ни и си прехвърляме топката между семейство и институции. Всички сме виновни ...\" /Фрогнюз/\r\nВместо финал. Ако сте по-упорити и имате свободно време, ако ви се занимава, навярно ще намерите в Интернет още множество цитати по темата.  ...  ", "date": "2019.08.30", "title": "Азбучник на българския хаос: БРУТАЛЕН"}
{"url": "https://www.actualno.com/politics/govoriteljat-na-cik-ako-v-izborite-imashe-i-mashinen-vot-budjetyt-shteshe-da-e-mnogo-po-goljam-news_812625.html", "text": "      Нормално е разходите за местните избори тази година да са повече в сравнение с тези през 2015 г. Това каза в интервю за bTV говорителят на Централната избирателна комисия Александър Андреев.      Припомняме, че на 28 август със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година, съобщиха от Министерски съвет. Одобрените средства са в С тях ще се финансират дейностите по организационно-техническата подготовка и произвеждането на изборите,   \"Разходите за Секционните избирателни комисии и Общинските избирателни комисии не бяха увеличавани от 2011 г. Това не мотивираше членовете на СИК активно да участват в изборите\", посочи Андреев.\r\nПо думите му, ако в изборите имаше и машинен вот – бюджетът щеше да е много по-голям.  \"Не може през 2019 г., при тези цени, ние да искаме членовете на СИК да са подготвени и мотивирани за същото възнаграждение, като преди четири години. За първи тур предвидихме председател да получи 100 лв., зам.-председател и секретар – 90 лв. и 80 лв. за член”, заяви още той.\r\nАлександър Андреев посочи, че членовете на СИК ще получат по още 10 лв., ако участват в обученията, които ще се провеждат от Общинските избирателни комисии.   Той допълни, че ЦИК се надява с по-високото възнаграждение да привлекат хора, които ще положат повече усилия в изборния ден.    Говорителят на ЦИК каза, че се обсъжда възможността приемането на изборните книжа в София да бъде разпределено в три пункта. Целта е да се облекчи работата на Общинската избирателна комисия и да се намали напрежението.\r\nРегистрацията на партии и коалиции за предстоящите местни избори започва на 2 септември. Крайният срок е до 13 септември 2019 г. За да може един гражданин да гласува или да се регистрира като кандидат е необходимо да е живял не по-малко от 6 месеца преди датата на изборите в населеното място.\r\nТова означава, че той трябва да има най-малко 6 месеца постоянен или настоящ адрес на територията на Република България или на населеното място, където ще гласува.   За какво точно ще бъде разпределен бюджета за местния вот може да видите в  ", "date": "2019.08.30", "title": "Говорителят на ЦИК: Ако в изборите имаше и машинен вот – бюджетът щеше да е много по-голям"}
{"url": "https://www.actualno.com/america/nespravedlivo-osydena-na-35-godini-zatvor-poluchi-kompensacija-v-milioni-news_812630.html", "text": "      Жителка на щата Невада получи 3 милиона долара компенсация за това, че е излежала 35 години в затвора за престъпление, което не е извършила, съобщава „Daily Mail”.      През 1980 г. 29-годишната Кати Уудс е осъдена на 35 години лишаване от свобода заради убийството на 19-годишната студентка Мишел Митчел. Самото престъпление е извършено през 1976 г. Върховният съд на щата Невада отменя присъдата, но през 1984 г. жената е осъдена втори път, предава БГНЕС.   Липсата на престъпление от страна на Уудс е установена след изследване на веществените доказателства с помощта на съвременни технологии за анализ на ДНК, който не е съществувал през 1976 г.\r\nИстинският убиец се оказал сериен престъпник, Родни Холбаер, изнасилил и убил още пет жени. През 2018 г. е осъден на доживотен затвор.  Адвокатът на Уудс заяви, че жената ще търси допълнителни компенсации от общинските власти на град Рено и от бившите сътрудници на правоохранителните органи. Уудс е направила самопризнания под натиск, докато е била на лечение в психиатрична болница в Луизиана през 1979 г.\r\nУудс, която сега живее с роднини близо до град Анакорт, е затворник с най-продължителен неправомерен престой в затвора, според Националния регистър за реабилитация на САЩ.    ", "date": "2019.08.30", "title": "Несправедливо осъдена на 35 години затвор получи компенсация в милиони "}
{"url": "https://www.actualno.com/europe/ed-shijryn-izpylni-jelanie-na-tejko-bolno-dete-news_812600.html", "text": "      Жителка на английския град Портсмут с фатална болест изпълни една своя мечта и се срещна със своя идол.      Шаян Рийд е била диагностицирана с мозъчен тумор през 2018 година, след което й бил предписан курс на химиотерапия.   Момичето решило да направи списък с предсмъртни желания, сред които било и посещение на концерта на любимия й изпълнител - Ед Шийрън.\r\nТогава сестра Рийдс решила да се свърже с мениджъра на певеца, за да разкаже историята й.  Така момичето било поканено на концерта на певеца в деня на 16-ия й рожден ден, а то също така получило и пропуск да влезе зад кулисите, където успяла да разговаря и да се снима с Шийрън.\r\nСпоред бащата на детето, певецът бил много любезен и взел гривната, която Рийдс специално изработила за него, и не я свалил по време на целия концерт. „Това силно впечатли Шаян. Тя постоянно говори за това ”, каза бащата.   Момичето не се отчайва и планира да изпълни всичките си желания от списъка, например скок с парашут и работен ден в зоопарка.     ", "date": "2019.08.30", "title": "Ед Шийрън изпълни желание на тежко болно дете "}
{"url": "https://www.actualno.com/asenovgrad/blizo-20-romcheta-na-popravitelen-izpit-v-asenovgradskoto-ou-nikola-vapcarov-news_812606.html", "text": "       Близо 20 се явиха на поправителните изпити по време на сесиите през тази седмица в ромското ОУ \"Никола Вапцаров\" в Асеновград. 10 от тях бяха изпитани по български език и литература, а осем - по математика. Общият брой на децата, които трябваше да присъстват на поправката, бе 64. Причината да останат на изпит са големият брой отсъствия, но въпреки това, прави впечатление, че все повече ученици от уязвими групи се връщат в клас\", обясни за директорът на учебното заведение - Атанаска Темелкова.      В ОУ \"Никола Вапцаров\" се обучават основно асеновградчани от ромски произход. \"Децата изостават предимно по тези два предмета, тъй като още от 5-годишни говорят на майчиния си език, който не е българският\" , допълни Темелкова. Тя уточни, че се наблюдава тенденция в Асеновградско ромчетата да се явяват доброволно на поправителен изпит, без нуждата от убеждение. Единствено преди да настъпи датата, на учениците от уязвимите групи и техните семейства е било напомнено за предстоящата сесия.   ОУ \"Никола Вапцаров\" в Асеновград също е част от проекта \"Подкрепа за успех\" на Министерството на образованието и науката (МОН). Чрез нея се цели децата от уязвимите групи да бъдат стимулирани да посещават учебни занятия. Със задачата да върнат ромите в клас, както в това учебни заведение, така и в други в страната, ще бъдат ангажирани социални работници или образователни медиатори. Техният ангажимент е да посещават всеки един ученик в дома му, за да напомнят за изпитите и за началото на учебната година.\r\n\"Те играят ролята на връзка между семейството и учебното заведение. Определено съществува необходимост от подкрепата на такива длъжности, което показва и фактът, че на поправителната сесия в ОУ \"Никола Вапцаров\" се явиха около 1/3 от останалите на изпит през лятото\", допълни директорът на школото. Всяко учебно заведение, в което се обучават деца от уязвими групи, ще имат право да избере и да назначи социален работник или образователен медиатор по проекта \"Подкрепа за успех\".  Образователният медиатор има за задача да сътрудничи за насърчаване на родителите да пращат децата си на училище. Той подпомага учениците при попълване на документите за постъпване в учебно заведение. Медиаторът съдейства и за взаимното опознаване на възпитаниците на съответното учебно заведение, които са от различни етнически групи и вероизповедания. Негов ангажимент е и да участва активно във възникнали спорове, както и да осъществява превантивна дейност по отношение на конфликтни ситуации.\r\nРаботата на социалният работник пък е да проучва и събира данни за всяко едно дете от съответното училище - семейство, роднини, близки, съседи, личен лекар и други. Той трябва по подходящ начин да разясни правата и задълженията на ученика и родителите му. Друга цел на социалния работник е да подпомага професионалната ориентация на деца в риск, както и да идентифицира и анализира случаите на ученици, нуждаещи се от специална закрила.   Първоначалната информация от ромското ОУ \"Никола Вапцаров\" в Асеновград е, че мерките дават положителен резултат. Точната статистика колко ученици в риск от отпадане са се върнали в училище, спрямо миналата година, ще стане ясна след началото на новата учебна година.     ", "date": "2019.08.30", "title": "Близо 20 ромчета на поправителен изпит в асеновградското ОУ \"Никола Вапцаров\""}
{"url": "https://www.actualno.com/sofia/novi-30-elektrobusa-kupuvat-za-sofija-news_812634.html", "text": "      Нови 30 нископодови бързозарядни и 10 зарядни станции плюс специализирано оборудване към тях купува „Столичен електротранспорт” ЕАД.      Поръчката е с прогнозна стойност 38,4 млн. лв. без ДДС (или над 46 млн. лв. с ДДС).   Предвидено е също така обучение на работници и служители за управление, поддържане, диагностика и ремонт на електробусите и станциите и доставка на инструменти. \r\nМинималният капацитет на новите возила трябва да е 70 пътника , 26 + две специализирани седалки, минимум 3 обслужващи врати.  Специално изискване е електробусите да бъдат енергийно ефективни, поради което ще бъдат извършени тестове за разход на ел. енергия. За салона се очаква той да е съвременен, привлекателен и да гарантира подходяща вентилация, климатизация и отопление, удобно за пътниците. ", "date": "2019.08.30", "title": "Нови 30 електробуса купуват за София"}
{"url": "https://www.actualno.com/america/naj-goljamata-hotelska-veriga-se-otkazva-ot-malkite-plastmasovi-shishenca-news_812637.html", "text": "      Най-голямата хотелска верига „Мариот” (Marriott International) предлага на гостите на своите хотели малки пластмасови флакони с душ-гел, шампоан и понякога крем. Гостите са щастливи, тъй като много често тези шишенца изглеждат като сувенир.        Ръководството на компанията обаче е взело решение да премахне малките флакони от банята, за да ограничи пластмасовите отпадъци. Те ще бъдат заменени от шишета с по-големи размери, информира БГНЕС.\r\nОчаква се мярката да има осезаем ефект и обемът от пластмасови отпадъци да намалее чувствително. Хотелската верига, която включва също хотелите „Шератон” и „Риц-Калтън”, разполага с 500 000 стаи в различни точки на света.     ", "date": "2019.08.30", "title": "Най-голямата хотелска верига се отказва от малките пластмасови шишенца"}
{"url": "https://www.actualno.com/actualno/fon-na-lajnena-news_812621.html", "text": "      Ако някой случайно е решил да се позаинтересува от вчерашното посещение на председателя на Европейската комисия Урсула фон дер Лайен в България, със сигурност се е почувствал като маймуна, хапваща трици по време на на германката и българския премиер Бойко Борисов. Защото тази пресконференция е ясен знак, че Западна Европа се отдалечава от идеята България да стане истинска правова държава – в името на политически интереси в борбата за власт.      Няма как да е друго, след като Фон дер Лайен взе да ни хвали така, че дори водещият на сутрешния блок на БНТ Даниел Михайлов иронично каза, че се чуди дали живее в тази държава, за която говори германката. \"Виждам една държава, която е готова за бъдещето с инвестиции в иновациите, и в научно-изследователската и развойна дейност\".  Сериозно ли, фрау?! Вие случайно да сте чули за хакерската атака срещу НАП? А за великите постижения на администрацията ни по най-важните ѝ сайтове като цяло – като тези ?! Или ходите по разни държавици без изобщо да понаучите нещо за тях? Но сте права де – предвид такъв тип \"постижения\", готови сме да инвестираме здраво!\r\nОсвен това – много сме инвестирали в образование, според г-жата. \"В България виждам колко големи са инвестициите в университети, в училища, в заплатите на учителите\", каза председателят на ЕК. Сериозно? А само онзи ден \"инвестирахме\" , но за местните избори. Дори за стадиона на „Арда” инвестирахме повече, пак онзи ден – . \"Арда\" дали не беше \"бижу\" на другаря Румен Гайтански-Вълка? Този, който Борисов го \"пребори\" за боклука в София – ако сте забравили колко го пребори, припомнете си ! Ето как пък се развива висшето ни образование - като рекламна агенция прилъгва кандидат-студентите да дойдат \"да се учат\", ! Голяма инвестиция си е и това – колко ВУЗ-а да кандидатстват за един младеж/девойка. Преди време беше обратното ...   \"Голям експерт и професионалист в много сфери\" – така Бойко Борисов представи Урсула фон дер Лайен. Сигурно затова накрая Борисов каза и следното: \"Няма да има въпроси, не за друго, а защото можем да я поставим в неудобно положение да отговаря за нещо, което още не е в цялостния вид договорено\". Да не вземе \"големият експерт и професионалист\" да лъсне ...  Но пък Лайен обясни как била тук да слуша, да слуша, да слуша ... Ами слушайте – българската стабилност е стабилност към окончателно разрушаване на правовата държава, което би трябвало да е основна ценност на ЕС - наличието, не отсъствието на върховенство на закона! И се позапознайте с държавите, където ходите. Защото с такива плитки хвалби няма да я докарате далеч ... А за който не вярва какво говореше поредната \"нова Меркел\" - да гледа:   Автор:       ", "date": "2019.08.30", "title": "Фон на Лай(н)ена"}
{"url": "https://www.actualno.com/balkani/prodyljavat-provokaciite-na-turski-samoleti-nad-grycka-teritorija-news_813584.html", "text": "      Турските провокации в небето над Егейско море са продължили три дни поред, след като в четвъртък са регистрирани 56 нарушения на гръцкото въздушно пространство. Това съобщава електронното издание на атинския вестник Protothema, цитирано от агенция \"Фокус\".      Турски изтребители F-16 и други два самолета са извършили общо 19 нарушения на атинския район за полетна информация и 56 нарушения на националното въздушно пространство в североизточната, централната и югоизточната част на Егейско море.   Шест от 16-те турски самолета са били с пълно бойно оборудване, а в пет от случаите се е стигнало до прихващане на машините от страна на ВВС на Гърция.\r\nВ сряда турски F-16 прелетяха над гръцките острови Инусес и Панагия, припомня изданието.  От началото на годината са извършени 45 прелитания на турски изтребители в сравнение с 25 от миналата година, което показва категоричен ръст на турските провокации. Във вторник 22 турски F-16, както и шпионски самолет, навлязоха в гръцкото въздушно пространство, което доведе до 55 официални нарушения. ", "date": "2019.08.30", "title": "Продължават провокациите на турски самолети над гръцка територия"}
{"url": "https://www.actualno.com/burgas/turisticheski-obekt-ot-nacionalno-znachenie-stana-chast-ot-obshtina-primorsko-news_813430.html", "text": "      В продължение на десет години община Приморско ще може да управлява безвъзмездно терена, на който се намира крепостната стена „Урдовиза”. Съветниците гласуваха кметът на общината да проведе процедура по Закона за културното наследство.      Решението беше взето на последната сесия на общинският съвет в града. ще осъществи процедурата. По този начин ще бъде възможно предприемането на всички дейности, които са свързани с представянето на културната ценност и опазването и като историческа забележителност. Ще бъде направена консервация и реставрация на „Урдовиза”. Очаква се да се увеличи броят на туристите, които ще разглеждат атрактивния обект. Освен на море, летовниците, които посещават общината, ще станат част от историческия туризъм, който на много места по света помага да се удължи сезона.\r\nДревното селище Урдовиза се намира на едноименния полуостров, на територията на град Китен. Археолози го датират около 3000 г. пр. Христа . Голяма част от древните останки се намират под вода, което прави проучванията трудни. На мястото е съществувало пристанище и крепостта Урдовиза е била важна защита и военноморска база. В старото тракийско селище, е открита керамика и римски съдове, както и кости от различни видове птици.\r\nОстанките от крепостта се считат за най–запазените по Черноморието.   ", "date": "2019.08.30", "title": "Туристически обект от национално значение стана част от община Приморско"}
{"url": "https://www.actualno.com/health/kakvo-shte-stane-s-tjaloto-vi-ako-se-kypete-sys-studena-voda-news_811666.html", "text": "      Миcлили ли cтe кaквo мoжe дa ce cлучи c вac и тялoтo ви, aкo вcякa cутрин cи взимaтe нe кaкъв дa e душ, a cтудeн. Eтo кaк щe ce oтрaзи нa oргaнизмa ви, aкo cи нaпрaвитe тoзи eкcпeримeнт зa eдин мeceц:          Cтудeнaтa вoдa cутрин e шoк зa тялoтo и му дaвa мoщeн тлacък към дeйcтвиe. Вcичкo e зa aдрeнaлинoв прилив. Мoзъкът e cтимулирaн – щe бъдeтe пo-кoнцeнтрирaни и eфeктивни. Тoвa e дoкaзaнo oт мнoжecтвo изcлeдвaния.\r\nМнoгo cпoртиcти прaктикувaт имeннo взимaнeтo нa cтудeн душ, вмecтo пиeнeтo нa чaшa кaфe cутрин.   Нe cлучaйнo лeдът ce cлaгa върху нaрaнeни мecтa. Тoй oблeкчaвa бoлкaтa. Cтудeният душ щe пoдoбри знaчитeлнo здрaвocлoвнoтo ви cъcтoяниe. Муcкулитe щe ви бoлят мнoгo пo-мaлкo и нямa дa пoлучaвaтe трaвми пo врeмe нa трeнирoвки.        Чoвeшкoтo тялo имa двa видa мaзнини – бeли и кaфяви. Бeлитe ca \"лoши”, a кaфявитe – „дoбри”. Имeннo oт бeлитe щe ce oтървeтe, aкo взимaтe cтудeн душ. Тoчнo тях гoритe и при oтcлaбвaнe.\r\nФункциятa нa кaфявитe мaзнини e дa гeнeрирaт тoплинa зa тялoтo. Кoгaтo кaфявaтa мaзнинa ce aктивирa oт cтудa, тя изгaря кaлoрии, зa дa мoжe дa пoддържa тeмпeрaтурaтa нa oргaнизмa. Тaкa ce oтcлaбвa.    Cтудeният душ уcкoрявa мeтaбoлизмa. Уcкoрявaнeтo му пък aктивирa имуннaтa cиcтeмa, кoятo зaпoчвa дa възпрoизвeждa пoвeчe бeли кръвни клeтки, кoитo ce бoрят c вируcитe. ", "date": "2019.08.30", "title": "Какво ще стане с тялото ви, ако се къпете със студена вода?"}
{"url": "https://www.actualno.com/analysis/navliza-li-v-nov-etap-tyrgovskata-vojna-mejdu-sasht-i-kitaj-news_813609.html", "text": "      Администрацията в Белия дом наруши мълчанието си относно думите на президента Тръмп за ,      Според медийни анализи, президентът е изразил съжаление относно ескалирането на търговското напрежение на срещата на върха на групата на седемте, където световните лидери до голяма степен отказаха търговските му практики, пише американският вестник The Wall Street Journal.   Прес-секретарят на Белия дом Стефани Гришам заяви, че отговорът на президента е „силно неправилно тълкуван.“ В изявление тя каза: „Президентът Тръмп отговори положително - той съжалява, че не е “.\r\nРешението за допълнително затягане на търговската война служи като още едно напомняне на подхода на президента към външната и икономическа политика и вероятно допълнително ще засили опасенията от възможна рецесия.   Ескалирането на митата както от Китай, така и от САЩ миналата седмица понижи цените на акции и държавни облигации. Позицията му, която се превърна в познатата рутина на изолация на Тръмп по време на събирания на световните лидери, където президентът се движи по своя собствен дневен ред за ужас на своите колеги.\r\nДруги лидери, присъстващи на Г-7, призоваха за прекратяване на режима на митата на президента, заявявайки, че те вредят на световната икономика и отслабват съюзите.       През последните два дни той се конфронтира с други световни лидери - а понякога и със собствената си администрация - за Иран, Северна Корея и Русия, дори когато се опитваше да покаже чувство за хумор пред своите колеги.\r\nТези противоречия бяха видими в няколко момента на разделение между САЩ и други страни от Г-7, както и между президента и неговите съветници - които направиха срещата на върха да изглежда осакатена .\r\nДокато президентът на Франция Еманюел Макрон влезе в заседание с Тръмп и другите лидери, старши съветник на френския лидер беше чут да казва: \"Трябва да намалим напрежението.\"\r\nПредседателят на Европейския съвет Доналд Туск, изказвайки се на срещата на върха в събота, заяви, че прекратяването на търговските войни е „спешно и съществено“.\r\n\"Търговските войни ще доведат до рецесия, докато търговските сделки ще засилят икономиката, да не говорим за факта, че търговските войни сред страните от Г-7 ще доведат до разрушаване на вече отслабеното доверие сред нас\", каза той.      Тръмп, преди заминаването си за Франция в петък, заплаши да обложи френското вино, ако Макрон обложи с данък американските технологични компании. В миналото той многократно е заплашвал да въведе мита за европейските автомобили.\r\nВ неделя той отново критикува търговските практики на Пекин като \"възмутителни\" и отстоява правото си да обяви извънредно положение по този въпрос, което според Белия дом ще даде на президента правомощието Също така Тръмп в поредица от съобщения в социалната мрежа „Туитър“ заяви, че призовава компаниите, които правят бизнес с Китай, да проучат преместването - директива, която в момента няма правомощията да издаде.\r\nВ публикация от борда на президентския самолет на път за Франция, Тръмп каза, че може да изпълни тази заповед чрез Закона за извънредните икономически правомощия от 1977 г., който позволява на президента да блокира действията на отделните компании - но само ако първо той обяви извънредно положение.\r\nПопитан в неделя дали планира да го направи, Тръмп каза на репортерите: „Имам право на това“, но не уточни дали ще продължи по този път на действие. ", "date": "2019.08.30", "title": "Навлиза ли в нов етап търговската война между САЩ и Китай?"}
{"url": "https://www.actualno.com/curious/luboven-uikend-horoskop-news_813786.html", "text": "             През почивните дни представителите на зодия Овен ще бъдат печеливши по отношение на любовта. Ще се чувстват в хармония с половинката, комуникацията ще върви гладко, няма да има противоречия.    Ако скоро сте започнали нова връзка, имайте едно наум,защото има наистина огромен потенциал да се развие в нещо трайно и красиво. Дългогодишните отношения пък е време да прераснат в нещо повече.       Не насилвайте събитията, защото вероятността да изплашите партньора е огромна. Най-добрият вариант във вашия случай е да се оставите по течението и да видите какво ви е приготвила съдбата.     През уикенда ще усещате напрежение, свързано с финансите. Не го показвайте пред половинката, защото притесненията ще са съвсем краткотрайни.  ", "date": "2019.08.30", "title": "Любовен уикенд хороскоп"}
{"url": "https://www.actualno.com/sciencelogy/kak-shte-izglejda-svetyt-na-bydeshteto-news_813626.html", "text": "      \"Подводни пътища и отпуск в Космоса, това са само малко от предстоящите открития, които ще бъдат нещо съвсем нормално след 50 години. Тези прогнози са отразени в доклад за бъдещето на технологиите, съобщи Daily Mail.      В него се предрича, че ключова част от нашето всекидневие ще стане масовото производство на органи с помощта на 3D принтер, , които ще контролират здравето ни и самопочистващи се домове.   В прогнозата си футуролозите предполагат, че към 2069 година ще съществува революционен транспорт -между Великобритания, континенталната част на Европа и други региони ще бъдат прокарани тръбни транспортни системи, по които пътниците ще се превозват във високоскоростни контейнери и пътешествието между някои страни ще продължава по-малко от час.\r\nЗа намаляването на задръстванията в градските райони ще се използват летящи таксита и автобуси, а по-дългите пътувания ще се извършват с помощта на ракети, преминаващи през горните слоеве на атмосферата и с висока скорост, което ще следва времето за пътуване от Лондон и Ню Йорк за по-малко от 30 минути.  Ща се отнася до сферата на здравеопазването най-обикновено явление ще станат виртуалните компаньони и опекуни, които ще следят състоянието на здравето му в продължение на целия му живот. Те ще могат да превеждат симптомите и състоянието му на всякакъв език. 3D печата на органи ще осигури незабавната им смяна при нужда. Основният източник на белтъчини ще станат насекомите, а кухните на бъдещето ще бъдат снабдени със съдове за отглеждането им и \"събиране на реколтата.\"\r\nСледващите 50 години ще донесат най-големите и иновации, които може да си представим.   В рамките на доклада е била проведена и анкета сред жителите на Великобритания коя от прогнозите биха искали да видят в реалността. 63% от анкетираните са заявили, че това е самопочистващият се дом, снабден с роботизирани технологии. Следват имплантите за наблюдение на здравословното състояние и летящите таксита и автобуси.    Освен това се смята, че ще се появят и подземни небостъргачи, които ще позволят да се преживяват земетресенията, а ваканциите ще прекарваме в космически хотели, които ще се въртят около Луната, генерирайки собствена гравитация.\r\nС помощта на виртуалната реалност ще може да участваме във филмите, които гледаме и да \"усетим\" филма или видеоиграта.\r\nСветът на бъдещето през погледа на визуалните артисти може да разгледате в     ", "date": "2019.08.30", "title": "Как ще изглежда светът на бъдещето"}
{"url": "https://www.actualno.com/showbusiness/evrovizija-2020-shte-se-provede-v-roterdam-news_814373.html", "text": "      Организаторите на песенния конкурс „Евровизия” избраха холандския град Ротердам за нов домакин на мероприятието през следващата година, се съобщава на сайта на конкурса.      След напрегната борба с южния холандски град Маастрихт, изборът падна върху Ротердам. Конкурсът ще се проведе на 12, 14 и 16 май 2020 г., съобщават организаторите.   По-рано беше разпространена информация, че конкурсът няма да се проведе в Амстердам, тъй като всички подходящи зали в града са заети. За правото да бъдат домакини на конкурса се бориха Ротердам, Утрехт, Хертогенбос, Арнем и Маастрихт. Организаторите взеха решение окончателният избор да бъде между Ротердам и Маастрихт. ", "date": "2019.08.30", "title": "Евровизия 2020 ще се проведе в Ротердам "}
{"url": "https://www.actualno.com/curious/myj-se-gotvi-da-se-kachi-na-musala-s-invalidna-kolichka-news_813730.html", "text": "      През септември ще бъде направен опит за самостоятелно изкачване с инвалидна количка до хижа „Мусала“ (2389 м), която е в подножието на най-високия връх в Балканския полуостров и в България - Мусала (2925 м). Това ще стане с иновативна инвалидна количка, разработена от български изобретатели.      В момента екипът усилено тренира с преходи през сложни терени в Лозенската планина, за да е отлично подготвен за голямото приключение, което ги очаква. В събота - 31 август, ще се тренира по трасето до Лозенския манастир „Св. Спас“, което е максимално близо до това за хижа „Мусала“. Иновативната количка ще се управлява от 37-годишния Владимир Гюров. Преди 18 г. след инцидент с шосейно колело той остава обездвижен от гърдите надолу. Влади е инженер по образование, работи в ИТ сектора и иска да бъде активен, въпреки тежкия инцидент, променил живота му.   Достигането до хижа „Мусала“ е втората голяма и амбициозна цел на екипа и Влади, която ще се реализира това лято. На 22 юни с иновативната количка за първи път бе направено самостоятелно изкачване на Черни връх (2290 м), а след това и най-високия връх на Люлин планина - Дупевица (1255 м). Ежедневно екипът тренира и по улиците на София.\r\nБългарската революционна технология позволява на хората с увреждания да се предвижват бързо, лесно и независимо, както в градски условия, така и в пресечени терени, които са с кал, пясък, чакъл и вода. С нея безопасно и самостоятелно могат да се преодоляват големи наклони при спускане и изкачване, както и да се слиза по стълби. Целта на екипа, разработил електрическата самобалансираща се количка, е да направи и града, и планината еднакво достъпни за хората с увреждания, защото тя е лесна за управление, стабилна и сигурна.  Хората в колички, които са готови в бъдеще да се включват в инициативите може да свържат с екипа, разработил иновативния продукт - е-mail: imobilityood@gmail.com. ", "date": "2019.08.30", "title": "Мъж се готви да се качи на \"Мусала\" с инвалидна количка"}
{"url": "https://www.actualno.com/climate/oon-preduprejdava-okeanite-skoro-shte-ni-stanat-vrag-news_812566.html", "text": "      Океаните са на път да се превърнат от приятел във враг на човечеството. Това твърди доклад на ООН, цитиран от световните агенции. Счита се, че това ще се случи, ако не бъде спряно въглеродното замърсяване. Данните са от , който ще бъде представен в Монако следващия месец, пише вестник .      Дългогодишното зареждане на атмосферата със загряващия планетата въглероден диоксид е породило множество последици, започвайки от необратимо покачване на морското равнище, сочи документът на Междуправителствената група по .   До 2050 г. много от мегаполисите на ниска надморска височина и малките островни нации ще бъдат под заплахата да бъдат погълнати от покачващото се ниво на океаните, дори при най-оптимистичните сценарии за намаляване на парниковите емисии, се казва в доклада.\r\nДо 2100-а щетите годишно от наводнение ще се увеличат два или три пъти. Дори да успеем да ограничим затоплянето до 2 градуса по Целзий, океаните ще принудят над четвърт милиард хора да напуснат домовете си и това може да стане още в края на XXI век.  Най-малко 30% от ледниците в северното полукълбо ще се стопят до края на века.\r\nОкеаните поглъщат четвърт от , които хората предизвикват, и 90% от допълнителната топлина, генерирана от парниковия ефект от 70-а година насам. От ООН считат, че тази \"огромна морска гъба\" ограничава глобалното затопляне и ако я няма, Земята вече нямаше да е годна за живот на много видове.   Докладът е от 900 страници и е четвъртият, който организацията подготвя в рамките на по-малко от година.     ", "date": "2019.08.30", "title": "ООН предупреждава: Океаните скоро ще ни станат враг"}
{"url": "https://www.actualno.com/cosmos/trymp-restartira-kosmicheskoto-komandvane-kym-vvs-na-sasht-news_812589.html", "text": "      Президентът на САЩ Доналд Тръмп създава ново командване в Пентагона, посветено на Космоса в момент, в който американските военни лидери се притесняват натиска от страна на Русия и Китай да отнемат преимуществото на САЩ в най-новата военна област.      \"Днес е ключов ден, в който признаваме важността на космоса за американската сигурност и отбрана\", заяви Тръмп по време на специална церемония в Белия дом. \"SpaceCom ще гарантира, че американската доминация в космоса никога няма да бъде заплашена\", смята американският президент.   Според плановете, новото звено ще отговаря за плановете за \"звездни войни\" и ще разработва специални системи за Космоса. Началник ще е генерал Джон Реймънд.\r\nВсъщност SpaceCom е съществувало между 1985 и 2002 година, но дейността му е прекратена след атентатите на 11 септември, 2001 година, заради промяна на фокуса на САЩ към борба с тероризма.  Междувременно Тръмп обяви, че отменя визитата си в Полша за честването на годишнината от Втората световна война, за да се съсредоточи върху приближаващия крайбрежието на страната .\r\n\"За да се уверя, че всички ресурси на федералното правителство за насочени срещу приближаващия ураган, реших да изпратя вицепрезидента Майк Пенс в Полша този уикенд, вместо мен\", заяви Тръмп в Белия дом. ", "date": "2019.08.30", "title": "Тръмп рестартира космическото командване към ВВС на САЩ"}
{"url": "https://www.actualno.com/america/bolsonaro-sin-zajavi-che-ne-iska-da-prostituira-sreshtu-pomoshti-news_813613.html", "text": "      Поради противоречивата политика по опазване на околната среда на държавния глава Жаир Болсонаро Норвегия спря плащанията на помощи за Бразилия. Синът на президента Едуардо заяви, че страната му не зависи от тях, пише „Шпигел”.      В спора около опустошителните горски пожари в Бразилия и Фонда на Амазонка за предоставяне на помощи се намеси и синът на президента на Бразилия Едуардо Болсонаро.\r\n\"Ще приемем ли Фонда на Амазонка и ще продължим да проституираме заради него? Тук е Бразилия, тук ние имаме думата”, заяви депутатът. Той беше категоричен в мнението си, че ако фондът желае да помогне, може да го направи, ако ли пък не – страната няма да прави нищо, за да получи тези пари.\r\nФондът се финансира основно от Норвегия и отчасти от Германия. Той финансира проекти по опазване на околната среда, залесяване и поддръжка на горския фонд в Амазония.  „Заради противоречивата политика по опазване на околната среда на държавния глава Жаир Болсонаро Норвегия спря своите вноски. Министърът на околната среда на Германия Свеня Шулце заяви, че ще замрази финансирането. Германското участие във фонда за Амазонка чрез Министерството на развитието не е засегнато.\r\nНаскоро президентът Болсонаро постави условия за приемането на помощта, която държавите от Г-7 искат да предоставят. Той обвини лидерите на най-развитите страни, че нарушават суверенитета на страната му и са хвърлили око на земните богатства на региона.   Дори синът му Едуардо подозира нечисти намерения: \"Амазония, тази красива жена, среща някакъв човек. Той отива при нея, намига й, иска да й купи питие. Не мисля, че тази напитка е напълно безплатна, нали?\"    Държавният глава на Бразилия Жаир Болсонаро е изложен на все по-силен международен натиск заради горските пожари. Критиците го обвиняват, че не действа достатъчно енергично срещу бедствието.\r\nПрезидентът е близо до аграрното лоби и се съмнява в твърденията, че човешката дейност е предизвикала климатичните изменения. Природозащитниците смятат, че Болсонаро е отговорен за увеличилите се пожари в Амазония.\r\nВ крайна сметка Болсонаро забрани контролираното палене на терени за период от два месеца. ", "date": "2019.08.30", "title": "Болсонаро-син заяви, че не иска да „проституира” срещу помощи "}
{"url": "https://www.actualno.com/society/katedralata-sv-aleksandyr-nevski-chestva-hramov-praznik-news_812509.html", "text": "      Патриаршеската катедрала \"Св. Александър Невски\" чества един от своите храмови празници - Пренасяне честните мощи на св. Александър Невски на 30 август.      Св. благоверен княз Александър Невски е един от най-благочестивите и ревностни руски държавници, живял през XIII век и неимоверно потрудил се за утвърждаването на светото Православие сред руския народ, въпреки многобройните татарски нашествия и завладявания, които земите между Новгородското княжество, Азовско и Черно море преживявали в онова време.   На 23 ноември Църквата чества паметта на св. Александър Невски, а на 30 август - събитията, свързани с решението на император Петър Велики мощите на светеца да бъдат тържествено пренесени от храм \"Рождество Богородично\" - гр. Владимир, където почивали, в новооснования Санкт Петербург, съобщиха от Светия Синод.\r\nСв. мощи на благоверния княз Александър били положени в построената в негова чест Александро-Невска лавра, където почиват и до днес.   ", "date": "2019.08.30", "title": "Катедралата \"Св. Александър Невски\" чества храмов празник "}
{"url": "https://www.actualno.com/crime/mashtabna-akcija-sreshtu-telefonni-izmamnici-v-gr-levski-news_812618.html", "text": "      Град Левски осъмна блокиран от полиция и жандармерия. При акцията се претърсват 10 адреса. По информация на Нова телевизия вече има и арестувани.      Операцията е срещу , които живеят в квартал на богатите, но официално нямат доходи. Струпване на сили на реда има пред дома на познатият като Келеша Димитър Серафимов, считан за един от тарторите на групи за измами.   Подобна акция имаше и в Горна Оряховица. А Левски е един от трите града с концентрация на този вид престъпност. ", "date": "2019.08.30", "title": "Мащабна акция срещу телефонни измамници в гр. Левски"}
{"url": "https://www.actualno.com/books/kakvo-vidja-jenata-na-lot-news_812578.html", "text": "      През 2008 книгата „Какво видя жената на Лот“ печели наградата за най-добър гръцки роман на годината. През 2013 г. е издадена в Англия и английският \"Гардиън\" я нарежда сред най-добрите научнофантастични романи. Преведена е и на френски език.      Четирийсет века след библейската катастрофа в Содом и Гомор, същата тази земя около бреговете на Мъртво море се отваря и оттам започва да извира мистериозна виолетова сол с уникален вкус и качества на наркотик. Нейната поява променя из основи географията на цели три континента – Африка, Азия и Европа. Съвсем внезапно Париж се превръща в средиземноморски град. Виолетовата сол завладява и заробва света безшумно. Консорциумът на Седемдесетипетимата е собственик на правата над нейния добив и маркетинг. Съвременният Содом – Колонията, е мястото, което е представено в още по-тъмни краски и от прастария град. В нея живеят хиляди хора, работещи в добива и преработката на виолетовата сол. Хора, подчинени и непрекъснато следени от Консорциума, чиято база се намира в Париж. Убийци, бегълци и лъжци – колонията е рай за тези, които бягат от Европа, особено за привилегированите Пурпурни звезди. Шестима \"дворцови\" служители и губернаторът на Колонията представляват ядрото на романа. Тези шестима души са съпругата на губернатора, свещеникът, съдията, лекарят, комендантът на Колонията и личният секретар на губернатора. Но когато губернаторът на колонията Верà (наречен на името на библейския цар) умира внезапно и загадъчно, шестимата служители се обръщат един срещу друг, предизвиквайки ужасяваща верига от събития, които заплашват самото съществуване на Колонията. Тогава започва да се разплита интелектуално-психологическата игра на Буразопулу.   Книгата е изградена от писма доклади за събитията, случили се в петнайсетдневен период от време – от смъртта на Вера, до двайсетгодишния юбилей на колонията. Яснота в събитията внася Филеас Бук – най-големият съставител на писмословици в неговата епоха, към когото пак чрез писмата си изпращат своите послания тези шестима придворни.\r\nВ Париж Филеас Бук е избран от зловещия Консорциум чрез епистоларните признания на шестимата да състави писмословица и така да отсее истината от лъжите, за да разбере кой е убил губернатор Вера. Но докато Филеас разкрива мистерията, той започва да осъзнава, че това не са обикновени писма и че самият ход на човешката история е поставен на карта. В случая писмословицата е с характера на меандър, древен гръцки ключ, за разгадаване на трудно обяснимите явления. Последвалите писма доклади на \"дворцовите\" служители до Консорциума – нещо нечувано, тъй като единствен губернаторът има право на контакт със Седемдесетипетимата – и написани независимо едно от друго, но и внезапната поява на един нов губернатор, раздаващ налудничави заповеди, представляват основата на сюжета.  Съзаклятието между героите, напомнящо държавата на Платон, пригодена към днешна дата, с всички онези факти, сочещи за духовно разложение и съсловни разлики, поставя читателя в свят, където той не само се пита дали не представлява част от него, но и доколко самият той е спомогнал за развитието му в тази насока.\r\nЙоанна Буразопулу е родена в Атина през 1968 г. Завършва специалност Hotel management във Висшия факултет по туризъм. Следдипломната си квалификация получава в University of Buckingham, Англия, в сектора по международен хотелиерски мениджмънт. Работи в областта на туризма и хотелиерството до 2000 г. През 2002 година завършва специалност „Здравен мениджмънт“ в атинския National School of public administration. Работи като държавен служител в областта на здравното обслужване на населението и в разработването на здравни програми към Втора периферна здравна система на област Атика. Автор е на романи, театрални творби и истории, пише и за деца. Произведенията на Йоанна Буразопулу принадлежат към категорията на литературната фантастика и политическата алегория. Това са антиутопични романи, които съчетават елементи от гротеската, атмосферата на мистерия и сюжети, изпълнени с неочаквани обрати; те изобразяват политически системи на бъдещето, фантастични общества в кризисен или преходен период и конфликти в перспектива.   \"Може би Содом не е мит. Може би това царство съществува под формата на някакъв краен вътрешен предел, при престъпването на който не се случва нищо страшно или свръхестествено, просто животът ти пресъхва като пустиня. Тогава осъзнаваш, че в Содом цари покой, а не безредие, че нито мирише на сяра, нито трупове те заобикалят и по-точно – нищо в средата не е променено освен единствено самият ти. Содом не е мит, неговият мит обаче вече толкова векове е смътен и неясен, затова не знаеш какво точно да си представиш, като чуеш името му, и всъщност ти се явява онова, което си пожелаваш, вместо онова, от което се страхуваш.\"      ", "date": "2019.08.30", "title": "Какво видя жената на Лот?"}
{"url": "https://www.actualno.com/america/vijte-koi-sa-naj-bezopasnite-gradove-po-sveta-news_812572.html", "text": "      Списание Economist обяви класацията на 60-те най-безопасни градове през 2019 година.      Лидерите в цялостното класиране през 2019 година са  три града в Азия - Токио, Сингапур и Осака. В класацията следват Амстердам, Сидни, Торонто, Вашингтон, Копенхаген, Сеул и Мелбърн, предаде БГНЕС.   В същото време шест американски града веднага влязоха в челната десетка в класацията за цифрова сигурност: Чикаго, Вашингтон, Лос Анджелис, Сан Франциско, Далас и Ню Йорк взеха съответно от 3 до 8 място.\r\nНа края на класацията са  Янгон (Мианмар), Каракас (Венецуела) и Лагос (Нигерия).  Индексът за безопасни градове се основава на 57 показателя, които са  разделени на четири категории, а именно осигуряване на цифрова и лична  сигурност, здравна сигурност, както и осигуряване на инфраструктурна  сигурност.\r\nКакто е отбелязано в доклада за индекса на безопасни градове, през 2019 година при съставянето на рейтинга са били взети под внимание няколко нови критерия. Например тази година авторите са взели предвид наличието и бързината на спешните служби в града, наличието на авариен план, наличието на застраховка при бедствия и възможността да се защити инфраструктурата в случай на кибератака. ", "date": "2019.08.30", "title": "Вижте кои са най-безопасните градове по света "}
{"url": "https://www.actualno.com/analysis/rusija-otvarja-nov-marshrut-za-iranskija-petrol-do-turcija-i-sirija-news_812563.html", "text": "             По-рано Иран извършваше доставки на петрол в Сирия и Турция през Суецкия канал. Този маршрут се превърна в проблематичен, след като президентът на САЩ Доналд Тръмп изтегли страната от споразумението за и наложи икономически санкции на близкоизточната република.   Държавите, които купуват ирански петрол или подпомагат доставката му, рискуват санкции от САЩ. Танкер, превозващ ирански петрол до Сирия, бе задържан миналия месец от египетските власти при преминаването му през Суецкия канал, според иранските държавни медии. Кайро отрече докладите и настоя, че водният път остава отворен за иранските кораби.\r\nГеорги Мурадов, представител на Кремъл в Крим, който Русия присъедини през 2014 г., обяви предложението. „Иран може да използва нашите транспортни възможности и да транспортира петрол през канала Волга-Дон, през Крим, до Черно море. Взаимният интерес към сътрудничество между Иран и Крим нараства, особено като се има предвид антииранската политика на САЩ“.  Каналът Волга-Дон е дълъг 101 км и е част от система от вътрешни водни пътища, които свързват Каспийско море със световните океани през Азовско и Черно море. все още не е отговорил публично на руското предложение, но перспективата за алтернативен път за доставка би могла да бъде изключително ценна за иранската нефтена индустрия.   Американските санкции, които бяха наложени през ноември миналата година, доведоха до спад на износа на ирански петрол от около 2,5 милиона барела на ден до половин милион, според анализатори. Турция заяви през май, че спира вноса на ирански петрол, за да се съобрази с американските санкции. Иран също превозва нефт на изток до Китай, единственият му друг клиент – поне явен. Засега САЩ не са склонни да налагат наказателни санкции на Китай, най-големия вносител на ирански петрол, поради опасенията, че този ход може да влоши търговския спор между двете страни.    Миналия месец британските морски пехотинци и пристанищните власти в Гибралтар задържаха „Грейс 1“, танкер, за който се подозираше, че пренася суров петрол в нарушение на санкциите на Европейския съюз срещу режима на президента Башар Асад. Корабът бе освободен след пет седмици. ", "date": "2019.08.30", "title": "Русия отваря нов маршрут за иранския петрол до Турция и Сирия"}
{"url": "https://www.actualno.com/dobrich/ovladjan-e-pojaryt-kraj-durankulak-news_812614.html", "text": "      Цяла нощ дежурен екип огнеборци са останали край огнището на пожара, който вчера вилня в района на Дуранкулашкото езеро, съобщи директорът на областната дирекция Пожарна безопасност и защита на населението в Добрич старши комисар Дарин Димитров. Задачата на пожарникарите е била да не допуснат огънят да излезе извън езерото, ако вятърът обърне посоката си.      Пламналият около 13 часа вчера огън е унищожил около 3 хил. дка суха тревна растителност и малко над 20 дка борова гора. Пламъците вчера стигнаха до крайните къщи на Дуранкулак и само бързата намеса на огнеборците е предотвратила пожарът да обхване селото.    ", "date": "2019.08.30", "title": "Овладян е пожарът край Дуранкулак"}
{"url": "https://www.actualno.com/europe/london-se-gotvi-za-brexit-pochva-nova-serija-ot-pregovori-s-es-news_812593.html", "text": "      Британското правителство предоставя 3 милиона паунда за оказване на помощ за оформяне на документите на британците, живеещи в ЕС след Брекзит, съобщи Министерството на външните работи на Великобритания.      Засега Великобритания трябва да напусне ЕС най-късно на 31 октомври. След това всички граждани на ЕС, които живеят във Великобритания и британците, които живеят в ЕС, трябва да се регистрират и да получат статут на постоянно пребиваващи. За целта е необходимо да се подаде заявление, да се попълни и изпрати въпросник до миграционните служби и да се преминат на биометрични процедури.   \"Ще бъдат подпомогнати британски граждани, живеещи в ЕС, които може да имат затруднения при попълването на необходимите документи за статут на пребиваващи. Правителството ще отпусне 3 милиона паунда за финансиране на благотворителни и доброволчески организации, които ще информират британските граждани, живеещи в ЕС, за необходимостта от регистрация като пребиваващ в ЕС и ще ги подпомагат при подаване на заявления\", казаха от външното министерство на Острова.\r\nВ страните от ЕС живеят повече от милион британци. Британското правителство планира да се съсредоточи върху помощта към онези, на които ще е трудно да получат статут на пребиваване по някаква причина: пенсионери, хора с увреждания, тези, които живеят в отдалечени райони или се нуждаят от преводачески услуги. Организациите, желаещи да предоставят такива услуги, могат да кандидатстват за финансиране от Британското външно министерство до 19 септември.  Междувременно Лондон обяви, че британските преговарящи по Brexit ще се срещат с колегите си от ЕС два пъти седмично през септември.\r\nВеликобритания трябва да напусне Европейския съюз на 31 октомври без споразумение със Съюза, освен ако британското правителство не успее да получи одобрението на британския парламент за сделката от времето на Тереза Мей, която три пъти беше отхвърляна - или ако не договори нова сделка.   Борис Джонсън иска предпазната клауза за Северна Ирландия и нейните резервни разпоредби относно ирландската граница да бъдат премахнати напълно - единственото нещо, което депутатите посочиха, че са готови да подкрепят. Става въпрос за искането на ЕС границата да остане отворена, независимо дали Великобритания ще сключи търговска сделка с ЕС след излизането си, като Брюксел прокарва текст, в който няма срок колко дълго да остане отворена границата.    \"Готови сме да работим по енергичен и решителен начин, за да постигнем сделка\", каза Джонсън.\r\nГлавният преговарящ за Brexit на Борис Джонсън е Дейвид Фрост. Към него в Брюксел ще се присъединят различни служители в зависимост от дневния ред на разговорите, включително експерти по митниците, регулаторните въпроси и търговската политика, заяви правителството в Лондон.\r\n\"Досегашните дискусии показват, че двете страни остават на разстояние по ключови въпроси, но и че двете страни са готови да работят усилено, за да намерят път. Екипите възнамеряват да преодолеят редица проблеми, включително  безизходицата около предпазната клауза. Премиерът беше категоричен, че  няма да има нова сделка, освен ако споразумението за оттегляне не бъде  отворено отново и не бъде отменена предпазната клауза\", се казва в изявление на говорител от офиса на Джонсън.    ", "date": "2019.08.30", "title": "Лондон се готви за Brexit, почва нова серия от преговори с ЕС"}
{"url": "https://www.actualno.com/health/za-kogo-e-opasno-kafeto-news_812579.html", "text": "      Хората с хронична умора трябва по-добре да се въздържат от пиене на кафе, казва диетологът и гастроентеролог Нурия Дианова пред \"Вечерна Москва\".      Според нея напитката влияе негативно върху статус на такива пациенти, особено ако се консумира в големи количества. Гастроентерологът отбеляза, че след известно време кафето престава да има ободряващ ефект.   \"Обратният процес започва, когато цялата умора настъпва наведнъж. Това провокира мигренозна болка, нарушения на съня.\", каза Диянова пред изданието.\r\nТя добави, че кафето стимулира перисталтиката, така че при разхлабване е по-добре да се даде предпочитание на чая.  \"Също така кафето има диуретичен ефект и до известна степен помага за изхвърлянето на калций от тялото\", каза лекарят.\r\nТя посъветва жените по време на менопаузата да пият кафе само с мляко, а хората с ниско кръвно - черно подсладено кафе, предаде БГНЕС.   \"Най-важното е, че трябва да бъде приготвяно по някакъв подходящ  начин: в кафе машина, кафеварка, филтърна торбичка. Разтворимият продукт преминава през огромен брой технологични процеси и не можем да кажем, че можем да получим полезни вещества от него.\" - подчерта гастроентерологът.     ", "date": "2019.08.30", "title": "За кого е опасно кафето?"}
{"url": "https://www.actualno.com/interest/ucheni-syzdadoha-neiznosvashti-se-stavni-protezi-news_812562.html", "text": "      Руската корпорация „Тактическо ракетно въоръжение” работи над неизносващи се ставни протези, изработени от въглеродо-въглероден композит, а не от традиционния титан, обяви генералният директор Борис Обносов.      За разработката се ползва много , която е на етап на сертифициране.   Срокът на живот на титаниевите протези е между 3 и 6 години, след което се налага да се прави нова операция. Освен това титанът се враства трудно в човешкото тяло, предаде БГНЕС.\r\nСтавата, изработена от въглеродо-въглерод има структура, подобна на костната и се вкоренява лесно. Срокът на нейния живот е безкраен или в крайна сметка достатъчен, докато самият е жив.  Композитният материал въглеродо-въглерод се различава от останалите композити по това, че и двете съставляващи, матрицата и свързващото вещество, се състоят от въглерод. При изработването на такива материални преплетените въглеродни влакна са напоени със смоли и се изпичат до получаване на въглеродна матрица. ", "date": "2019.08.30", "title": "Учени създадоха неизносващи се ставни протези "}
{"url": "https://www.actualno.com/interest/prouchvane-ne-syshtestvuva-gej-gen-news_812596.html", "text": "      Няма определен ген на хомосексуалността, но има смесица от генетични фактори и фактори на заобикалящата среда, които влияят на сексуалното поведение, се казва в ново проучване, публикувано в авторитетното списание Science.      Учени са изследвали генетиката на почти половин милион души, които сами са съобщили дали са преживели сексуално поведение с лице от същия пол. Не е бил установен модел сред генетичните варианти, който биха могли да използват за смислено идентифициране на сексуалната ориентация или поведение на човек, пише БГНЕС.   Проучването показва, че подобно на личността и на други сложни човешки черти, поведението се влияе от комбинация от генетични и фактори на обкръжаващата среда.\r\nАвторите на проучването са анализирали отговорите на участващите в изследването и са извършили асоциативни проучвания в генома върху данни на повече от 477 522 души. Открити са били пет генетични варианта, които са значително свързани с еднополовото сексуално поведение. Вариантите само частично се припокриват между мъже и жени и не позволяват смислено предсказване на сексуалното поведение на индивида, според заключенията.  \"Установихме, че основната генетична архитектура е много сложна, но със сигурност няма единична генетична детерминанта - понякога наричана в медиите \"гей ген\", заявиха изследователите.\r\n\"Всички измерени общи варианти заедно обясняват само част от генетичната наследственост на ниво популация и не позволяват смислено предсказване на сексуалните предпочитания на индивида\", добавят учените. ", "date": "2019.08.30", "title": "Проучване: Не съществува \"гей ген\""}
{"url": "https://www.actualno.com/america/brazilija-vremenno-zabrani-kontroliranoto-palene-na-tereni-v-amazonskata-djungla-news_812576.html", "text": "      Президентът на Бразилия Жаир Болсонаро нареди спирането на 60 дни на контролираното палене на терени в , за почистване на земята.      Декретът, спиращ лицензите за почистване на земята чрез огън, беше подписан от държавния глава и той изключва фитосанитарните подпалвания такива с учебна цел.   Световните лидери и природозащитниците призовават бразилското правителство да направи повече, за да спре опустошителните пожари в Амазонската джунгла, които я унищожават, предаде БГНЕС.\r\nПроблемът беше една от основните теми на срещата на Г-7 във Франция през уикенда. Президентът Еманюел Макрон определи пожарите като „сериозна международна криза“ и обвини Болсонаро, че е излъгал в обещанията си да се справи с проблема. На срещата лидерите решиха да отпуснат 20 милиона евро помощ за гасенето на огъня, но Болсонаро обвини държавните и правителствени ръководители на седемте най-развити държави, че се третират Бразилия като колония. Малко по-късно, бразилското правителство обяви, че приветства помощта, но иска само да решава как ще използва парите.   ", "date": "2019.08.30", "title": "Бразилия временно забрани контролираното палене на терени в Амазонската джунгла "}
{"url": "https://www.actualno.com/sofia/vseki-peti-grajdanin-na-sofija-e-protiv-sinjata-zona-prez-pochivnite-dni-news_812550.html", "text": "      21% от столичани са против въвеждането на синя зона през уикенда. Това става ясно от проучване на инициативата „Визия за София“, в което е изследвано кои са най-важните стратегически цели за развитието на града, пише \"Монитор\".       оценяват като най-приоритетни мерките и целите, свързани със запазването на живата среда в града, естетиката и качеството на градската среда и чистотата по отношение на въздух, води, улици и шум. Публичният транспорт се приема като важна сфера за развитие наред с изграждането на безопасни улици, улеснени пешеходни пресичания, качествена пътна настилка, създаване на споделени улици и пространства за гражданите.   Противоречиви са мненията за мерки като въвеждането на входна такса за преминаване с МПС през централна градска част и стесняването на лентите за движение по главните улици. Против въвеждането на входна такса за преминаване през централната градска част са 21%, като слабо приоритетна я определят 29%, а с оценка над 6 я оценяват 50% от интервюираните. Доста поляризирани са мненията и за въвеждане на такса задръстване. Против са 18 на сто, с ниска приоритетност я определят 11%, но за 70% тази мярка е важна и получава оценки над 6, като 27% й поставят най-високата оценка 10.\r\nКато важен гражданите посочват и градския транспорт, който според допитаните има нужда от инвестиции в разширяване на мрежата, намаляване на интервалите между превозните средства, оптимизиране на маршрутите и спирките, както и изграждане на буферни паркинги и разширяване и популяризиране на системата „паркирай и се вози“.  Образованието е оценено със средна оценка по степен на важност 8,13, а като най-важни мерки за неговото развитие са посочени обновяването на материалната база на училищата, увеличаването на броя на местата по райони в детските ясли, градини, училища, отварянето и обновяването на повече градски пространства за младежи, връзката на бизнеса с образованието. Предлагането на културни събития също е едно от най-високо оценените области. ", "date": "2019.08.30", "title": "Всеки пети гражданин на София е против синята зона през почивните дни"}
{"url": "https://www.actualno.com/interest/szo-pravi-globalen-registyr-za-izsledvanijata-vyrhu-choveshkija-genom-news_812583.html", "text": "      СЗО създава глобален регистър за изследванията върху манипулациите на човешкия геном, след призивите за прекратяване на подобни практики, които бяха използвани в Китай миналата година за да се модифицират генетично две момичета-близначки.      \"Новите технологии за модифициране на генома са многообещаващи и надежда за онези, които страдат от болести, за които смятахме, че са неизлечими\", заяви директорът на СЗО. \"Но част от употребата на тези технологии представлява уникално и безпрецедентно предизвикателство – етично, социално, регулаторно и техническо\", добави той, според БГНЕС.   Миналата година китайски учен съобщи, че е променил ДНК-то на близначки чрез молекулярни ножици, за да не могат да се заразят с ХИВ вирус. Той беше уволнен от университета, където работи, а полицията започна разследване срещу него и му беше наредено да прекрати работата си. Но новината предизвика гнева на учени от целия свят, според които процедурата е неетична и потенциално опасна. СЗО създаде специална комисия, която да разследва случая.\r\nВ момента 30 държави имат закони, които директно или индиректно забраняват клиничната употреба на генно модифициране.   ", "date": "2019.08.30", "title": "СЗО прави глобален регистър за изследванията върху човешкия геном "}
{"url": "https://www.actualno.com/society/prognoza-za-vremeto-30-avgust-petyk-news_812544.html", "text": "      Днес ще е предимно слънчево, в следобедните часове с временни увеличения на облачността, но вероятността за валежи е много малка. Това съобщи дежурният синоптик Красимир Стоев от Националния институт по метеорология и хидрология, цитиран от агенция \"Фокус\".      Ще продължи да духа слаб, в източните райони – до умерен вятър от изток-североизток. Ще се задържи горещо, с максимални температури между 30° и 35°. Атмосферното налягане е и ще се задържи малко по-високо от средното за август.   Над Черноморието ще е предимно слънчево. Ще духа до умерен вятър от изток-североизток. Максимални температури на въздуха: 27-28°. Температурата на морската вода е 27°. Вълнението на морето ще бъде 2-3 бала.\r\nНад планините ще бъде предимно слънчево, след обяд с временни увеличения на облачността, но вероятността за валежи е много малка. Ще духа до умерен североизточен вятър. Максимална температура на височина 1200 метра около 22°, на 2000 метра – около 15°.  През почивните дни и в началото на следващата седмица времето ще се задържи без съществена промяна - предимно слънчево, в следобедните часове с временни увеличения на облачността, без валежи. Ще остане горещо, с максимални температури над 30°, достигайки на места 35°-36°. Вятърът от изток-североизток ще се запази, ще е слаб до умерен, в Източна България - по-често умерен. ", "date": "2019.08.30", "title": "Прогноза за времето - 30 август (петък)"}
{"url": "https://www.actualno.com/football/pochina-dyshterichkata-na-legenda-na-barselona-i-real-madrid-news_812607.html", "text": "      Деветгодишната дъщеря на бившия мениджър на Барселона Луис Енрике е починала след раково заболяване.      49-годишният Енрике потвърди смъртта на дъщеря си Ксана, заявявайки, че се е борила с остеосаркома - или рак на костите - в продължение на \"пет интензивни месеца\".   В пост в нейна памет, публикуван в Twitter, той написа: „Ще ни липсваш много, но ще те помним всеки ден от живота ни, с надеждата, че в бъдеще ще се срещнем отново. Ще бъдеш звездата, която води нашето семейство. Почивай, скъпа Ксана.\"\r\nЕнрике благодари на тези, които през последните месеци изпратиха добри пожелания за тяхната \"дискретност и разбиране\". Той също изказа благодарността си и на медицинския екип, който лекува дъщеря му \"за тяхната всеотдайност и отношение\".  Испанският премиер Педро Санчес беше сред онези, които почетоха паметта на Ксана. Той написа в Twitter: \"Няма думи, които да са равнозначни на тази болка\".\r\nБившият клуб на Енрике Барселона заяви, че изказва \"цялото си  съчувствие\". Голямата звезда на каталунците Лионел Меси каза: \"Ние сме с вас ... цялата сила на света.\"   Нападателят на Барселона Луис Суарес също пусна пост в Twitter: \"Миг на голяма болка и тъга. Почивай в мир, малка Ксана.\"    Вратарят на Испания и Манчестър Юнайтед Давид де Хеа заяви, че е \"безмълвен\", а испанската тенис легенда Рафаел Надал каза, че \"не може да си представи болката на семейството\".\r\nЕнрике, който е играл за Реал Мадрид и Барселона по време на футболната си кариера, се оттегли като треньор на националния отбор на Испания през юни след 11 месеца на поста. Тогава Испанската футболна федерация заяви, че Енрике е напуснал по лични причини. Енрике благодари на служителите на федерацията \"за вярата, която ми показаха, и за разбирането на ситуацията\". ", "date": "2019.08.30", "title": "Почина дъщеричката на легенда на Барселона и Реал Мадрид"}
{"url": "https://www.actualno.com/celebrate/pochitame-sv-aleksandyr-news_812418.html", "text": "      Св. Александър живял в царуването на Константин Велики. Участвал е в Първия вселенски събор вместо престарелия и болен патриарх Митрофан, след чиято смърт бил възведен в сан патриарх и управлявал Цариградската църква от 325 до 340 г. Той бил ревностен защитник на вярата и паството си от коварството на еретици и езичници.      Веднъж, както свидетелства историкът Созомен, езическите философи поискали да встъпят в спор за вярата с православния епископ. Александър се обърнал към оня, който бил избран за състезанието, и с твърдост му казал: “В името на Господа Иисуса Христа заповядвам ти да мълчиш!” И философът веднага онемял. Това чудо обърнало самия философ и мнозина други към Христовата вяра.   За друго едно чудо – внезапната смърт на Арий вследствие на молитвата на св. Александър – сведетелства неговия съвременник св. Атанасий Александрийски в писмото си до епископ Серапион. Еретикът Арий отхвърлял Божеството на Иисус Христос. За това лъжеучение бил осъден на Първия вселенски събор и предаден на отлъчване от Църквата. По-късно той проявил лицемерно разкаяние и склонил император Константин Велики да го помилва. Константин заповядал на патриарх Александър да допусне Арий до църковно общение. Но патриархът бил строг ревнител на истината. Той виждал неправдата и не желаел да бъде изпълнител на царската повеля.\r\nИзпаднал в мъчително недоумение, Александър от все душа се обърнал към Бога и с пламенна молитва, щото сам Господ по каквито пътища знае, да не допусне да се вмъкне в Църквата най-злият нейн враг. И Бог изпълнил молитвата на праведника. На другия ден сутринта Арий, заобиколен от свои съмишленици, тръгнал да отиде в съборния храм. По пътя внезапно почувствал силни стомашни болки, паднал и умрял. Всички били поразени от внезапната смърт на еретика и то в минутата, когато той вече тържествувал от своя кощунствен успех. В това събитие всички признали чудното Божие застъпничество за опазване чистотата на светата православна вяра.  Св. Александър починал в 340 г. на 98-годишна възраст. ", "date": "2019.08.30", "title": "Почитаме Св. Александър"}
{"url": "https://www.actualno.com/politics/ekspert-fon-der-lajen-dojde-da-razbere-kakvo-iska-bylgarija-v-novata-ek-news_812616.html", "text": "      Според мен Урсула фон дер Лайен дойде в България, защото българската позиция за следващата ЕК не беше ясно артикулирана. Това заяви бившият говорител на МВнР и анализатор Весела Чернева.      Чернева смята, че е ставало дума за това къде България може да се намеси в пъзела на политически и партийни искания, големи и малки страни. \"Ако не заявим позицията си сега, ще остане това, което другите не искат\", подчерта анализаторът пред БНТ. Тя добави, че сега България е хвърлила повече яснота какво иска в новата ЕК – секторите на цифровите технологии и образованието са ни приоритет.   Весела Чернева оправда председателя на ЕК и за думите, че сме в невероятен икономически растеж и сме готови за бурно развитие по отношение на иновациите. Лайен каза следното: \"Виждам една държава, която е готова за бъдещето с инвестиции в иновациите, и в научно-изследователската и развойна дейност\".\r\nИстината е, че можеше да имаме по-голям икономически растеж, както се случва с други държави около тях, смята бившият говорител на МВнР и подчерта: Въпросът е дали България е готова да направи качествен скок, тъй като в България няма индустрия, която да може да осигури наваксване спрямо нивото на ЕС.  Урсула фон дер Лайен ще трябва да се справя с отчаянието на Източна Европа от загубата на младите ѝ интелигентни хора, които отиват да търсят своето щастие на Запад, категорична беше Чернева, визирайки т.нар. \"изтичане на мозъци\".\r\nПрипомняме, че при вчерашната визита на председателя на ЕК премиерът да ѝ бъдат задавани въпроси. \"Няма да има въпроси, не за друго, а защото можем да я поставим в неудобно положение да отговаря за нещо, което още не е в цялостния вид договорено\", заяви Борисов. ", "date": "2019.08.30", "title": "Експерт: Фон дер Лайен дойде да разбере какво иска България в новата ЕК"}
{"url": "https://www.actualno.com/chronicles/v-sofija-e-otkrit-pametnikyt-na-car-osvoboditel-news_812420.html", "text": "      Паметникът на Царя Освободител, наричан още Паметник на Освободителите, е сред най-внушителните паметници в София.      Издигнат е в чест на Освобождението на България (1878 г.), в израз на признателността на българския народ към руския народ в лицето на руския император Александър II и като символ на българската свобода. Намира се на столичния булевард „Цар Освободител“ на площад „Народно събрание“ с лице към сградата на Народното събрание. Официалното му откриване е през 1907 г.   Паметникът е сред големите постижения на прочутия флорентински скулптор Арналдо Дзоки. Италианецът печели конкурса за проект, обявен в края на 19 век по инициатива на Върховния поборническо-опълченски комитет, в конкуренция с близо 90 скулптори от 15 страни. Инженерно-техническото изпълнение на паметника е поверено на инж. Христо Станишев. Паметникът е основно ремонтиран през 2013 г. ", "date": "2019.08.30", "title": "В София е открит Паметникът на Цар Освободител"}
{"url": "https://www.actualno.com/europe/kraj-na-razsledvaneto-sreshtu-shtrahe-za-zloupotreba-s-vlast-news_812603.html", "text": "      Прокуратурата за борба с икономическите престъпления и корупцията в Австрия приключи разследването срещу бившия австрийски вицеканцлер и бивш председател на \"Партията на свободата на Австрия\" Хайнц-Кристиан Щрахе и неговия сътрудник Йохан Гуденус по подозрение за злоупотреба с власт във връзка с аферата \"Ибиса\", предава APA, цитирана от Агенция \"Фокус\".      Разследването срещу Щрахе и Гуденус започна през юни тази година, след като се появи запис на двамата как си говорят с оказала се мнима племенница на руски олигарх как може партията им да бъде финансирана по тъмни схеми и олигархът също да има изгода. Кадрите показват как австрийските политици говорят за възможността за предоставянето на опростен достъп до строителни договори в Австрия в замяна на финансова подкрепа за партията. Случката е преди парламентарните избори в страната през 2017 година.   От австрийската прокуратура обаче заявиха, че след задълбочена проверка е взето решение да бъде прекратено производството по отношение на евентуалната злоупотреба със служебно положение, тъй като и двамата политици към момента на случващото се през 2017 година не са били на държавна служба и не са имали правомощията да разпределят държавни поръчки. В тази връзка не е извършено никакво нарушение, заключиха магистратите. В същото време прокуратурата продължава да разследва двамата политици по подозрение със злоупотреба с доверието.\r\n\"Изискването за финансова подкрепа за нарушителя, за да стане държавен служител или обещанието да повлияе на длъжностното лице не е наказуемо в съответствие с приложимото законодателство\", се казва в мотивите.  Генералният секретар на \"Партията на свободата на Австрия\" Харалд Вилимски приветства решението и нарече свалянето на обвиненията срещу Щрахе удар срещу онези, започнали мръсна политическа борба срещу политика. ", "date": "2019.08.30", "title": "Край на разследването срещу Щрахе за злоупотреба с власт"}
{"url": "https://www.actualno.com/america/oshte-edin-amerikanski-shtat-e-v-izvynredno-polojenie-zaradi-uragana-dorian-news_812592.html", "text": "      Губернаторът на американския щат Джорджия Брайън Кемп обяви извънредно положение в 12 окръга заради приближаването на урагана \"Дориан\", предаде БГНЕС.      \"С приближаването на \"Дориан\" обявявам извънредно положение в областите Брентли, Брайън, Камдън, Чарлтън, Чатъм, Ефингъм, Глин, Либърти, Лонг, Макинтош, Пиърс и Уейн, за да получат помощ в подготовката, реакцията и възстановяването\", заяви губернаторът.\r\nГубернаторът на Флорида Рон Де Сантис също обяви извънредно положение заради \"Дориан\".   По-рано американският президент Доналд Тръмп заяви, че отменя посещението си в Полша, насрочено за този уикенд заради приближаващия се ураган \"Дориан\". Според него \"Дориан\" може да се превърне в един от най-големите урагани в историята на САЩ.  В сряда стана известно, че тропическата буря \"Дориан\" в Атлантическия океан се е усилила до ураган. Според центъра за проследяване на ураганите \"Дориан\" се приближава до остров Сейнт Томас, част от Вирджинските острови на САЩ. Поривите на вятъра достигат 120 км/ч.\r\n\"Дориан\" е четвъртият ураган през този сезон. От трите предишни само \"Бари\" взе жертви – загина един човек.\r\nПрез миналия сезон Флорида беше засегната от два урагана - \"Гордън\" и \"Майкъл\", които взеха няколко десетки жертви.     ", "date": "2019.08.30", "title": "Още един американски щат е в извънредно положение заради урагана \"Дориан\""}
{"url": "https://www.actualno.com/europe/vulkanyt-stromboli-izrigna-otnovo-video-news_812594.html", "text": "      Ново изригване на вулкана Стромболи, разположен на едноименния италиански остров в Тиренско море край Сицилия, беше регистрирано късно през нощта, предаде БГНЕС.           Според местните жители около 22:45 часа (23:45 българско време) чули мощна експлозия, след която колона от вулканична пепел и пясък се издигнала над кратера на вулкана. След това, с интервал от около 20 минути, са станали още две по-малко мощни експлозии, които също били придружени от изхвърлянето на вулканичен материал.\r\nОсвен това лава е започна да се излива от кратера на западния склон на вулкана. Там, на надморска височина от около 600 метра, има вдлъбнатина, наречена \"Огненият поток\", по протежение на която лавата достига до морето. Според очевидци потокът от лава вече се вижда от разстояние от няколко километра.   ", "date": "2019.08.30", "title": "Вулканът Стромболи изригна отново (ВИДЕО)"}
{"url": "https://www.actualno.com/society/novini-ili-novini-kartinata-na-pechata-za-30-avgust-news_812559.html", "text": "              Ежедневникът коментира концепцията за координирано морско присъствие в редица стратегически региони, обсъждана от министрите на ЕС. Всъщност за момента идеята е в начален стадий, заяви по-рано ръководителят на дипломацията на ЕС Федерика Могерини. Тя председателстваше неформалната среща на министрите на външните работи на държавите членки в Хелзинки, по време на която е бил обсъден проблемът за морската безопасност. Могерини подчерта, че идеята е била предложена преди няколко месеца и не е свързана с настоящата ситуация в Ормузкия пролив. Световните агенции отбелязват, че документът предполага възможност за държавите от ЕС да получават и да си обменят информация на базата на данни, получени от присъстващи на място национални морски сили.   От 14:00 ч. в петък до 10:00 ч. в неделя в участъка от АМ „Струма“ в района на Дупница ще има две ленти за движение за леките автомобили и ППС до 12 т в посока Кулата и една за София, информира изданието, позовавайки се на съобщение на Агенция \"Пътна инфраструктура\" (АПИ), което предупреждава шофьорите. Става ясно, че от 10:00 ч. в неделя до 14:00 ч. в петък, когато трафикът за столицата е по-интензивен, ще има две ленти за София и една за Кулата. С въвеждането на реверсивното движение ще се улесни пътуването в пиковите дни и часове. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности, уточняват още от АПИ. Изданието коментира бъдещето на \"Българска армия\". ЦСКА е на път да завърши докрай мисията си за тотално обновяване на стадиона. Собствениците Гриша Ганчев и Юлиян Инджов се срещнаха със Здравко Здравков, главен архитект на София, по наболелия въпрос. Присъстваха и хора от Министерството на спорта, където „червената“ делегация от най-високо ниво беше в сряда. \"Труд\" пише още, че \"Българска армия\" ще се превърне в стадион от най-висока категория.     Всекидневникът пише, че Столичният инспекторат е съставил акт за извършено административно нарушение на шофьора на товарния автомобил от който се разля масло върху пътните платна на ул. „Резбарска” и бул. „Данаил Николаев“. Наказанието е глоба в размер до 5000 лв. за физически лица. На фирмата собственик на товарния автомобил ще бъде изпратена покана за съставяне на акт за установяване на административно нарушение, отбелязва още \"Монитор\". ", "date": "2019.08.30", "title": "Новини или Novini - картината на печата за 30 август"}
{"url": "https://www.actualno.com/politics/vss-prodyljava-da-blokira-uchastieto-na-vodacha-na-listata-na-demokratichna-bylgarija-za-sofija-news_812601.html", "text": "      За втори път съдийската колегия на Висшия съдебен съвет (ВСС) ще отложи заседание за освобождаване на съдията от Софийския районен съд Методи Лалов. Причината - няма да бъде събран кворум, тъй като 10 от общо 14 кадровици са в отпуск, пише в. \" \".      Отлагането значи, че Лалов няма да бъде освободен от съдебната система от 2 септември и по този начин той ще бъде ограничен в опита си да се бори да стане общински съветник от листата на в София. Припомняме, че Лалов ѝ е водач.   \"Предполагам, че Вероника Имова, Даниела Марчева и Боян Магдалинчев, които разглеждат образуваните срещу мен две поръчкови дисциплинарни производства, също имат важни основания да ги държат \"на трупчета\" вече близо две години. Основанията им могат да са всякакви, но не намират никаква опора в закона. Така тези тримата, изпратени във ВСС от ГЕРБ и БСП, в завиден синхрон и въпреки многократното ми настояване да приключат делата или да се отведат от разглеждането им, ме лишават от правото да получа справедливост от ВАС (този състав на ВСС даде достатъчно примери, че е неспособен на такава, затова надеждата ми остава в съда). Така Имова, Марчева и Магдалинчев предоставят възможност на поръчкови журналисти и пропагандни медии да пишат лъжи по мой адрес. И докато са длъжници на мен и на съдебната система, дават интервюта в такива медии. Това е гавра с достойнството на съдиите\", във Facebook.\r\nПървото провалено заседание бе на 15 август. Въпреки че бе ясно и че на 30 август повечето кадровици ще са в отпуск, председателят на ВКС Лозан Панов свика заседание, заключва \"24 часа\".  Преди да бъде приета оставката на Лалов, той трябва да изготви актовете си по 111 дела. ", "date": "2019.08.30", "title": "ВСС продължава да блокира участието на водача на листата на \"Демократична България\" за София"}
{"url": "https://www.actualno.com/society/dyrjavata-iska-agencijata-po-geodezija-i-kadastyr-da-stane-obekt-ot-nacionalno-znachenie-news_812602.html", "text": "      Агенцията по геодезия, картография и кадастър (АГКК) да бъде определена за обект със стратегическо значение. Това предвижда подготвен от Министерството на регионалното развитие и благоустройството проект за допълнение на правителствено постановление, с което се определят стратегическите обекти и дейности. Проектът на нормативния документ е публикуван за обществено обсъждане.       С увеличаване на покритието на страната с кадастрална карта и  кадастрални регистри, което в момента е 84%, и с промените в Закона за  кадастъра и имотния регистър, които влязоха в сила от 22 август,  значително ще се увеличават и потребителите на електронни услуги . Това  създава предпоставка за риск за нормалното функциониране на  информационната система, което предполага необходимостта от въвеждането  на определени защитни мерки, смята МРРБ.    Включването на агенцията в единния списък за определяне на  стратегическите обекти и дейности, които са от значение за националната  сигурност, ще доведе до предотвратяването на негативни последици за АГКК  и за потребителите на кадастрални услуги, произтичащи от липсата на  информационни системи на кадастъра със съответните функционалности.  Основна задача на АГКК е създаването на кадастралната карта и кадастралните регистри в цифров вид за територията на цялата страна, поддържането им в актуално състояние и осигуряване на основни кадастрални данни за нуждите на планирането, инвестиционното проектиране, изграждането на инфраструктурни обекти, решаването на проблеми при бедствия, опазване на околната среда, при реализиране на сделки с недвижими имот, дейности по директивата INSPIRE съгласно Закона за достъп до пространствени данни и други.  Всички те са изцяло зависими от функционирането на информационните системи на кадастъра - Интегрираната информационна система за кадастър и имотен регистър и Кадастрално-административната информационна система, които трябва да отговарят на съвременните изисквания, на ГИС системите за предоставяне на данни и електронни услуги, както и на промените в нормативната уредба. Чрез двете информационни системи АГКК изпълнява и задълженията си по внедряване на електронното управление, предоставяне на електронни услуги и създаване на предпоставки за автоматизиран междурегистров обмен. ", "date": "2019.08.30", "title": "Държавата иска Агенцията по геодезия и кадастър да стане обект от национално значение"}
