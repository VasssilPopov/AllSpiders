{"url": "https://www.actualno.com/europe/francija-plamna-zaradi-visokite-ceni-na-gorivata-desetki-sa-arestuvani-ima-zaginal-video-news_706714.html", "text": "  Френските органи на реда са задържали 117 души в хода на протестите срещу високите цени на горивата, съобщи представител на френското министерство на вътрешните работи на брифинг по повод демонстрациите, обхванали тази събота цяла Франция.     \"Силите на реда са задържали 117 души, 73-ма остават арестувани\", съобщава представителя на министерството и допълва, че числото на пострадалите при протеста е нараснало до 227 души. Загинал един човек - жена, която е била прегазена при инцидент на една от блокадите от опитал да премине шофьор. Той е возил болното си дете и според най-популярната версия за развоя на събитията се е паникьосал от многото хора, като е объркал газта със спирачката, което е довело до фаталния инцидент.  Близо 283 000 демонстранти са взели участие в блокадите, организирани от \"жълтите жилетки\" из цяла във Франция. Седем души са тежко ранени, включително полицейски служител, уточняват от министерството, докато все още на повече от 200 места блокадите не са вдигнати. Протестите станаха факт заради повишението на данъците за горивата още в края на миналата година, но движението на \"жълтите жилетки\" се разрасна много заради поскъпването на петрола в края на лятото.    ", "date": "2018.11.17", "title": "Франция пламна заради високите цени на горивата, десетки са арестувани, има загинал (ВИДЕО)"}
{"url": "https://www.actualno.com/society/dyrjavata-podgotvja-novi-merki-za-bezopasnost-na-asansiorite-news_706692.html", "text": "  Нови мерки за безопасност при возенето в асансьор подготвя държавата, предаде БГНЕС.     Държавната агенция за метрологичен и технически надзор, която следи за техническата поддръжка и експлоатация, ще наблегне и на обучителни кампании за използването им.   Според заместник-председателя на Агенцията Кирил Войнов хората нямат познания как да се возят, а обучението трябва да започне от най-ранна детска възраст.\r\nИнж. Валентин Маринков от българската асансьорна асоциация обясни в телевизионно интервю, че е нужно възможно най-бързо да заработи електронен регистър на асансьорите, защото без него се създават условия за рекет.  Същевременно от Министерството на икономиката заявиха, че в близко време предстои да бъде пусната информационна система за състоянието на асансьорите. Към момента не може да се каже броят на опасните асансьори в страната и как се поддържат.", "date": "2018.11.17", "title": "Държавата подготвя нови мерки за безопасност на асансьорите"}
{"url": "https://www.actualno.com/politics/antipravitelstven-protest-v-sofija-v-nedelja-demonstrantite-s-konkretni-iskanija-news_706694.html", "text": "  На 18 ноември, неделя, от 13.00 часа ще се състои протест пред Народното събрание с искане за оставката на правителството на премиера Бойко Борисов, предаде БГНЕС. Протестът е организиран от и всъщност техните мероприятия почнаха още от петък, но днес специално пред паметника на Цар Освободител имаше десетина души.     Шествието на протестиращите ще започне в 13:00 часа и се предвижда да приключи в 20.00 часа. Демонстрантите ще преминат по следния маршрут: пл. „Народно събрание“ № 2 – бул. „Цар Освободител“ – пл. „Независимост“ – бул. „Княз Александър Дондуков“ – бул. „Васил Левски“ – бул. „Цар Освободител“ – пл. „Орлов мост“.   Освен оставката на кабинета, те настояват депутатите да направят промени в Конституцията и да вземат решение за провеждане на избори за Велико народно събрание.\r\nДругите им политически искания са за премахването на т.нар. „мъртви души“ в избирателните списъци, народните представители да се избират мажоритарно, техните възнаграждения да бъдат равни на три минимални брутни заплати.  Протестиращите имат и редица социални искания свързани с повишаването на жизнения стандарт. Те настояват за:\r\n- въвеждане на необлагаем минимум за лицата, които получават доходи под 800 лв. месечно в сила от 01.01.2019 г.;   - въвеждане на диференцирана ДДС ставка от 12 % за храни, 10 % лекарства и 8 % за учебници и книги в сила от 01.01.2019 г.;    - държавата да регистрира и управлява по Закона за акцизите и данъчните складове 28 данъчни (акцизни) склада за течни горива във всички административни области на страната с цел либерализиране на пазара.\r\nИсканията са внесени в Президентството и 44-тото Народно събрание за вземане на отношение с оглед тяхната компетентност.", "date": "2018.11.17", "title": "Антиправителствен протест в София в неделя, демонстрантите с конкретни искания"}
{"url": "https://www.actualno.com/curious/dneven-horoskop-za-18-noemvri-news_706655.html", "text": "        Тази неделя ще получите изненадващо приятна финансова новина. Ще може да оставите много от грижите ви назад в миналото. Не забравяйте да почерпите. Тази неделя не правете компромис с принципите ви. Колкото и изкушаващо предложение да получите. Направете така, че да не ви е срам да разказвате за случилото се.   Днес се вслушайте в съвет на ваш близък приятел. Прекалено емоционално сте приели нещата, а това не допринася за правилното ви решение.     Тази неделя може да възникне битов проблем. Решете въпроса кардинално, за да не се налага да си губите времето с него и в бъдеще.    Направете така, че по-голямата част от деня да премине в почивка. Няма да имате време за отмора през седмицата, така че не се залавяйте за работа точно сега. Това е ден, в който ще са успешни всички начинания, свързани с придобиването на положителни навици в храненето. Сега е моментът да намалите сладкото и газираното.   През този ден не вярвайте на празни обещания. Направете си резервен план, в случай, че думите се окажат само... думи.    Тази неделя не използвайте натиск или манипулация, за да постигнете своето. Дори сега да излезете победители в бъдеще това ще има своите негативни последици. В търсенето на сродната ви душа не забравяйте, че 100% съвпадение не е възможно. Понякога именно различията придават пикантност на отношенията.    Тази неделя от вас ще се очаква да покажете признателността си към жест от страна на половинката ви. Вашата оценка и благодарност са много важни за него или нея. Тази неделя не се колебайте да покажете таланта си в цялата му красота. Имайте самочувствието на човек, притежаващ уникални умения, защото сте именно такива. Тази неделя потърсете отдушник в изкуството. По-добре да се уморите от любимото ви хоби, отколкото от чистене или друга работа по дома.", "date": "2018.11.17", "title": "Дневен хороскоп за 18 ноември"}
{"url": "https://www.actualno.com/analysis/obmislja-se-variant-turski-potok-da-mine-prez-syrbija-news_706686.html", "text": "  Маршрутът на газопровода „Турски поток“ може да премине през територията на Сърбия. Това заяви руският министър на външните работи Сергей Лавров в интервю за изданието „Сръбски телеграф“.     „Удовлетворени сме от хода на строителство на „Турски поток“ във варианта две отсечки. В момента се разработват различни възможности за продължаването на газопровода през европейска територия, включително по маршрута България, Сърбия, Унгария до газоразпределителния център в австрийския Баумгартен“, отбеляза руският първи дипломат.   „Едновременно с това ние вземаме под внимание печалните уроци от „Южен поток“ и не бихме желали повторение на ситуацията. Ще бъдем готови да започнем съответната работа само след като получим твърди положителни гаранции от профилните структури на Евросъюза“, подчерта Лавров.\r\nТой отбеляза, че енергийната сфера е едно от приоритетните направления за сътрудничество между Москва и Белград. „Водещите руски компании, включително „Газпром“, поддържат тесни контакти със сръбските партньори. Имат големи съвместни планове. Съгласуването на конкретните стъпки се осъществява по линия на междуправителствения руско-сръбски комитет за търговия, икономическо и научно-техническо сътрудничество“, обобщи Лавров.  Проектът „Турски поток“ предвижда строителството на газопровод по дъното на Черно море до европейската част на Турция и от там към границата с Гърция, отбелязва ТАСС. Дължината на морската част на тръбопровода е около 910 км, на сухопътната част по територията на Турция - 180 км.\r\nПървата отсечка е предназначена за снабдяването на турския пазар, втората – за страните от Южна Европа и Балканите. Капацитетът на всяка една от отсечките е по 15,75 милиарда куб.м. газ. Планира се те да бъдат пуснати в експлоатация в края на 2019 г.   Газопроводът „Турски поток“ замени „Южен поток“, който трябваше да излезе на българския бряг, но тъй като неговото строителство не отговаряше на изискванията на Третия енергиен пакет на ЕС проектът беше спрян на 1 декември 2014 г. Тогава в Анкара руският президент Владимир Путин обяви пред своя турски колега Реджеп Ердоган новия проект за газопровод, който в първоначалния си вид трябваше да се състои от четири отсечки, както спряния „Южен поток“. Впоследствие той беше редуциран до две.    Към днешна дата се обсъждат два варианта за продължаването на „Турски поток“ за Европа: 1. през Гърция за Южна Италия; 2. през България за Сърбия и Унгария. Вторият вариант изглежда все по-вероятен. Ако бъде реализиран, България ще запази мястото си на газовата карта на Европа, защото с реализацията на първата отсечка на „Турски поток“ ние губим транзита за Турция, който представлява лъвския дял от количествата „синьо гориво“, които се транспортират в момента от нашата газопроводна система.\r\nВ същото време борбата между Русия и САЩ за газовия пазар на ЕС се разраства. Тази седмица американският министър на енергетиката Рик Пери заяви в Будапеща, че Вашингтон е против „Турски поток“. САЩ искат да снабдяват страните-членки на ЕС със свой втечнен природен газ. Конкретно за България това може да стане през един евентуален терминал, който да се изгради в Дедеагач /Александруполис/ и от там през бъдещия интерконектор с Гърция да влезе у нас.\r\nПо отношение на цените американският ВПГ за момента остават с 30% по-скъп от руския тръбопроводен газ, отбелязват от Европейската комисия.   ", "date": "2018.11.17", "title": "Обмисля се вариант „Турски поток“ да мине през Сърбия"}
{"url": "https://www.actualno.com/plovdiv/stotici-uchastnici-se-vkluchiha-v-gradskite-igri-v-tutunevija-grad-v-plovdiv-news_706677.html", "text": "  Стотици пловдивчани и гости на града се включиха за втора поредна година в градските игри, организирани от Фондация „Пловдив 2019“, които се проведоха в Тютюневия град.     Мотото на тазгодишното състезание беше „Машина на времето“, тъй като се цели тези градски пространства да бъдат преоткрити и върнати отново към живот. Сред играчите имаше участници от Италия и Великобритания. Забавните игри включваха размяна на тайнствени предмети със специални послания, търсене на скрито богатство и пренасяне в бъдещето чрез виртуална реалност.  Те носеха имена като „Обещания“ и „Уроци от бъдещето“, като всички бяха насочени именно към идеята Тютюневия град да бъде преоткрит.    Изключително интересна бе и играта, кръстена „Заветът“, в която участниците търсиха скрито имане на знатен род тютюнопроизводители, като благодарение на специална карта се върнаха 100 години назад и видяха как е изглеждал тогава Тютюневият град. При успешен финал, печелившият отбор откри завет, оставен за всички в миналото.    Очаква се Тютюневият град да заеме важна част в проявите, които ще бъдат част от отбелязването на Пловдив – Европейска столица на културата 2019.\r\nИменно затова, тук все по-често се организират културни събития, които да съживят това пространство и да го върнат в културния календар на града.", "date": "2018.11.17", "title": "Стотици участници се включиха в градските игри в Тютюневия град в Пловдив"}
{"url": "https://www.actualno.com/politics/sajtyt-na-parlamenta-padna-sled-kiber-ataka-anarhistite-poeha-otgovornost-news_706703.html", "text": "  Официалният сайт на парламента падна след хакерска атака. Към този момент той още не е достъпен за посетители.     На пощата на Actualno.com пристигна имейл от anonymousemail. Публикуваме краткото съдържание на съобщението без редакторска намеса:\r\n\"Здравейте, ние от анархистите поемаме отговорност за атаките над сайта на народното събрание, който още е под такива. Смятаме, че е новина и ви го изпращаме.\"   Предполага се, че атаката е друга форма на протест, а окачествяването като анархисти  е заигравка с думите на премиера Борисов, който преди дни заяви, че на протеста има анархисти.  По всяка вероятност атаката е DDoS, отказ от услуга, претоварване на сървъра, която е доста популярна.\r\nЕто какво изписва сайтът на парламента при отварянето му.    ", "date": "2018.11.17", "title": "Сайтът на парламента падна след кибер атака, \"Анархистите\" поеха отговорност"}
{"url": "https://www.actualno.com/europe/kakvo-predvijda-dogovoryt-po-brexit-za-grajdanite-na-velikobritanija-i-es-news_706572.html", "text": "  Проектодоговорът между Великобритания и ЕС е качен в сайта на Европейската Комисия. Той е голям и показва близо двегодишния труд на преговарящите от двете страни, предаде BBC.     В него се предвижда, че европейските граждани и техните семейства ще продължат да имат право да се местят да живеят и работят във Великобритания до края на преходния период – декември 2020 г. Тези, които успеят да вземат жителство до края на преходния период ще могат да останат след прехода, а ако те останат да живеят 5 последователни години, ще могат да остана за постоянно. Но след като този период приключи Великобритания може да изиска от гражданите на ЕС допълнителни документи за пребиваване.   В споразумението се казва, че формулярите за допълнителни документи трябва да бъдат \"кратки, ясни и удобни за гражданите\". Всичко това се отнася и за британските граждани в страните от ЕС. В черновата пише още, че страните може да изискат от хората \"доброволно\" да започнат тази процедура за жителство, преди края на преходния период.\r\nЕдно от другите интересни изисквания - 5 години след края на преходния период, Великобритания може да иска влизащите и/или излизащите от нейна територия граждани на ЕС да имат биометричен чип в паспорта за  идентификация съгласно стандартите на Международната организация за  граждански полети.  За бъдещето след 2020 година в документа пише, че ЕС и Великобритания трябва да постигнат съгласие за временно влизане в страната за \"бизнес цели\", безвизово пътуване за кратки посещения в страната и проследяване на незаконната миграция.    Специално за работещите във Великобритания и съответно в ЕС се запазва правото на социални и данъчни отстъпки, правата, от които се ползват и местните при получаване на квартира, както и правото децата им да се образоват на равни начала с местните деца.    Интересно е и, че след края на преходния период, Обединеното кралство няма да има достъп и да е част до нито една интернет мрежа, информационна система и база данни, създадена на база правото на ЕС.", "date": "2018.11.17", "title": "Какво предвижда договорът по Brexit за гражданите на Великобритания и ЕС"}
{"url": "https://www.actualno.com/dobrich/v-dobrich-otnovo-na-protest-za-cjalostna-smjana-na-sistemata-news_706682.html", "text": "  Протестите в Добрич не спират, въпреки подадената от вицепремиера Валери Симеонов оставка. Студът и първият сняг не спряха хората и те за пореден път излязоха на площада.     Разговаряме със Светослав Петков, който е едно от лицата на протеста в Добрич.   - Продължаваме напред. Една оставка не решава нищо, още повече, че той остава в парламента, въпреки че не е на министерски пост и неговият глас продължава да влияе върху развитието на държавата. Затова продължаваме по същия начин, за да се стигне до подобрения. Но за това е необходима цялостна смяна на системата. Защото в момента тя е неефективна и неработеща. Вече 29 години леви, десни, а промяна никаква. - Промяна на изборната система, защото този вариант не действа. Трябва да дойдат млади, образовани хора, които да застанат начело и да управляват. Да са мислещи, честни. Трябва всичко да е по нов начин – нова система, нови личности, нови методи на управление. Задължително вотът да е мажоритарен. Както е и в много други държави – трябва президентът да управлява, да се намали броят на депутатите. Където има президентска република, системата е успешна.     За утре е насрочено автошествие до Генерал Тошево и пътя за Румъния.", "date": "2018.11.17", "title": "В Добрич отново на протест за цялостна смяна на системата"}
{"url": "https://www.actualno.com/interest/v-uar-syzdadoha-biotuhla-ot-choveshka-urina-news_706582.html", "text": "  В едно от последните нововъведения в търсенето на екологични строителни материали изследователи от южноафрикански университет са създали тухли, използвайки човешка урина.     Първи по рода си в света, биотухлите поддържат перспективата за устойчива алтернатива на стандартните глини и бетонни тухли. Прототипите са \"отглеждани\" от урината, като се използва техника, подобна на естествената форма на морски миди, и отнема 6-8 дни за формирането им.   Това иновативно изобретение е продукт на усилията на двама студенти от Университета в Кейптаун и техен преподавател. С безвъзмездната помощ от правителствен съвет за изследване на водите проучването е стартирано през миналата година, като се използва синтетичен карбамид. И тогава проучването стигнало до използване на човешка урина.\r\n\"Винаги съм бил любопитен защо не използваме урина, за да направим такива неща\", каза Дайлън Рандъл, преподавател, който наблюдава работата на един от двамата студенти, предаде АФП. \"Простият отговор е:\"Да, ние можем \".  Година по-късно те успешно произвеждат първата си биотухла в лаборатория. Използвайки естествен процес, известен като микробиологично утаяване с карбонат, те смесват урина, пясък и бактерии, за да направят тухла.\r\nИзследването все още е в началото си. Засега се изисква до 30 литра урина да се направи само една тухла - с урината, предоставена от студенти от университета чрез специален писоар.   Конвенционалните тухли или тези от глина се произвеждат в пещи, където се изпичат при 1400 градуса по Целзий, което води до големи емисии на въглероден диоксид.    За разлика от това, биотухлата се \"отглежда\" чрез естествен пясък, засят с бактерии, които произвеждат ензим, наречен уреаза. Уреазата реагира с уреята в урината, за да произведе съединение, подобно на цимент, което се свързва с пясъка.\r\nПродуктът може да се формова във всякаква форма и да се изсушава при температури на околната среда - без пещи, без емисии на парникови газове.", "date": "2018.11.17", "title": "В ЮАР създадоха биотухла от човешка урина "}
{"url": "https://www.actualno.com/varna/protestirashti-vyv-varna-blokiraha-krystovishteto-pred-obshtinata-news_706690.html", "text": "  Пореден ден на протест с искания за оставка на правителството и смяна на системата беше организиран във Варна.     Протестиращи отново за кратко блокираха кръстовището пред Община Варна, предаде „Фокус“  Осми пореден ден варненци протестират срещу високите цени на горивата в подкрепа на майките на деца с увреждания и с политически искания.   Въпреки оставката на вицепремиера Валери Симеонов, което бе едно от исканията им, протестиращите отново са на улицата, но вече с искане за незабавна оставка на цялото правителство.\r\nТе развяват български знамена и носят плакати. От кръстовището пред Общината шествието тръгна по обичайния маршрут по пътното платно на бул. „Мария Луиза“ към Катедралата. Движението по булеварда се осъществява в едното платно.  Този път полицейските служители не спряха движението по бул. \"Мария Луиза\".Докато те се придвижваха в дясното платно, в лявото платно автомобилите имаха възможност да преминават. Така трафикът бе блокиран за сравнително кратко време.\r\nПротестиращите имат и конкретни социални искания за намаляване на ДДС за лекарства, учебници, книги и стоки от първа необходимост, за прилагане на правилата на Конвенцията за хората с увреждания, разбиване на монополите в секторите енергетика и горива.   Те искат още отмяна на увеличението на данъците за стари автомобили и намаляване на цената на застраховката \"Гражданска отговорност\", увеличение на заплатите и пенсиите, прилагане на мерки срещу демографската криза, както и осигуряване на прозрачна среда за провеждане на справедливи избори.    Протестът продължава и утре, от 14.00 часа пред сградата на Общината, като се предвижда и автошествие, което ще тръгне към Общината от 13.00 часа, от паркинга на търговския обект на ул. \"Атанас Москов\".", "date": "2018.11.17", "title": "Протестиращи във Варна блокираха кръстовището пред общината"}
{"url": "https://www.actualno.com/ruse/rusenci-protestiraha-otnovo-sreshtu-politicheskata-sistema-i-niskite-dohodi-news_706711.html", "text": "  В 17:15 часа русенци излязоха на поредния си протест  не само срещу високите данъци и цените на горивата в Русе и България, но и срещу правителството на Бойко Борисов. Имаше призиви за оставка и „свобода или смърт за България“.     Протестът бе организиран от млади граждани на крайдунавския град, като мирният марш на 500 души премина от градските хали по булевард „Цар Освободител“ до кръговото пред „Монбат Арена“. Гневните граждани затвориха движението и през цялото време бяха ескортирани от полиция, която се грижеше да отцепва моторните превозни средства. В началото на множеството се виждаше транспарант с думите: „Не на геноцида, да сменим системата“!   Протестиращите не желаят да ги заблуждават с оставката на „бушона“ Валери Симеонов, а желаят цялостна смяна на правителството и са за пряка демокрация. Огромната ножица между високите цени и ниските доходи води до високо напрежение в обществото.  \r\nУтре на 18.11.2018 (неделя) хората се организират на протест от 11:00 часа, като срещата е на Вазата в Парка на младежта, а походът се предвижда да е до площада пред общината.  ", "date": "2018.11.17", "title": "Русенци протестираха отново срещу политическата система и ниските доходи"}
{"url": "https://www.actualno.com/balkani/zaev-njama-da-sprem-borbata-za-ekstradicijata-na-gruevski-news_706695.html", "text": "  Бившият министър-председател на Македония Никола Груевски ще бъде върната в страната и ще излежи присъдата си. Това заяви премиерът на Македония Зоран Заев в интервю за местна телевизия, предаде МИА.     \"Унгария трябва да каже дали Груевски е бил отвлечен или е влязъл в дипломатическата кола по своя воля\", заяви Заев като допълни, че Груевски ще екстрадиран обратно в Македония.   Заев посочи и че правителството не може да иска оставки на произволни служители заради създалата се ситуация само защото обществото се е разгневило.   По думите на премиера всички, за които се установи отговорност, ще понесат отговорност.\r\nЗаев написа същото и в профила си в социалната мрежа \"Фейсбук\".   \"Ще направим всичко в рамките на нашата юрисдикция, за да може Никола Груевски да бъде екстрадиран у дома и да изтърпи присъдата си. Ние няма да спрем, докато това не се случи\", пише в поста на Заев.    ", "date": "2018.11.17", "title": "Заев: Няма да спрем борбата за екстрадицията на Груевски"}
{"url": "https://www.actualno.com/society/api-predupredi-shofiorite-da-se-podgotvjat-za-zimni-uslovija-utre-news_706697.html", "text": "  Шофьорите, които ще предприемат пътуване утре, 18 ноември, трябва да тръгват с автомобили, подготвени за движение при зимни условия, съобщи АПИ.     Прогнозата на метеоролозите за неделя и понеделник, 18 и 19 ноември, е за застудяване и в Северозападна и Северна България.   Предрарителните очаквания са, че дъждът постепенно ще преминава в сняг.\r\nНеобходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри, припомнят от пътната агенция.  За зимно поддържане на републиканските пътища в бюджета на АПИ за 2019 година са осигурени 60 млн. лв.\r\nПо опорните пунктове са осигурени необходимите количества сол, пясък, луга и химически вещества, уверяват от АПИ.", "date": "2018.11.17", "title": "АПИ предупреди шофьорите да се подготвят за зимни условия  утре"}
{"url": "https://www.actualno.com/europe/v-ukrajna-obuchavat-deca-da-streljat-s-kalashnici-priznavat-zapadni-medii-news_706624.html", "text": "  Информация за лагер в Украйна, където деца са обучавани да стрелят от автомат „Калашников” стана основна тема в няколко европейски медии.     Телевизия „Евронюз” показа лагер в Тернополска област, където е забелязана подобна практика. В репортажа се отбелязва, че обучаващият е член на радикалната националистическа партия „Свобода”, който е воювал в Донбас.   Той казвал на децата от 8- до 16-годишна възраст, че може да стрелят срещу жителите на разбунтувалите се Донецка и Луганска народни републики (ДНР и ЛНР). Детските лагери на радикалните групировки се финансират от министерството на младежта и спорта на Украйна, разкрива „Евронюз”.\r\n„Видяхме съобщенията, на които се позовавате… Украйна трябва да спазва международните си ангажименти относно защитата на децата, а също да се бори срещу разпалването на омраза”, заяви за агенция РИА-Новости чиновник от структурите на ЕС.  По думите му „министерството на младежта и спорта на Украйна публикува становище, в което се уточнява, че споменатият в съобщението лагер, не получава държавна помощ”. „В същото време очакваме, че украинските власти ще осъдят подобни действия, ще ги предотвратяват в бъдеще и ще вземат мерки по доказаните случаи”, добави служителят.\r\nМатериали за лагерите публикуваха и агенция Associated Press, и вестник Washington Post.   В Украйна има над 10 детски радикално-националистически лагери, заяви по телевизия „Русия-1” постоянният представител на Русия в Организацията за сигурност и сътрудничество в Европа (ОССЕ) Александър Лукашевич.    Той добави, че руската страна ще настоява пред ОССЕ да извърши проверки на тези лагери и вече е повдигала този въпрос.", "date": "2018.11.17", "title": "В Украйна обучават деца да стрелят с калашници, признават западни медии"}
{"url": "https://www.actualno.com/politics/raznoboj-v-obedineni-patrioti-siderov-poiska-i-ostavkata-na-karakachanov-news_706705.html", "text": "  Все по-сериозно изглежда противопоставянето в коалицията на \"Обединени патриоти\". След като по-рано през деня Волен Сидеров разкри, че оставката на вицепремиера Валери Симеонов не е съгласувана с него и е закъсняла, той предложи и на лидера на ВМРО-БНД Красимир Каракачанов да последва примера на Симеонов и да си подаде оставката.     Волен Сидеров отправи предложението в пряко включване в предаването \"Офанзива с Любо Огнянов\" по Канал 3.   Аз бях за оставката на Симеонов още преди месец, защото изказването му бе недопустимо. Аз давам и сега дискретното предложение Каракачанов също да подаде оставка. И да започнем на чисто. Да направим нещо патриотично на чисто.\r\nЗащото и двамата не издържаха теста. За да решим дали можем да бъдем дали можем да бъдем някакъв патриотичен блок, който да започне на чисто\", обяви лидерът на \"Атака\" и съпредседател на \"Обединени патриоти\" Сидеров.  Какво значи на чисто - да поставим приоритети и и да видим дали можем да ги постигнем. Защото да се въртиш във властта само заради гъдела, това е перверзия.\r\nБългарският народ изтърпя достатъчно и затова им предлагам да се съберем и да обсъдим подобен въпрос\", каза Сидеров и уточни, че не е дискутирал тази идея нито със коалиционните си партньори, нито с ГЕРБ.   \"Това не е ултиматум. Това е приятелско предложение, което да го върне към разума. Защото смятам, че те и двамата изгубиха връзката с реалността. Правих вече няколко предупреждения - защото се занимаваме с лифтове, дискотеки, а не със стандарта на живот. Ако ме послушат - добре, ако ли не - зле за тях\", коментира още Сидеров.    ", "date": "2018.11.17", "title": "Разнобой в \"Обединени патриоти\", Сидеров поиска и оставката на Каракачанов"}
{"url": "https://www.actualno.com/travel/kraj-shanhaj-otvori-vrati-unikalen-podzemen-hotel-snimka-news_706578.html", "text": "  Хотел, потънал в неизползвана кариера в Китай, отвори врати в за клиенти с дълбоки джобове.       Предотвратяването на наводнения в дълбоката 88 метра кариера беше сред основните предизвикателства за инженерите, работещи по лъскавия Inter Continental Shanghai Wonderland, който е с 336 стаи - част от разработка на стойност 288 милиона долара, която включва и тематичен парк.   В хотела, който е един от все по-голям брой смели архитектурни проекти в Китай, има и водопад по една от страните на шахтата.  Подземният 17-етажен хотел е на около час път с кола от центъра на Шанхай, като таксите за стаята започват от 3 394 юана (490 долара) на вечер.\r\nИма подови настилки под нивото на водата, но не очаквайте да погледнете директно в дълбините на кариерата Шенкен - вместо това прозорците са „затворени“ от големи резервоари за риба.\r\nЧен Сяосан, главен инженер на гиганта в сферата на недвижимите имоти Shimao Property, обясни пред АФП, че проектът е напълно нов и никога преди такова нещо не е било предприемано. Поради което инженерите са се сблъскали с разрешаването на проблеми, пред каквито досега техни колеги не са се изправяли.       Например преди започването на строежа през 2013 г. проливни дъждове довеждат до преливането на минаващата наблизо река, чиито води напълнили половината от минната галерия. „Ако нещо подобно се беше случило след завършването на строежа, щеше да бъде с опустошителен резултат“, каза Чен.\r\nЗа да се избегне подобна вероятност, около краищата на рудника е издигнат насип.Има и помпена станция, която да регулира нивото на водата.\r\nВодопадът е една от най-впечатляващите атракции в обекта. Освен това тези от гостите на хотела, които обичат екстремни спортове, могат да се катерят и по скалите „в околността“ под земята.\r\nБързият икономически растеж на Китай е придружен от бум на строителството, при който се появяват обекти с необичаен дизайн и са предизвикателство за конкуренцията по света.", "date": "2018.11.17", "title": "Край Шанхай отвори врати уникален подземен хотел (СНИМКА)"}
{"url": "https://www.actualno.com/politics/za-ostavkata-na-valeri-vyv-facebook-beshe-vreme-red-e-na-borisov-news_706616.html", "text": "  Вълна от коментари бе публикувана във Facebook по повод на Валери Симеонов. Журналисти, социолози, политолози и политици коментираха изненадващото му решение. Публикуваме някои от тях:       Валери Симеонов е злобен, но умствено семпъл човек. Неговата оставка е положително събитие. Тя трябва да е само начало. Други по-важни оставки се очакват с нетърпение от нормалните българи.     Валери беше креслив, но безобиден вицепремиер.  Имаше успешни действия, напр. срещу корупцията в Министерство на туризма или позицията му срещу “редник Киро”, но гафовете му бяха грандиозни и абсолютно недопустими.  Никой няма да съжалява за тази оставка. Отдавна трябваше да се случи.      Но истинската належаща оставка е друга.  На правителството.   Един Винкел падна. Да се готвят Свинята, Тиквата и още 13 приказни герои от абсурдната приказка, в която живее цяла България.      Гледах изявлението на Валери Симеонов и се разплаках. Толкова успехи е постигнал! Толкова добро е донесъл на държавата! А сега подава оставка... Накъде отива България? Как ще живеем без него?       Оставката на Симеонов е очевиден резултат от сделка с ДПС, вероятно подпечатана днес на срещата Карадайъ - Цветанов, след която от ДПС отново повториха ултиматума си \"или оставка на Симеонов, или избори\".  До вчера Борисов уверяваше, че една оставка на Симеонов може да доведе до \"счупване на конструкцията\" на управлението и \"правителството да падне\". Сега явно вече жертването му се е оказало част от откупа за Доган. Дали сделката е за още време на власт или е за това как ще изглежда следващо управление - ще видим съвсем скоро. Едно е сигурно - днес Борисов направи още една крачка към все по-пълната си зависимост от Сараите и това не вещае нищо добро за България.  Иначе, самият Симеонов сега ще ни бъде представян като мъченик. Истината е, че той не доведе докрай нито една от кампаниите си, започващи с огромен шум и завършващи с тихо подвиване на опашката: нито за хазарта, нито за дистрибуторите на горива, нито за ТЕЦ Варна, нито за охраната от НСО на Доган. И днес, Валери безропотно представи своето жертване в името на достлука между Борисов и Доган, като свое собствено решение...  Симеонов обича да заема героични пози с патриотичен реквизит, но няма против да е смокинов лист за всякакви олигархични интереси, включително тези на Доган (за Цеко Минев да не говорим). Човек, който постоянно обещаваше оставки и после замазваше, а накрая така и не намери елементарното достойнство да се извини истински на майките...  Всъщност, единственото съществено нещо е, че отново няма никакво усилие за решаване на проблемите, които тресат държавата и вбесяват хората - само сделки и крепене на \"властовата конструкция\". Консумацията на порции трябва да продължи.     Добрата новина е, че упорството на майките все пак доведе до някакъв поне морален резултат. Те показаха изключителна гражданска доблест в епохата на всеобщо безгръбначие.  Иначе, поредният многократно доказал своята непригодност за поста шоумен си тръгва. Панаирът обаче продължава. Стабилно е!   Валери Симеонов подаде оставка на 26-тия ден от протестите!  На българина акълът му винаги идва със закъснение!     А пък на този му дойде след като разтресе държавата! Повлече и Борисов, и ГЕРБ...  И предизвика всеобщо отвращение...  Няма разкаяние, няма осъзнаване на грешката, арогантен и по време на брифинга,  Медиите му били виновни.  И пак заплашва. ", "date": "2018.11.17", "title": "За оставката на Валери във Facebook: Беше време, ред е на Борисов"}
{"url": "https://www.actualno.com/society/protestirashtite-majki-mahnaha-chernite-znamena-i-slojiha-sivi-shalove-news_706708.html", "text": "  Сивото е една идея по-светло от черното и означава малка победа.     След 26 дни протестиращите майки свалиха черните знамена и сложиха символично сиви шалове? Защо сиви – защото този цвят е с една идея по светъл от черното. По този начин показаха, че има малка светлина с извоюваната оставка на вицепремиера Валери Симеонов, предаде БГНЕС.   Макар и малобройни основните говорителки на протеста отново се събраха пред Министерски съвет, за да кажат, че ще останат там, докато оставката не бъде официално гласувана от Народното събрание.\r\nПрез целия ден родителите не спряха да изразяват благодарности на всички, които са ги подкрепили през целия месец. Същевременно напомниха, че протестът с палатките пред парламента ще продължи, докато не бъдат приети всички искания в Закона за хората с увреждания, което означава поне до декември.  И отново предупредиха, че са готови отново да извадят черните знамена, да блокират булеварди в случай, че властта забрави да изпълни исканията им, за които се борят вече над 200 дни.\r\n„Усилията ни показаха, че една оставка може да се подаде под натиска на хората, с всеки един управляващ, който се изгаври. Сега сложихме сиви шалове, едва ли скоро ще сложим бял шал, защото реформата тепърва започва и ще продължи с години“, коментира за БГНЕС една от майките Вера Иванова. Следващата голяма битка е свързана с ТЕЛК-овете.   ", "date": "2018.11.17", "title": "Протестиращите майки махнаха черните знамена и сложиха сиви шалове"}
{"url": "https://www.actualno.com/smolyan/i-smoljan-protestira-sreshtu-mnogo-neshta-news_706712.html", "text": "  Автошествие срещу високите цени на горивата се състоя тази вечер и в Смолян – две седмици след като започнаха протестите в големите градове.     В шествието участваха около стотина автомобила. То започна към 15,30 часа с няколко коли от разклона за Стойките и Пампорово над Смолян, а в града към него се присъединиха още.\r\nМероприятието се организира във Facebook от неколцина местни младежи. Те поискаха официално разрешение от кмета на община Смолян да блокират чрез автошествие няколко, посочени от тях, бензиностанции и републикански път, но от местната управа им бе отказано. Тъй като става въпрос за очаквано затруднение на движението по републиканската пътна мрежа, кметът Мелемов изиска официално становище от собственика на пътя – МРРБ и  АПИ, чийто представител в Смолян е Областното пътно управление (ОПУ). Становището на ОПУ е категорично несъгласие да се проведе шествие в обхвата на републиканския път в чертите на Смолян с аргумент, че се застрашава безопасността на движението и може да доведе до пострадали участници в движението, пътнотранспортни произшествия и спиране на движението.\r\nНа тази база кметът не даде разрешение за протестно шествие, вместо това предложи протестът да се състои на общински имот - амфитеатъра пред общината и областната управа, даже предложи на протестиращите да им предостави озвучаване. Въпреки, че мястото бе посочено от Мелемов, протестиращите се събраха на входа на града и проведоха близо двучасово автошествие на центъра на града.     По едно време на медиите бе съобщено, че шествието се изнася към кино „Дружба“, откъдето по главната на Смолян ще минат пеша, но това не се случи. Колите продължиха да обикалят булеварда до към 18,30 часа. След това заеха локалното платно пред общината, областната администрация и театъра. Хората излязоха от колите и се събраха на амфитеатъра. Неколцина се провикнаха: „Оставка“, „Мафия“, „Промяна“, но никой публично не обяви исканията на протестиращите. На подиума там застана един протестиращ, към когото отправиха питане да каже защо са се събрали, но той започна да обяснява как съдебната система не е справедлива към заловената с подкуп кметица на община Младост Десислава Иванчева.     Преди това група медии попитаха организатора на гражданската проява Емилиян Шехов защо протестират и колко хора са заявили участие. Той каза, че около хиляда души от Смолян, Рудозем, Мадан и района са заявили участие. „Няма политическо участие в организацията на протеста. Организаторите сме млади хора, на 20-25 години. Протестираме основно против високите цени на горивата, данъците и застраховките на автомобилите. Не искаме оставки“, каза Шехов.   „Протестираме за ниските доходи, за високите цени на горивата, което е основната причина да се вдигнат цените на храните и лекарствата. За ниските доходи на пенсионерите. За майките с болните дечица, които нямат никаква подкрепа, въпреки че протестират толкова време. Протестираме срещу всичките глупости в тази държава. Надяваме се някой да ни чуе от по-високите постове. Тръгват на протест повече младите хора, старите някой трябва да ги поведе. Младите не правят компромис повече. В повечето градове миналата седмица, на 11-ти, на протестите в страната в 35 града повечето участници бяха млади хора. Във Фейсбук 300 души заявиха, че ще дойдат. Има хора, които искат, но няма да дойдат, защото нямат възможност да се придвижат с автомобили. Аз работя, имам доходи. Но с тези доходи и с тези сметки – заради това че вдигнаха гражданската отговорност, такси, и другите неща, с месечен доход от 800 лева няма как да се издържаш, а ако имаш семейство – съвсем“, коментира пред медиите Юлиян Омбашиев. В протеста взе участие и известната родопска певица Златина Узунова, която представлява и Гражданско движение „ДНЕС“ - платформата, събирала подписи за референдума на Слави Трифонов.   „На протеста сме днес, защото както всички българи протестират, така и ние от Гражданско движение \"ДНЕС\" сме тук, за да подкрепим младите хора. И не само тях - всички, които са дошли на центъра в Смолян, защото крайно време е нещата да тръгнат. И наистина тези млади хора, които го организират, да бъдат подкрепени от всички нас, за да тръгне България напред. А ние стигнахме дъното вече, дори не знам дали това е дъното, но е крайно време да тръгнем към върха“, посочи Златина Узунова.\r\nВ крайна сметка участниците се разбраха утре в 15 часа отново да излязат на протест.", "date": "2018.11.17", "title": "И Смолян протестира - срещу много неща"}
{"url": "https://www.actualno.com/society/novinite-naj-vajnoto-za-denja-17-noemvri-news_706709.html", "text": "  Редакционният екип на Actualno.com ви представя най-важните новини за изминалия ден, 17 ноември.      Граждани и организатори на протести от няколко града сигнализират за незаконни действия на властта, с които се нарушава правото им на мирни демонстрации. Първият сигнал дойде от Смолян, където е било забранено планираното за днес протестно автошествие против високите цени на горивата.   Получихме лични заплахи заради протеста си, някои от тях бяха изпратени на телефоните ни - че ще ни изринат и т.н.. Въпреки оставката на вицепремиера Валери Симеонов, протестът ни ще продължи, докато тя не бъде приета от парламента (бел. ред - оставката означава, че Симеонов би трябвало да стане депутат). Все по-сериозно изглежда противопоставянето в коалицията на \"Обединени патриоти\". След като по-рано през деня Волен Сидеров разкри, че оставката на вицепремиера Валери Симеонов не е съгласувана с него и е закъсняла, той предложи и на лидера на ВМРО-БНД Красимир Каракачанов да последва примера на Симеонов и да си подаде оставката.     Оставката на Валери Симеонов беше задължителна. Голямата победа обаче не е самата оставка, а събудената гражданска енергия. Преди две години това би било невъзможно. Хората се страхуваха да имат различно мнение и бяха апатични към случващото се. Чувството за справедливост надделя над страха и апатията.\"Това каза лидерът на БСП Корнелия Нинова в изявление в централата на партията. Официалният сайт на парламента падна след хакерска атака. Към този момент той още не е достъпен за посетители. На пощата на Actualno.com пристигна имейл от anonymousemail. Публикуваме краткото съдържание на съобщението без редакторска намеса:    На 18 ноември, неделя, от 13.00 часа ще се състои протест пред Народното събрание с искане за оставката на правителството на премиера Бойко Борисов, предаде БГНЕС. Протестът е организиран от познати лица и всъщност техните мероприятия почнаха още от петък, но днес специално пред паметника на Цар Освободител имаше десетина души. Информация за лагер в Украйна, където деца са обучавани да стрелят от автомат „Калашников” стана основна тема в няколко европейски медии. Телевизия „Евронюз” показа лагер в Тернополска област, където е забелязана подобна практика. В репортажа се отбелязва, че обучаващият е член на радикалната националистическа партия „Свобода”, който е воювал в Донбас. Пореден ден на протест с искания за оставка на правителството и смяна на системата беше организиран във Варна. Протестиращи отново за кратко блокираха кръстовището пред Община Варна. Оставката на Валери Симеонов е морален акт, тя ще заздрави коалицията, а няма да я разклати. Тя е дадена след съгласуване в малкия коалиционен партньор. Ще продължим да изпълняваме ангажинмента си към майките на деца с увреждания. Това заяви председателят на ПГ на ГЕРБ и зам.-председател на партията Цветан Цветанов в ефира на bTV. Ново проучване, публикувано в BMJ показва, че няма достатъчно доказателства, че лекарствата с антихистамини помагат при запушен нос, а когато пациентът е млад, това може да бъде вредно. The New York Times пише, че лекарствата против кашлица всъщност не помагат на децата да кашлят по-малко. Пред Народното събрание се провежда протест с искане за промяна в модела на управление, съобщава БНР. Недоволни граждани искат българските граждани да бъдат в центъра на властта, да се промени политическият модел на управление и да бъде намален броят на депутатите. Лидерката на френската десница Марин льо Пен се обяви за свободна и демократична Европа и независимост на нациите. Тя е в София за среща с националистическите си съюзници от Източна Европа по покана на партията на Веселин Марешки \"Воля\". Ужасяващ инцидент беляза началото на протестите срещу високите цени на горивата, предава Reuters. Жена, участничка в демонстрациите, е била блъсната от автомобил и по-късно почина в болница, съобщи вътрешният министър Кристоф Кастанер. Вълна от коментари бе публикувана във Facebook по повод оставката на Валери Симеонов. Журналисти, социолози, политолози и политици коментираха изненадващото му решение. Публикуваме някои от тях. Американският вицепрезидент Майк Пенс предупреди, че санкциите и натискът срещу Китай ще останат, докато Пекин не промени търговското си поведение, предаде AFP. ”Въведохме мита за $250 милиарда върху китайските стоки и това число може дори да се удвои”, заяви той на бизнес форум в Папуа - Нова Гвинея.", "date": "2018.11.17", "title": "Новините: Най-важното за деня, 17 ноември "}
{"url": "https://www.actualno.com/america/pens-sasht-se-podgotvja-za-nova-sreshta-mejdu-trymp-i-kim-chen-un-news_706684.html", "text": "  САЩ продължават подготовката на нова среща между президента Доналд Тръмп и лидера на Северна Корея Ким Чен Ун, заяви вицепрезидентът Майк Пенс пред годишния форум на Азиатско-Тихоокеанското икономическо сътрудничество (АТИС).     Той добави, че „всички нации трябва да се обединят и да постигнат пълно ядрено разоръжаване на Корейския полуостров\", предаде ТАСС.   Вчера КНДР съобщи за успешни изпитания на „ултрасъвременно” оръжие, разработвано дълго време. Изпитанието е извършено на полигон под ръководството на Ким Чен Ун.\r\nПо-късно говорител на Държавния департамент на САЩ заяви, че Северна Корея ще спазва дадените обещания, въпреки изпитанието на новото оръжие.  Тръпм и Ким се срещнаха на 12 юни и се договориха, че КНДР ще прекрати ядрените и ракетните си програми, като в замяна се нормализират двустранните отношения и официално бъде прекратена Корейската война от 1950-1953 г.\r\nВ момента действа примирие, но не и мирен договор между двете Кореи. Но досега нито КНДР, нито САЩ предприеха конкретни действия по изпълнение на договореностите.   ", "date": "2018.11.17", "title": "Пенс: САЩ се подготвя за нова среща между Тръмп и Ким Чен Ун"}
{"url": "https://www.actualno.com/bgfootball/hubchev-igrachite-pokazaha-myjestvo-i-hys-nujno-e-nadgrajdane-news_706649.html", "text": "  Националният селекционер на България Петър Хубчев беше доволен от показания характер и мъжество в мача с Кипър от Лигата на нациите. Двата тима завършиха при резултат1:1, като това е първият хикс в съперничеството между двете държави.     \"Откакто аз съм в националния отбор, това е един от мачовете, в които показваме най-голямо мъжество и хъс. Няма да позволя на никого да каже нещо против отбора и момчетата. Не трябва да забравяме, че и ниие си имаме нашите възможности и граници“, коментира Хубчев пред БНТ след двубоя.\r\n\"Във футбола резултатът е най-важен. Преди имаше друга статистика. Имахме четири удара и три гола. Сега ударите са много, но нямаме точките.\r\nЗа мен беше важно желанието, но трябва да надграждаме и да прибавяме, към това, което правим. Това е хубаво, че става традиция, но трябва и майсторство. Трябва късмет и майсторство. Едното без другото не става.  \"Много хора ме обвиниха в началото, когато казах, че не обещавам класиране. Продължавам да съм на тази позиция ида го твърдя.\r\nНакрая ще бъде много хубаво, ако бъдем първи, но се съсредоточавам само върху мача със Словения\", добави Хубчев. \r\nСелекционерът на Кипър Ран Бен Шимон призна, че България е изпуснала победата на Острова на Афродита в среща от Лига на нациите. Двубоят завърши 1:1, но определно нашият тим е този, който може да съжалява за изпуснатата победа.    \"Да, имахме късмет. Липсваше ни качество заради липсващите играчи. Опитвахме да се браним, да играем на контри, опитахме се да спечелим. България игра добре, изпусна ни накрая. Няма да играем за България срещу Норвегия, ще играем за себе си\", каза израелският специалист.\r\nОще за националния ни тим четете в ", "date": "2018.11.17", "title": "Хубчев: Играчите показаха мъжество и хъс, нужно е надграждане"}
{"url": "https://www.actualno.com/politics/demonstranti-signalizirat-za-nezakonna-zabrana-na-protesti-news_706665.html", "text": "  Граждани и организатори на протести от няколко града сигнализират за незаконни действия на властта, с които се нарушава правото им на мирни демонстрации.     Първият сигнал дойде от Смолян, където е било забранено планираното за днес протестно автошествие против високите цени на горивата. Това става ясно от изявление на организаторите на протеста, които планираха в събота от 15:00 ч. да се съберат на кръстовището за Пампорово-Стойките и Смолян, след което да преминат в колона през целият град.   Съобщението за забраната предизвика вълна от недоволство от страна на потребителите в социалните мрежи, където бе разпространено част от писмото на кмета на община Смолян Николай Мелемов, от която ставаше ясно за забраната.\r\nНедоволството бе изцяло срещу градоначалника, като в последствие стана ясно, че отговорът му към организаторите е въз основа на забраната, която идва от шефа на Областното пътно управление в Смолян. От там са отказали планираното автошествие да премине през улици на града, които част от републиканската пътна мрежа.  На този етап организаторите не са се отказали от протеста, като най-вероятно той ще се състои в събота от 15.00 ч. , в района на Нов център в Смолян пред сградите на общинската и областната администрации. Автошествието ще бъде отменено.\r\nСигнал за забрана дойде и от Пловдив, където според организаторите на протеста, с нищожен документ от името на директор на Областно пътно управление Пловдив – Пламен Райчев е забранено провеждането на демонстрацията. По случая гражданите са подали жалба пред Административен съд. Протестът е планиран  за тази неделя на пътя Брезово-Пловдив, при входа на гр. Раковски.   В отговор на свое заявление за намеренията си те получават отказ от съгласуване на мястото, където ще се проведе мероприятието, като директорът указва на кмета на Община Раковски да определи друго място за провеждане на протеста.    Писмото обаче няма печат на институцията, а подписът под него не е на Райчев. Това е видно от други официални документи на пътното управление, които същият е издавал, се твърди в жалбата до пловдивските магистрати.\r\nПротестиращите настояват, че правото им на мирен протест е грубо нарушено и искат от съда да призове директора да даде обяснения чий е подписът. Застава ли Пламен Райчев зад отказа си или се опитва да се скрие от поемането на отговорност, питат гражданите. Очаква се делото да бъде насрочено.\r\nДо този момент няма информация от общинската администрация мястото на протестната инициатива да е променено.   ", "date": "2018.11.17", "title": "Демонстранти сигнализират за незаконна забрана на протести"}
{"url": "https://www.actualno.com/europe/17-novi-iztrebiteli-kupuva-velikobritanija-ot-sasht-news_706592.html", "text": "  Великобритания е подписала договор за закупуване на 17 многоцелеви изтребители Ф-35B. Това се съобщава на официалния уебсайт на Министерството на отбраната на Обединеното кралство.     \"17 нови изтребители Ф-35B ще бъдат доставени между 2020 и 2022\", съобщава британската армия.   Новите самолети ще станат допълнение към 16-те Ф-35 в базата на кралските ВВС в Норфолк в източната част на Англия. Преди това беше подписан договор за закупуването на още два Ф-35, предава ТАСС.\r\n\"Щастлив съм да потвърдя, че удвояваме флота от бойни самолети Ф-35 и го увеличаваме до 35 изтребителя\", казва Кевин Уилямсън, министър на отбраната на Великобритания.  Ф-35B е многоцелеви изтребител, който съчетава стелт технология, свръхзвукова скорост, възможност за вертикално кацане и ускорено излитане. Предвижда се той да бъде използван от британските военни по-специално за самолетоносачи от типа на „Кралица Елизабет“.", "date": "2018.11.17", "title": " 17 нови изтребители купува Великобритания от САЩ"}
{"url": "https://www.actualno.com/society/semejstvo-e-postradalo-sled-pojar-v-doma-si-kraj-jakoruda-snimki-news_706657.html", "text": "  При пожар в дома им в с. Черна Места, община Якоруда е обгазено семейство с малко дете, предаде БГНЕС.     Сигналът е подаден от съседи към 2 ч. тази нощ, гасили са екипи от Якоруда. Семейството, което е с 3-годишно дете били събудени от съседи. Пожарът е тръгнал от плевня в близост до къщата.\r\nГоряла е и боровата гора над тях, съпругата, която е бременна е в болницата в Разлог за наблюдение заради плода, а съпругът – 28-годишният Мустафа М. е приет в 7.30 ч. тази сутрин в реанимацията на МБАЛ-Благоевград. Той е в съзнание и контактен, като и двамата са вдишвали дим, детето е при близки в селото.  Съпругът вдишвал дим, след като се опитал да гаси огъня, обхванал стаите в дясната част на двуетажната къща. Те са горели, унищожена изцяло е плевнята и покрива на къщата.\r\nТя е нова, построена според съседите преди 2-3 години.   Съпругът твърди, че пожарът е умишлен, къщата им е първа на черна улица зад джамията в селото.     Според съседи на пострадалите, пожарната дошла от Якоруда за 20 минути, тази нощ имало друг пожар в махала на с. Бабяк, община Белица. И там е горяла къща.\r\nВ 9.40 пристигна следствена група за извършване на оглед от полицейския участък в Якоруда.", "date": "2018.11.17", "title": "Семейство е пострадало след пожар в дома си край Якоруда (СНИМКИ)"}
{"url": "https://www.actualno.com/europe/francija-syshto-izliza-na-protest-sreshtu-cenite-na-gorivata-news_706647.html", "text": "  В цяла Франция ще се проведат масови протести срещу високия ръст на цените на бензина и дизела. Негови организатори са профсъюзите и политическите партии, някои от които смятат да се присъденият към демонстрациите. Те се организираха през социалните мрежи, предаде ТАСС.     Първите акции ще започнат още в 5 часа сутринта. Общият им брой ще надхвърли 1500.   Ще бъдат блокирани основите пътни магистрали на страната, в редица места населението смята да блокира и достъпа до бензиностанциите и намиращите се извън градовете супермаркети.\r\nВ Париж демонстрантите ще се съберат на площад Майо в покрайнините, за да започнат действия с блокирането на околовръстния път \"Переферик\".  След това те планират да спрат движението по много водещи булеварди на града и да проведат манифестация пред Елисейския дворец. Не е изключено да бъдат блокирани и подходите към летище Руаси-Шарл де Гол.\r\nМакар последните седмици цените на бензина започнаха постепенно да падат, според телевизия Бе еф ем повишението им от началото на годината достигна 7,5% за бензина и около 15% за дизела.   Това доведе и до рязкото увеличение на разходите за милиони французи. Като цяло поради вдигането на цените от началото на годината разходите на френските семейства ще нараснат със 100-225 евро месечно.    ", "date": "2018.11.17", "title": "Франция също излиза на протест срещу цените на горивата "}
{"url": "https://www.actualno.com/society/sedmichna-prognoza-za-vremeto-za-19-25-noemvri-news_706658.html", "text": "  Новата седмица ще започне  с променлива облачност и слаби превалявания от дъжд. Максималните температури в ще са между 1 и 13 градуса, а най-ниските ще са между -1 и -5 градуса.     Във времето ще е  облачно с краткотрайни валежи от дъжд. Най-високите температури ще са от 1 до 12 градуса,  а най-ниските температури ще са от  -1 до -7 градуса.   В времето ще бъде облачно с краткотрайни превалявания. Минималните температури ще са от  -1 до 0 градуса, а максималните ще са от 1 до 15 градуса.\r\nВ времето ще е облачно със слаб дъжд. Най-ниските температури ще са от -1 до -7, а най-високите ще са 1 до 11 градуса.  В времето ще е предимно облачно. Максималните температури ще са от 1 до 10 градуса, а минималните ще са -1 до -5 градуса.\r\nВ времето ще е облачно. Най-високите температури ще са от 1 до 11, а най-ниските ще са от -1  до -3 градуса.   В времето ще е  облачно със слаб дъжд. Най-високите температури ще са от 1 до 11, а най-ниските ще са -1 до -2 градуса.    ", "date": "2018.11.17", "title": "Седмична прогноза за времето за 19 - 25 ноември"}
{"url": "https://www.actualno.com/balkani/cipras-predloji-prezidentyt-na-gyrcija-da-se-izbira-prjako-ot-naroda-news_706585.html", "text": "  Гръцкият премиер Алексис Ципрас предложи промяна на конституцията, по силата на която президентът да бъде избиран директно.     Той запозна парламента с предложенията на СИРИЗА за промени на основния закон.   Според премиера „перспективата за непосредствено избиране на президента на републиката от страна на народа ще му даде специална власт“, но това няма да създаде опасност от двувластие в страната.\r\nВ момента държавният глава се избира от парламента с мнозинство от две трети за мандат от пет години.  Промените на конституцията от 1986 г. ограничиха правомощията му и му отнеха правото да освобождава премиера, да поставя вето на приетите от парламента закони и ограничи правата му да разпуска парламента и да обявява провеждането на референдуми.\r\nПравото на гласуване на извънредно положение също беше прехвърлено на парламента.   ", "date": "2018.11.17", "title": "Ципрас предложи президентът на Гърция да се избира пряко от народа"}
{"url": "https://www.actualno.com/europe/tragichen-incident-beljaza-protestite-vyv-francija-news_706662.html", "text": "  Ужасяващ инцидент беляза началото на протестите срещу високите цени на горивата, предава Reuters.     Жена, участничка в демонстрациите, е била блъсната от автомобил и по-късно почина в болница, съобщи вътрешният министър Кристоф Кастанер.   Протестиращите блокираха основите пътни магистрали на страната, както и достъпа до бензиностанциите и намиращите се извън градовете супермаркети.\r\nНедоволството е насочено срещу високия ръст на цените на бензина и дизела, въведени от кабинета на президента Еманюел Макрон.  Министър Кастанер заяви, че инцидентът в станал в югоизточния департамент Савоя.\r\nШофьорът на автомобила се е паникьосал, когато видял демонстрантите, блокирали пътя, което довело до смъртта на жената.   ", "date": "2018.11.17", "title": "Трагичен инцидент беляза протестите във Франция"}
{"url": "https://www.actualno.com/america/trymp-smekchi-tona-tyrgovska-sdelka-s-kitaj-e-vyzmojna-news_706646.html", "text": "  Китай е готов за сделка за намаляване на напрежението в търговията, така че САЩ може би няма да налагат повече наказателни мита, каза президентът Доналд Тръмп.     Тръмп вече наложи наказателни мита на китайски стоки за 250 млрд. долара и заплаши да направи същото за стоки за още 267 млрд., което на практика ще обхване целия китайски износ за Щатите, предаде Bloomberg.   Американски компании и фермери недоволстват от инкасираните загуби и повишаването на цените на ключови компоненти за техния бизнес в резултат от сблъсъкът в търговията между Пекин и Вашингтон.\r\n„Китай иска да направи сделка“, каза Тръмп пред репортери. „Те ни изпратиха списък с неща, които те искат да направят.“  Макар предложението засега да не е приемливо, допълни Тръмп, той изрази оптимизъм за постигане на споразумение на „реципрочна“ основа. „Мисля, че сделка е възможна и скоро ще разберем.“\r\nСписъкът на Пекин включва 142 пункта и включваше \"много от нещата, които поискахме, някои неща бяха изоставени, вероятно ще ги получим\", каза той.   Изявлението на Тръмп директно си противоречи с коментарите американския министър на търговията Уилбър Рос, който само няколко часа преди това заяви, че сделка с Пекин е \"невъзможна\" преди края на годината. Вицепрезидентът Майк Пенс също се изказа в по-остър тон спрямо Китай.    Тръмп се очаква да се срещне с китайския президент Си Дзинпин в края на месеца в Буенос Айрес в кулоарите на срещата на върха на Г20.\r\nРос обаче заяви, че тези разговори ще послужат като рамка за разрешаване на спора.\r\n\"Ние със сигурност няма да имаме пълна официална сделка до януари. Невъзможно\", каза той.   Януари е от особено значение, защото 10-процентните мита за стоки с размер 200 млрд. долара от годишния внос от Китай тогава ще бъдат заменени с наказателните мита от 25%.", "date": "2018.11.17", "title": "Тръмп смекчи тона: Търговска сделка с Китай е възможна"}
{"url": "https://www.actualno.com/politics/grajdanski-protest-v-sofija-sybra-nedovolni-ot-sistemata-na-upravlenie-news_706670.html", "text": "  Пред Народното събрание се провежда протест с искане за промяна в модела на управление, съобщава БНР.     Недоволни граждани искат българските граждани да бъдат в центъра на властта, да се промени политическият модел на управление и да бъде намален броят на депутатите.\r\nАкцията е обявена като недоволство на българи в страната и чужбина.      Един от организаторите Росен Миленов обясни, че протестът е започнал вчера и ще продължи днес. От думите му стана ясно, че в Президентството и Народното събрание са внесени искания, които касаят закона за прякото участие на гражданите във властта.\r\nСпоред него те настояват чрез гражданска инициатива хората да могат да решават всички въпроси, които са от компетентността на Народното събрание.\r\n\"Конституцията го позволява, ограниченията са в закона. Също отпадане и на високите кворуми както за инициирането, така и за действителността\", подчерта той пред радиото.    ", "date": "2018.11.17", "title": "Граждански протест в София събра недоволни от системата на управление"}
{"url": "https://www.actualno.com/plovdiv/s-hitovata-postanovka-debeljanov-i-angelite-plovdiv-otbeljazva-noshtta-na-teatrite-news_706671.html", "text": "  За шеста поредна година днес в страната ще се проведе Нощ на театрите – част от платформата Европейска Нощ на театъра.     В тазгодишното издание Драматичен театър-Пловдив ще представи спектакъла, който покори сърцата на публиката и театралната гилдия и се превърна в безспорното театрално събитие на годината – „Дебелянов и ангелите“ с режисьор Диана Добрева. През 1916-та годинна подпоручик Дебелянов заминава на фронта, като и до днес остават пророческите му думи: \"Аз отивам да изпълня патриотичния си дълг и зная, че няма да се върна; ще блесна като звезда и ще угасна\".  Александър Секулов е автор на текста на постановката, вдъхновена от книгата на проф. Валери Стефанов „Слепия градинар“. Поетичният спектакъл проследява последните дни на Дебелянов на Южния фронт по време на Първата световна война.\r\nПиесата показва играта на съдбата, която се случва с Дебелянов – напълно нелогичните повратности, през които минава поетът в последните дни от живота си преди да загине като 29 годишен никому известен войник – без собствена книга, само с няколко отделни неизвестни стихотворения по вестници и списания. Четири години по-късно ще излезе пост-мортем и първата стихосбирка на Дебелянов, откъдето започва и неговата изумителна популярност.\"\r\nToва не е биографичен спектакъл – той не се занимава с живота на Дебелянов. Този спектакъл е за сблъсъка на поета с войната и как един поет стои насред такъв световен хаос, как го възприема, как минава през него.\" – обясни при представянето му режисьорът Диана Добрева.        Именно на 100-годишния юбилей от края на войната, който светът отбеляза преди дни, е посветено и съботното представление на пловдивската трупа. В представлението участват актьорите Ненчо Костов, Добрин Досев, Симеон Алексиев, Алексей Кожухаров, Ивайло Христов, Красимир Василев, Димитър Банчев, Венелин Методиев, Никола Орешков, Тодор Дърлянов, Троян Гогов, Стилиян Стоянов, Петър Тосков, Мария Генчева, Мария Сотирова, Радина Думанян и Патриция Пъндева. След края му театърът кани зрителите на „Куфарчето“ във фоайето на театъра, където ги очакват многобройни изненади. Приятен завършек на Нощта на театрите са музикалната програма и кулинарните изкушения в новооткритото стилно заведение thEATre в двора на театъра. Зрителите ще се насладят на музикалните изпълнения на очарователната Александрина Александрова (вокал) и Явор Милчев (китара), а в по-късните часове зад пулта ще застане DJ Stephane Love.", "date": "2018.11.17", "title": "С хитовата постановка \"Дебелянов и ангелите\", Пловдив отбелязва Нощта на театрите"}
{"url": "https://www.actualno.com/celebrate/sv-grigorij-chudotvorec-news_706603.html", "text": "  Този велик светител живял през ІІІ век. Той се родил в езическо семейство и до кръщението се наричал Теодор. Когато станал юноша, за да се подготви да заеме светска служба, той заедно с брат си Атинодор отишъл в гр. Берит, където имало прочута школа за правни науки. По пътя юношата посетил Кесария КападокийскаРечник. По това време великият учител от Александрийската школа Ориген преподавал философия. Кесарийският епископ Фирмилиан запознал с Ориген двамата неокесарийски юноши. Това запознанство определило пътя им за цял живот. Теодор и Атинодор, като послушали великия учител, решили да не отиват по-нататък, за да станат негови ученици. Скоро под негово ръковоство те разбрали, че мъдростта и истината са само в Христовото учение. Божествената светлина на вярата озарила техните сърца и те приели св. Кръщение, при което Теодор бил наречен Григорий.     Григорий се привързал от все сърце към великия учител, който му посочил пътя на истината. Слушал го няколко години подред и в Кесария, и в Александрия, и после се върнал ревностен християнин в отечеството си Неокесария.   Да живее за Бога, да Му служи, като изпълнява Неговите свети заповеди, станало предмет на всички негови старания. Като презрял всякакви богатства и почести, Григорий временно се отдалечил в пустинята, за да може в молитва и усамотение да заякне в трудния подвиг на живота.\r\nТам стигнала до него вест, че неокесарийските християни желаят да го имат за епископ. Тая вест го потресла. Пълен с искрено и дълбоко смирение, той не считал себе си достоен да пасе Църквата Божия и решил да се отклони от избора, като се скрил във вътрешността на пустинята. Но неокесарийските християни настоявали на своя избор. Амасийският епископ Федим, с когото те се съветвали и комуто били известни големите достойнства на избрания, пламенно молил Господа да разположи Григорий да приеме епископското звание. Най-после, горейки от ревност към общото благо, решил да го ръкоположи в негово отсъствие. \"Ти, всеведущи и всеблаги Господи, молил се той, милостиво погледни сега на мене и на Григорий, и направи действено посвещението чрез Твоята благодат!\" И след това задочно ръкоположил Григорий за епископ.  Известили за това на Григорий. Той не се решил да се възпротиви на общото желание, виждайки в него проява на Божията воля, призовавайки го на трудното служение. Пристигнал в НеокесарияРечник и встъпил в званието епископ с твърдото намерение да посвети всички свои сили и средства за служение Богу и на ближните.\r\nПаството му било многобройно. Неокесария била пълна с езичници, а християни имало не повече от 17 души. Но толкоз по-трудно дело предстояло на епископа. Григорий се надявал, че Господ, Който го повикал на трудното служение, не ще му откаже своята помощ. Той непрестанно Го молел да го опази в пътя на истината и да му помогне право да наставлява своето паство. И Господ изпълнил тая молитва.   Веднъж нощем на епископ Григорий се явила св. Богородица със св. ап. Йоан Богослов, който в кратки думи му изложил високото учение за светата и неразделна Троица. Думите му били записани от епископа. И дълго неокесарийската църква пазела благоговейно символа на вярата, известен под името символ на св. Григорий Чудотворец (виж по-долу).    Господ прославил верния Свой служител чрез дар на чудотворство. По молитвата на Григорий болните получавали изцерение, нечистите духове се покорявали на неговото слово; тайни помисли и бъдещи събития били открити нему; и чудесата му били тъй многобройни, че цялата страна го наричала втори Мойсей. Езичниците, изумени от чудните прояви на силата Господня, на големи групи се обръщали към истинния Бог. На тълпи те идвали при св. епископ за съвети и помощ.\r\nЗапочнало страшно гонение срещу християните по повеля на император Деций (249—251 г.). Григорий считал за задължение на всеки християнин да пази живота си, докато това е възможно без нарушение на дълга, защото животът е драгоценен дар, който ние трябва да употребяваме за слава Божия. Той убедил новообърнатите свои чеда да се укрият от гонителите, с отеческа любов се грижел за тяхната безопасност и сам се отдалечил от града, за да им даде пример. В убежището си той постоянно молел Бога да укрепи вярващите чрез Своята сила. Веднъж войниците, които го търсели, за да го предадат на съд, стигнали до мястото, където той се криел, обаче по божия воля той останал за тях невидим.\r\nГонението било жестоко, но непродължително. Когато то било прекратено, Григорий се завърнал в Неокесария и там ревностно продължил своята дейност. Той вземал дейно участие във всички дела на Църквата, поучавал и устно, и писмено, присъствал на съборите против лъжеучителите и когато дошъл часът на неговата смърт, имал утехата да знае, че в Неокесария останали всичко 17 души езичници. Славейки и благодарейки на Бога за указаните му милости, св. чудотворец тихо починал в 265 година. Цялата Православна църква го почита и до днес като велик св. отец и чудотворец и го нарича \"втори Мойсей\" с думите на св. Василий Велики.    © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бонч ев).", "date": "2018.11.17", "title": "Св. Григорий Чудотворец"}
{"url": "https://www.actualno.com/politics/kak-svetovnite-agencii-otraziha-ostavkata-na-valeri-simeonov-news_706626.html", "text": "  Световните агенции бързо разпространиха новината за оставката на вицепремиера Валери Симеонов.     AFP припомня, че Симеонов ще се запомни не само с грозните думи спрямо майките на децата-инвалиди, които породиха 26-дневните протестите, довели до оставката му, но и спрямо мигрантите и ромите.   Агенцията добавя, че извинението на вицепремиера не бе искрено и не успокои майките. Освен това протестите се засилиха и разшириха последните седмици и заради други социални проблеми като високите цени на горивата и ниския жизнен стандарт в най-бедната държава на ЕС, предаде AFP и добави, че протестите са парализирали движението в страната и се очакват да продължат.\r\nАгенцията припомня, че правителството на Борисов през 2013 година падна от власт заради протестна вълна. Медията изтъкна и опасението му, че отстраняването на Симеонов може да свали и коалиционното правителство, което се крепи на крехко мнозинство благодарение на „Обединените патриоти.  В съобщението на ТАСС за оставката се припомня скандала с обидните думи на Симеонов спрямо майките.\r\n„Протестните акции продължаваха всеки ден, при това не само в София, но и в други градове на България, а към исканията за оставка на Симеонов се добавиха и искания за оставка на цялото правителство.   Родители на децата инвалиди, които провеждаха в петък поредната протестна акция, посрещнаха съобщението за оставката на вицепремиера с аплодисменти и танци.    За оставката на Симеонов съобщи и агенция Reuters.", "date": "2018.11.17", "title": "Как световните агенции отразиха оставката на Валери Симеонов "}
{"url": "https://www.actualno.com/society/prognoza-za-vremeto-17-noemvri-sybota-news_706617.html", "text": "  Днес над страната ще остане предимно облачно. Временни разкъсвания на облачността ще има през нощта и утре до обяд над Западна България. На места в планинските райони от Централна България и в Лудогорието ще превали слаб сняг, по поречието на Дунав – слаб дъжд. Ще духа умерен, в Източна България – временно силен вятър от север-североизток и с него температурите ще продължат да се понижават. Минималните ще са предимно между 0° и 5°, в котловините на Западна България, защитени от вятъра, от минус 3° до минус 1°. Максималните температури ще са между 1° и 6°, малко по-високи в югозападните райони от страната. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев.     Над Черноморието ще бъде облачно, но само на отделни места ще превали слаб дъжд. Ще духа умерен, временно и силен северен вятър. Максималните температури ще са между 4° и 7°. Температурата на морската вода е 15 - 16°. Вълнението на морето ще е 2-3 бала.\r\nВ планините ще бъде предимно облачно, с временни разкъсвания над масивите от Западна България. На места в Предбалкана и Родопския масив ще има слаби валежи от сняг. Ще духа умерен до силен вятър от източната четвърт, който по-късно през деня ще се ориентира от юг-югоизток. Температурите ще се понижават и максималната на височина 1200 метра ще е около минус 2°, на 2000 метра – около минус 7°.", "date": "2018.11.17", "title": "Прогноза за времето - 17 ноември (събота)"}
{"url": "https://www.actualno.com/europe/germanija-i-francija-se-dogovoriha-za-bydeshtija-budjet-na-evrozonata-news_706622.html", "text": "  Най-влиятелните страни в ЕС Франция и Германия договориха най-общите рамки на предлагания бюджет за еврозоната, който трябва да представят пред финансовите министри на съюза в понеделник, е заявил източник от френското финансово министерство, както информира AFP.     Общият бюджет на единната валута е едно от ключовите идеи на френския президент Еманюел Макрон за закрила на еврото, но тя породи различия между Франция и Германия, които са двете най-големи икономики в региона.\r\nФренският финансов министър Бруно льо Мер и германският му колега Олаф Шолц „съвместно в понеделник ще представят предложението.. за рамката на бюджета за еврозоната\" е съобщил министерският източник пред френската телеграфна агенция.   \"Това е важна стъпка напред,\" е казал той. \"Ние ще я споделим с останалите членове.\"  Източникът е съобщил, че все още не е определен какъв ще е целият размер на бюджета, тъй като първо трябва да се определят „архитектурата и основните му принципи“.\r\nСпоред френско-германското проектопредложение бюджетът ще бъде част от общата бюджетна структура на ЕС и ще се управлява от 19-те държави в зоната.\r\nМакрон ще пътува през уикенда до Берлин, за да разговаря с германския канцлер Ангела Меркел.    ", "date": "2018.11.17", "title": "Германия и Франция се договориха за бъдещия бюджет на Еврозоната"}
{"url": "https://www.actualno.com/business/fitch-zasega-ne-vijda-zashto-da-promenja-kreditnija-rejting-na-bylgarija-news_706628.html", "text": "  Една от трите международни кредитни агенции, които се считат за емблеми - , запази кредитния рейтинг на България. Агенцията потвърди дългосрочния и краткосрочния кредитен рейтинг на България BBB в чуждестранна и местна валута със стабилна перспектива. Краткосрочният рейтинг в чуждестранна и местна валута също се запазва - F2.     Агенцията очаква икономическият растеж през 2018 г. да остане близък до отчетения през миналата година, на ниво от 3,7 %, преди да се забави през 2019 г. до 3,5 % и 3 % през 2020 година. Вътрешното търсене ще бъде подкрепено от политиката на увеличение на заплатите в бюджетния сектор и минималната работна заплата, както  и от очакваното ускорение в усвояването на средства по европейските фондове.   Агенцията ревизира прогнозата си за ускоряване на средногодишната инфлация до 3% през 2019 г., при 2,8% през 2018 година. Fitch изрично посочва, че има ускорен ръст на инфлацията точно заради увеличението на заплатите (в публичния сектор) и заради това толкова обръща внимание на инфлацията.\r\nFitch очаква положителното бюджетно салдо да се запази, като в края на 2018 г. ще бъде в размер на 0,5 % от БВП, при очакван дефицит средно в размер на 2,4 % за останалите страни от ‘BBB’групата. Държавният дълг също остава далеч по-нисък от средния за страните със същия рейтинг, както и спрямо повечето държави членки на ЕС. През прогнозния период Агенцията очаква публичният дълг да продължи да намалява, като през 2020 г. ще падне до 19,5 % от БВП.  Според агенцията, факторите които заедно или поотделно биха довели до повишаване на рейтинга са: по-висок потенциален растеж на БВП в средносрочен период; ускореното сближаване до нивата на доходите в страните с по-висок рейтинг; напредък в процеса на присъединяване към еврозоната.\r\nОсновните фактори, които заедно или поотделно биха довели до понижаване на рейтинга са: възобновяване на външните дисбаланси и/или влошаване на конкурентоспособността; фискални дефицити, които биха повишили държавната задлъжнялост; реализиране на рисковете за бюджетния баланс, свързани с материализиране на условните задължения на държавните предприятия.   ", "date": "2018.11.17", "title": "Fitch засега не вижда защо да променя кредитния рейтинг на България"}
{"url": "https://www.actualno.com/asia/izrael-uvelichava-voennija-si-kontingent-do-ivicata-gaza-palestina-otpravi-preduprejdenie-news_706623.html", "text": "  Силите за отбрана на Израел (СОИ) подсилиха контингента си около Ивицата Газа, за да предотвратят проникване на ислямистки бойци на територията на еврейската държава, пише електронното издание на The Jerusalem Post.     През тази седмица конфликтът между Израел и Палестина ескалира, като близо 400 ракети бяха изстреляни от крайбрежния анклав в нощта срещу вторник,   „Ние сме по средата на процеса за съсредоточаване на повече жива сила, бронирани и други части в близост до Ивицата Газа и мобилизираме резерви за операции на „Железния купол“ и Командването на домашния фронт“, е заявил говорителят на СОИ бригаден генерал Ронен Манелис.\r\nВсе пак той посочи, че евакуацията на населените места по границата с Ивицата Газа все още не е необходима.  Според информацията, „оперативните решения са взети“ от политиците и СОИ са получили зелена светлина през нощта срещу вторник да продължат да нанасят удари по мишени в палестинския анклав.\r\nВоенните са предоставили информация, че са ударили повече 150 цели на „Хамас“ и „Ислямски джихад“, включително и по бившия хотел „ал Амал“, който, според СОИ, се използва щаб на службата за вътрешна сигурност на „Хамас“.\r\nВисшестоящ офицер от Военновъздушните сили на Израел е заявил пред журналистите, че ВВС са нанесли „сериозни“ удари по ислямистките групировки в конфликтната зона.       „Осигурихме евакуирането на сградите и техните околности. Това е драстично, значително и фундаментално различно от миналото. Натискът върху врага е огромен. Когато той се събуди сутринта и види какво е ударено, вече съвсем ясно осъзнава, че плаща висока цена.\r\n„Нашите самолети са въоръжени и са над Газа. Готови сме за всеки сценарий“, допълни той.\r\nСпоред съобщенията, 11 ислямистки бойци са убити след началото на ударите в понеделник.\r\nСпасителната служба Маген Давид Адом съобщава за 53-а израелски граждани, които са получили наранявания в резултат от ударите, а двама от тях са в критично състояние (войник от СОИ и 60-годишна жена).\r\nИзданието припомня, че ракетните баражи дойдоха след смъртоносни удари на СОИ в град Хан Юнис, Южна Газа, в нощта през понеделник.      Говорителят на Хамас Абу Обейда предупреди, че ако Израел не спре с ударите си, обсегът на ракетите ще бъде увеличен до градовете Беершева и Ашкелон.\r\n„Фракциите от общия команден център на съпротива провеждат сериозни разговори за увеличаването на обсега на ракетите. Ашкелон е само началото. Общо един милион ционисти ще бъдат в обсега на нашите удари, ако ционисткият враг реши да продължи агресията“, обясни той.\r\nДумите на говорителя на „Ислямски джихад“ се припокриват с посланието на „Хамас“, отбелзва Jpost. Групировката иска „окупаторите и техните приятели да знаят, че животите на нашите синове си имат цена“.\r\nСпоред информация от високопоставени официални лица от египетското разузнаване, те се опитват да договорят примирие на последната ескалация, която поставя под заплаха надеждите, че Израел и „Хамас“ могат да постигнат дълготрайно прекратяване на огъня с посредничеството на Египет и ООН.", "date": "2018.11.17", "title": "Израел увеличава военния си контингент до Ивицата Газа, Палестина отправи предупреждение"}
{"url": "https://www.actualno.com/politics/karadajy-ostavkata-na-simeonov-ne-reshava-nito-edin-problem-news_706701.html", "text": "  Оставката на злополучния вицепремиер беше задължителна, тя е закъсняла и няма да промени нищо. Това написа във Фейсбук председателят на ДПС Мустафа Карадайъ.     \"Оставката показа, че активните граждани не отстъпиха пред цинизма, арогантността и некомпетентността. Но този акт не решава проблемите.   Ситуацията в страната е тревожна. Бедността и несигурността подхранват омразата и агресията. Време е за съгласие и воля, време е за реализиране на програма за ускорено развитие на страната\", заявява Карадайъ.\r\nПрипомняме, че вицепремиерът Валери Симеонов подаде оставка, която беше приета от премиера Бойко Борисов.  Причина за оставката станаха непремерените думи на Симеонов към майките на деца с увреждания, които в продължение на 26 дни протестираха в столицата с искане той да се оттегли от заемания пост.", "date": "2018.11.17", "title": "Карадайъ: Оставката на Симеонов не решава нито един проблем "}
{"url": "https://www.actualno.com/cars/ispanija-planira-da-zabrani-kolite-na-techni-goriva-news_706575.html", "text": "  Испания планира драматично да премахне въглеродния диоксид в икономиката си до 2050 г.. В това число се включва и забрана на много коли, се твърди от проектозакон на министерството на екологията, съобщи техническият сайт Gizmodo.     Законът за климатичните промени и прехода на енергията цели да се забрани продажбата на превозни средства, които се движат на изкопаеми горива (включително и хибридите) до 2040 г.\r\nЕлектрическите коли и техните станции за зареждане ще превземат пазара. Испания същ така планира да направи производството си на електроенергия изцяло от възобновяеми източници до 2050 г., което ще помогне да се редуцират парниковите газове до 90 % .   Ако този проектозакон влезе в сила Испания ще прекрати субсидирането за добив на газ и нефт, както и разрешителните за добив на тези изкопаеми.  Всички налични нефтени и газови операции трябва да бъдат преустановени до края на 2040 г. На тяхно място Мадрид иска да построи 3 000 мегавата от слънчеви панели. Испания вече планира обучителна програма за работниците в тези сектори.\r\nНо не са само колите и индустрията. Испания предвижда тези правила за домовете на хората.\r\nСтраната ще ремонтира много блокове да са бъдат домовете по-енергийно ефективно. Между 2021 г. и 2030 г. испанското правителство трябва ремонтира над 100 000 сгради.    ", "date": "2018.11.17", "title": "Испания планира да забрани колите на течни горива"}
{"url": "https://www.actualno.com/cinema/pokazvat-poslednija-film-na-robyrt-redfort-kato-aktior-na-kinomanija-news_706633.html", "text": "  Едни от най-горещите филмови хитове от цял свят ще имат възможност да видят зрителите на Киномания 2018. Те са включени в традиционната вече рубрика \"Фестивал на фестивалите\", която показва най-актуалното от киното през тази и изминалата година.      Режисьор на  продукцията е Дейвид  Лауъри, а филмът е създаден по статията на Дейвид  Гран в \"The New Yorker\". Робърт Редфорд обяви, че това ще бъде  последният му филм като актьор, а самият филм е забавно криминале за  банковия обирджия Форест Тъкър, прославил се като един от  най-скандалните обирджии за миналия век.   Два филма с френската звезда Жюлиет Бинош ще покаже 32-то издание на кинофорума. Френска писателка отива в Япония, за да търси билката \"видение\", която може да бъде намерена веднъж на 997 години и за която се смята, че потиска слабостта и агонията у тези, които са я опитали. Красив и създаден с много въображение филм за чудото, желанието и единението с друго човешко същество.\r\nТалантливата Жюлиет Бинош блести и във филма на Клер Дени \"Живот нависоко\" с Робърт Патисън в главната роля. Действието на филма се развива в космоса, дестинацията е близка до земята черна дупка, а екипажът е съставен от опасни затворници...   Руни Мара - друга млада, но вече доказала актьорските си качества актриса, изпълнява главната роля във филма \"Мария Магдалена\" на режисьора Гарт Дейвис. Изключителният Хоакин Финикс пък е в ролята на Исус от Назарет. – жена на средна възраст с вече пораснали деца, която копнее да открие подходящия мъж, но внезапно открива удоволствието да се радваш на собствената си компания. Едноименния филм \"Глория Бел\" е на чилийският режисьор Себастиан Лелио, който е тазгодишният носител на \"Оскар\" за чуждоезичен филм.       Не е за пропускане и военният \"Курск\" с режисьор Томас Винтерберг, който детайлно пресъздава трагедията, свързана с потъването на ядрената подводница \"Курск\" през август 2000 г. Филмът е почит към жертвите и оцелелите и е с участието на Колин Фърт, Леа Сейду, Макс фон Сюдов и др. Почитателите на седмото изкуство ще оценят и филмите \"Червено\" на аржентинския режисьор Бенхамин Найщат, който разкрива събитията през 70-те и началото на 80-те години в Аржентина - време на военна диктатура, в което много хора изчезват безследно, както и черно-белият \"3 дни в Киберон\" с режисьор и сценарист Емили Атеф, в основата на който е интервю и фотосесия, които легендарната актриса Роми Шнайдер дава в рехабилитационна клиника и което ще се окаже последното преди преждевременната й смърт. Три дни, изпълнени с романтични желания, професионална амбиция и жажда за живот.\r\nВ ролята на Роми Шнайдер се превъплъщава Мари Беумер, която получи номинация за най-добра актриса от Европейските филмови награди преди дни. Самата Роми Шнайдер щеше да навърши 80 години през 2018 г. и това е още един повод филмът да е включен в селекцията на фестивала.\r\nБилетите са в продажба на касите на НДК, както и онлайн на tickets.ndk.bg.   ", "date": "2018.11.17", "title": "Показват последния филм на Робърт Редфорт като актьор на Киномания "}
{"url": "https://www.actualno.com/europe/marin-lio-pen-es-e-koloniziran-ot-germanija-konfliktyt-s-rusija-e-greshka-news_706625.html", "text": "  Лидерката на френската десница Марин льо Пен се обяви за свободна и демократична Европа и независимост на нациите.     Тя е в София за среща с националистическите си съюзници от Източна Европа по покана на партията на Веселин Марешки \"Воля\".   \"Европейският съюз е колонизиран от немците, всички длъжностни места в Съвета, в Комисията и в Парламента са колонизирани от немците. Какво правят те – защитават своите интереси. ЕС беше мир, сега виждам само конфликти и икономическа война”, заяви водачът на френските националисти „Национален сбор” по БТВ.\r\nМоделът на управление на Европейския съюз е авторитарен, работи със заплахи и шантаж, а икономическите и социалните резултати са катастрофални.“ категорична е Льо Пен.  „Европейският съюз отслабва, искам да спася Европа – да върна силата й, сигурността на нациите, които съставляват Европа и да създам сдружение между държавите, където свободно, по желание да участват в проекти, защитавайки интересите на народите си.\r\nИскам да се спре това заливане от мигранти и ние сами да решим дали искаме да приемаме хора, всеки сам да решава за себе си, а това вече не е възможно заради Европейската комисия”, коментира лидерът на френските националисти.\r\nСпоред нея политиката на ЕС спрямо мигрантите е вредна за държавите-членки, защото Европа няма сили да интегрира всички, бягащи от войната в Близкия Изток. Льо Пен заяви, че във Франция има над 7 млн. души, които са под границата на бедността, а правителството не се е погрижило за тях.       Марин Льо Пен коментира и протестите във Франция, където хората също са недоволни от високите цени на горивата. По думите й Европейската комисия изисква от правителството да приложи мерки върху покупателната способност, а това оказва влияние върху средната класа.\r\n„Цените на горивата е увеличена средно със 70% заради данъци. Французите не могат да се справят вече с това и показват своя бунт срещу това правителство, което прави подаръци на богатите, но изцяло забравя добруването на народа”, каза Льо Пен.\r\nЛидерът на френския „Национален сбор” заяви, че не съжалява за заема, който е изтеглила от Русия, защото нито една европейска банка не й е отпуснал такъв.\r\n„Аз уважавам Русия, смятам, че Европа греши, че се води Студена война срещу Русия. Всички имаме общия интерес да създаваме икономическа и стратегическа връзка с Русия.\r\nНе Русия дойде във Франция да убива хора, а „Ислямска държава”. Аз искам да имам добри взаимоотношения със САЩ, Русия, Китай или Индия, но без да сме под властта на едни или други”, коментира още Льо Пен.   ", "date": "2018.11.17", "title": "Марин Льо Пен: ЕС е колонизиран от Германия, конфликтът с Русия е грешка"}
{"url": "https://www.actualno.com/politics/cvetanov-zashtiti-valeri-simeonov-i-otnovo-napadna-radev-news_706629.html", "text": "  Оставката на Валери Симеонов е морален акт, тя ще заздрави коалицията, а няма да я разклати. Тя е дадена след съгласуване в малкия коалиционен партньор. Ще продължим да изпълняваме ангажинмента си към майките на деца с увреждания. Това заяви председателят на ПГ на ГЕРБ и зам.-председател на партията Цветан Цветанов в ефира на bTV.     Той изтъкна, че на второ четене е приет законът за хората с увреждания и предстои разглеждане на закона за личната помощ.   \"Оттук нататък с Валери Симеонов ще продължим да работим да работим заедно. Убеден съм, че с действията си той е допринасял за една добра работоспособност в политиките, които сме отстоявали\", подчерта председателят на ПГ на ГЕРБ.\r\nЦветанов обясни, че дали неговият пост ще бъде заето отново от представител на НСФБ ще се реши от „Обединени патриоти\": \"Не бих искал да коментирам каквито и да било предложения към настоящия момент, защото това е право на „Обединени патриоти“.  Вторият човек в ГЕРБ смята, че оставката ще заздрави личните отношения в среди на патриотите. \"Вече трябва да сме по-обединени, но и по-обрани в изказванията си. Някой път от преумора или емоция можеш да изпуснеш една дума, но тя да е фатална. Винаги ценя всяко едно мнение, което патриотите дават, заяви той.\r\nЦветанов коментира критиките на президента по отношение на борбата с корупцията.   \"Безотговорно поведение на държавен глава, който трябва да е обединител на нацията. Аз дадох живота си за борбата с престъпността и корупцията, докато той още беше в МО. Страната ни се нуждае от консенсус, а не от разединение\", подчерта Цветан Цветанов.    \"Въпреки това от ГЕРБ сме готови да се срещнем с него и да търсим консенсус. В политиката винаги трябва да си с протегната ръка. Дори сега ние търсим консенсус и политически дебат, но състоятелен, а не с атаки без аргументи. Хората не искат избори, а стабилност. Те искат един по-устойчив път\", заяви вторият човек в ГЕРБ.", "date": "2018.11.17", "title": "Цветанов защити Валери Симеонов и отново нападна Радев"}
{"url": "https://www.actualno.com/actualno/lebedovata-pesen-na-unker-news_706107.html", "text": "   През 2019 г. в Европа ще се случи нещо, което традиционно концентрира вниманието основно на политическите елити на континента. Изборите за европейски парламент не се посрещат с особен ентусиазъм сред гласоподавателите, но в същото време те са един от най-ярките индикатори за атмосферата отвъд илюзиите на Брюксел. И ако не сте усетили, подготовката за тях започна някъде от момента, в който ЕС отстъпи пред очакванията на Турция за овладяването на мигрантската криза. А председателят на Европейската комисия Жан-Клод Юнкер се подготвя за триумфалното слизане от трона под звуците на собствената си лебедова песен.          С последния си доклад по Механизма за сътрудничество и проверка Брюксел най-сетне даде на София това, което тя очакваше - потупване по рамото и хвалебствия. Особено на фона на унищожителните критики относно върховенството на закона в Румъния, България изглежда като вече дисциплинирал се пубер след поредица от провали. А за послушните винаги има подарък. И в случая със София - доста щедър като за финал на една голяма игра, от която всички излизат уморени, но не и победители.\r\nДруг пример, под звуците на който Юнкер безспорно ще се отрупа със слава, е отвореният път на Македония и въобще Западните Балкани към Брюксел. Вярно, въпреки множеството брожения и продължаващото съществено влияние на тъмни субекти, все пак \"барутният погреб\" на Европа има шанс да надживее себе си и най-сетне да заживее в покой с другите наоколо.  И Brexit по време на Комисията \"Юнкер\" изглежда все по-възможен да се случи - сякаш е нещо напълно естествено, а не родено в безпрецедентна вълна на популизъм и лъжи. Тази Европейска комисия показва, че вече няма сили да се конфронтира нито с високомерието на Унгария, нито със своеволията на Полша и Румъния за върховенството на правото, нито с Турция, за която никой не знае накъде отива. Нещо повече, Юнкер няма желание за търговска война със САЩ, още по-малко с Китай и Русия, напротив - очаква в доброта и ленивост към всички заника на своята политическа кариера. А стимул, че вече сякаш няма смисъл дава и Ангела Меркел с нейната категорична заявка за оттегляне от поста на федерален канцлер и лидер на Християндемократическия съюз.\r\nМигранти, Brexit, политически трусове в националните държави, популизъм, киберзаплахи, фалшиви новини, агресивна реторика - Европа преживя толкова много във времето на Юнкер, че сега единственото, което ѝ остава, е да поправи тук-там някои грешки, като си затвори очите за други. А докато трае лебедовата песен на един люксембурец, Старият континент отново ще посрещне разделен новите си лидери. Разделен и без илюзии за 'единство в многообразието'.        ", "date": "2018.11.17", "title": "Лебедовата песен на Юнкер"}
{"url": "https://www.actualno.com/politics/fandykova-vjarva-che-ostavkata-na-simeonov-shte-dade-vyzmojnost-na-pravitelstvoto-da-raboti-news_706631.html", "text": "  Мисля, че това е едно добро и очаквано решение, което да позволи промяната в законодателството за хората с увреждания. Разбира се, че се нагнети напрежение, по-рано трябваше да се получи това извинение, коментира столичният кмет Йорданка Фандъкова горещата новина на седмицата. Според нея след тази оставка \"правителството има възможност да се съсредоточи върху своите задачи, парламентът – също\".     Надявам се напрежението да се успокои, но ситуацията е предизборна. Липсва ми, че не се търсят решения, включително от опозицията, а има говорене и надговаряне. , каза още Фандъкова пред Нова телевизия. Определено има недоволство и някой се възползва – утре, 18 ноември, има поне 4 заявени протеста и ще дойдат хора с автомобили от провинцията и трябва да намерим баланса да не се затруднява движението, добави градоначалникът.   Попитана как така допуснахме начин на говорене стил „ала Симеонов”, кметицата на София отвърна, че това е въпрос за средата и как трябва да се работи за интеграцията на деца с увреждания.   Ще има зелен билет за 1 лев в дните, в които има прекомерно замърсяване на въздуха, обеща столичният кмет. Тя каза, че имала уверението на МВР, че се ползват газ анализаторите и били спрени от движение 150 автомобила, които замърсяват въздуха.\r\n55 000 домакинства в София се отопляват на дърва и въглища, заяви Фандъкова и посочи, че общината имала готовност да помага на тези домакинства да си променят начина на отопление и с европейски средства. Обаче .   169 снегорина са в готовност да работят в София, 41 – в околностите извън града, каза Фандъкова и посочи, че през миналата година почистващите фирми в столицата били глобени с 3,5 млн. лева. По въпроса с малките улички кметицата заяви, че ако навалелият сняг не бил много, можело да се мине без чистене, защото за два-три дни той щял да се стопи. Действаме по приоритети, подчерта тя.    ", "date": "2018.11.17", "title": "Фандъкова вярва, че оставката на Симеонов ще даде възможност на правителството да работи"}
{"url": "https://www.actualno.com/chronicles/nachalo-na-chataldjanskata-operacija-news_706597.html", "text": "  Битката при Чаталджа от 17-18 ноември (4 – 5 ноември стар стил) 1912 година, известна още като Чаталджанската операция, е едно от най-тежките сражения по време на Балканската война. Българските войски под командването на генерал-лейтенант Радко Димитриев правят опит да преодолеят защитната линия на османската Чаталджанска армия на подстъпите към столицата Константинопол, но след понесени тежки жертви са принудени да се откажат. Това е най-значителният военен успех на Османската империя в хода на Балканската война и първото голямо поражение на българската армия след създаването на Третата българска държава.         След разгрома на основните османски сили в Източна Тракия в Люлебургазко-Бунархисарската операция на 2 ноември (20 октомври стар стил) 1912 година българското командване не успява да проведе бързо преследване на дезорганизирания противник. Това дава възможност на османските части да се оттеглят към укрепената Чаталджанска позиция, която е разположена в най-тясната част на провлака, свързващ Константинопол с Източна Тракия, и има дължина около 28 км между езерата Теркос и Бююкчекмедже. Те са реорганизирани в Чаталджанска армия, включваща Първи, Втори и Трети низамски корпус и Първи, Втори и Трети редифски корпус. Общата им численост е около 190 000 души с 350 оръдия.\r\nБългарските Първа (командващ генерал-лейтенант Васил Кутинчев) и Трета армия (командващ генерал-лейтенант Радко Димитриев) също се реорганизирани след Люлебургазко-Бунархисарската операция. При Чаталджа Първа армия вече включва Първа (командващ генерал-майор Стефан Тошев), Шеста (командващ генерал-майор Православ Тенев) и Десета дивизия (командващ генерал-майор Стою Брадистилов), а Трета армия – Трета (командващ генерал-майор Иван Сарафов), Четвърта (командващ генерал-майор Климент Бояджиев), Пета (командващ генерал-майор Павел Христов) и Девета дивизия (командващ генерал-майор Радой Сираков). Общата численост на българските войски е около 118 000 души с 350 оръдия.  Сравнително тесният фронт принуждава и двете страни да оставят значителна част от силите си в резерв на втора линия. Османското командване разполага на предна линия от юг на север Първи, Втори и Трети низамски корпус, като трите редифски корпуса остават в резерв на около 8 км зад фронта. От българска страна на втора линия са оставени Четвърта и Пета дивизия, които понасят най-големи жертви в Люлебургазко-Бунархисарската и Лозенградската операция. От север на юг българското командване разполага Трета, Девета, Шеста и Първа дивизия. Десета сборна дивизия е разположена на брега на Мраморно море, срещу град Бююкчекмедже. Първите български части достигат Чаталджанската позиция на 12 ноември (30 октомври) и веднага започват подготовка за нападение. Планът на българското командване предвижда нанасяне на главния удар по левия фланг при спомагателен удар в централния участък на фронта, като целта е разкъсване на отбранителната линия и притискане на противника към Мраморно море.       Настъплението по целия фронт започва рано сутринта на 17 (4) ноември 1912 година. Първоначално утринната мъгла подпомага придвижването на Първа и Шеста дивизия до реките Карасу и Катърчису, но когато тя се вдига те са подложени на тежък обстрел. Първа дивизия е принудена да спре настъплението, а Шеста дивизия с големи трудности успява да завземе укреплението Отлуктабия.\r\nКъсно вечерта на левия български фланг Двадесет и девети ямболски пехотен полк от Трета дивизия успява да превземе укреплението Илеритабия. Българското командване така и не разбира за този успех и на следващата сутрин укреплението е подложено на обстрел, както от османската, така и от българската артилерия. Около обед на 18 ноември Двадесет и девети полк се оттегля с тежки загуби от Илеритабия.\r\nНа 18 ноември през целия ден османските сили контраатакуват по целия фронт. Българските части претърпяват тежки загуби и командването нарежда отстъпление до изходните позиции. Поражението при Чаталджа елиминира възможността за сключване на бърз и изгоден за България мир.Българската армия губи инициативата в бойните действия. Претърпените загуби (1480 убити, 1400 безследно изчезнали, 13 000 ранени) и започналата по същото време епидемия от холера, отнела живота на други 1600 души, отслабват допълнително българските части, вече понесли значителни жертви от началото на войната. Деморализацията сред българските войски е съпътствана от втвърдяване на османската политика. Две седмици след сражението е сключено примирие, което трае не повече от два месеца. Бойните действия в района на Чаталджа продължават с прекъсвания до април 1913 г.      Действията на българското командване при Чаталджанската операция са силно критикувани в по-късната военна и историческа литература. Според повечето оценки атаката срещу Чаталджанската позиция не е оправдана от военна гледна точка, а цели главно пропаганден ефект от достигането на български войски до Константинопол. Превземането и окупирането на самия град е трудно постижимо при наличното съотношение на силите, а и Великите сили категорично се противопоставят на такова действие.\r\nСамата операция е започната прибързано, като е пренебрегнато основно правило на военната наука на епохата – укрепени позиции да се атакуват само при значително числено превъзходство. В направлението на главния удар не е осигурена необходимата концентрация на сили за пробив в противниковата отбрана. За неуспеха на българите допринасят недостатъчното разузнаване, слабата координация между настъпващите съединения и липсата на адекватна артилерийска поддръжка. Резервите остават далеч от полесражението и така половината от българската пехота не влиза в боя. Османският успех се отдава на решението на Назим паша, османския командир, да се откаже от офанзивната тактика, довела до пораженията при Лозенград и Бунархисар, и да заложи на отбрана в дълбочина с подобрено, централизирано командване на артилерията.", "date": "2018.11.17", "title": "Начало на Чаталджанската операция"}
{"url": "https://www.actualno.com/football/geroichna-holandija-nadvi-svetovnija-shampion-francija-news_706641.html", "text": "  Отборът на Холандия постигна престижна победа с 2:0 у дома световния шампион Франция в среща от турнира Лига на нациите. ,,Лалетата“ нанесоха първа загуба на ,,петлите“ след спечеления Мондиал в Русия през лятото. Освен това успехът на възпитаниците на Роналд Куман означаваше, че Германия изпада от Група А в Група Б.     Първата част в Ротердам премина под диктовката на домакините, които имаха огромно предимство във владението на топката, но така и не достигаха до чисти голови положения пред вратата на Юго Лорис. След няколко опасни центрирания на Мемфис Депай в наказателното поле, Жоржиньо Вайналдум откри резултата в 44-та минута, за да даде заслужен аванс на Холандия.\r\nПрез втората част картината на терена не се промени, като ,,лалетата“ търсеха втори гол, с който да подпечат важния си успех. Търпението им бе възнаградено в последната минута на редовното време, когато Мемфис Депай отбеляза от дузпа, отсъдена за нарушение на Муса Сисоко срещу Френки де Йонг.\r\nПо този начин играчите на Роналд Куман трябва да избегнат поражението в последния си мач от надпреварата срещу Германия, за да завършат кампанията си на първо място и да се класират за финалите на Лига на нациите. Ако световният шампион от 2014 надвие холандците, то Франция ще приключи на върха в групата. Двубоят между Германия и Холандия е в понеделник в Гелзенкирхен.  Още за двубоя прочетете в  Група 1, Лига В:    Словакия – Украйна 4:1\r\nГрупа 4, Лига В:\r\nУелс – Дания 1:2   Група 3, Лига С:\r\nСловения – Норвегия 1:1   Група 4, Лига Д:\r\nГибралтар – Армения 2:6\r\nЛихтенщайн – Македония 0:2", "date": "2018.11.17", "title": "Героична Холандия надви световния шампион Франция"}
{"url": "https://www.actualno.com/starazagora/prostreljan-skalen-orel-e-v-spasitelnija-centyr-na-zeleni-balkani-news_706640.html", "text": "  След подаден сигнал в Спасителния център за диви животни в Стара Загора за блъснат на пътя скален орел (Aquila chrysaetos) птицата е транспортирана от екип на Зелени Балкани и е настанена в реанимацията на центъра, а за случая е уведомена Регионалната инспекция за опазване на околната среда и водите (РИОСВ).     Орелът е забелязан на пътя между град Шивачево и село Сборище в Твърдишкия балкан. Прегледът на птицата е показал, че е със счупен ляв крак и кървави изтечения от клюна.   След ехографско изследване е установено, че има масивен вътрешен кръвоизлив, а при рентгенография в клиниките на Ветеринарномедицинския факултет на Тракийския университет, че орелът е прострелян и ясно си личат две сачми в тялото на птицата - в коремната област и в десния крак.\r\nПодаден е сигнал за закононарушението в РИОСВ - Стара Загора, и в Регионалната дирекция по горите - Сливен, на чиято територия е извършена бракониерската проява.  Скалният орел е рядък и защитен от закона вид на територията на България. Близо 150-те двойки в страната му дават относителна сигурност като стабилен вид.", "date": "2018.11.17", "title": "Прострелян скален орел е в Спасителния център на Зелени Балкани"}
{"url": "https://www.actualno.com/politics/majkite-poluchihme-lichni-zaplahi-shte-prodyljim-s-protestite-news_706635.html", "text": "  Получихме лични заплахи заради протеста си, някои от тях бяха изпратени на телефоните ни - че ще ни изринат и т.н.. Въпреки оставката на вицепремиера Валери Симеонов, протестът ни ще продължи, докато тя не бъде приета от парламента (бел. ред - оставката означава, че Симеонов би трябвало да стане депутат ). Това обявиха две от майките на деца с увреждания и част от инициативата \"Системата ни убива\" - Мая Стоицева и Валентина Ташкова в интервю за bTV.     Те все още настояват да се изпълнят исканията им за реформи, които да облекчат живота на децата им.   \"Всички се радвахме на новината за оставката, но ми се иска да върнем фокуса, а той е реформи в системата за хората с увреждания\", каза Мая Стоицева.\r\nСпоред Мая Стоицева оставката на Валери Симеонов се е забавила. \"Когато някой политик го обиди по този начин, ще протестираме в негова подкрепа\", категорична беше тя.  \"От първия ден на протеста казваме, че този език е неприемлив за обществото имаше и други изказвания на хора от НФСБ\", допълни и Валентина Ташкова, визирайки случилото се с депутата .\r\nСлед снощната оставка това беше победа за цялото общество, каза Валентина. Показахме, че един справедлив граждански протест може да победи, каза тя.   \"Протестираме 26 дни за оставката на Валери Симеонов, но години наред протестираме за реформа, правителството се ангажира с конкретни неща и искаме те да бъдат изпълнени. Този протест няма да спре, това е кауза която продължава\", отбеляза Мая Стоицева.    В същото време вицепремиерът и лидер на ВМРО Красимир Каракачанов заяви пред Нова телевизия, че правителството е стабилно и ще изпълни своята управленска програма въпреки оставката.\r\nДвамата с Валери Симеонов са имали среща вчера в 16:00 часа, на която е обсъдено решението на Симеонов. От думите на Каракачанов стана ясно, че преди това лидерът на НФСБ е свикал съвещание на депутатите и ръководството на партията, за да обсъдят създалата се ситуация. Решението за оставката е било взето тогава, а след това е бил информиран и премиерът Бойко Борисов. И Каракачанов отрече Борисов да е оказвал натиск.", "date": "2018.11.17", "title": "Майките: Получихме лични заплахи, ще продължим с протестите"}
{"url": "https://www.actualno.com/health/lekarstvata-za-nastinka-i-kashlica-sa-vredni-za-malki-deca-sochi-izsledvane-news_706595.html", "text": "  Ново проучване, публикувано в BMJ показва, че няма достатъчно доказателства, че лекарствата с антихистамини помагат при запушен нос, а когато пациентът е млад, това може да бъде вредно. The New York Times пише, че лекарствата против кашлица всъщност не помагат на децата да кашлят по-малко.     От ConsumerAffairs посочват, че такива лекарства могат да доведат до безсъние, сънливост, главоболие и раздразнен стомах при възрастните, а при децата, освен посочените ефекти, са възможни и хипертония и гърчове.   Педиатрите препоръчват напълно да се избягват антихистаминови лекарства преди шестата година, а от 6 до 12 да се използват с голямо внимание.\r\nПри кашлица и симптоми на настинка се препоръчва използването на парацетамол или ибупрофен в случай на температура и болки, както и инхалации и промиване на носа с физиологичен разтвор. Изключително важно е да се хидратира тялото с прием на течност.  В Америка са предприети конкретни стъпки за забрана на родителите да дават споменатите лекарства на децата, защото те предизвикват халюцинации, аритмия на сърцето, подтискане на съзнанието и други.\r\nTimes препоръчва на родителите да се опитат да разпознаят дали става дума за симптоми на обикновена настинка или тялото сигнализира, че става въпрос за нещо сериозно. За второто сигнализират утежненото дишане и висока температура, което са част от симптомите на грипа.", "date": "2018.11.17", "title": "Лекарствата за настинка и кашлица са вредни за малки деца, сочи изследване"}
{"url": "https://www.actualno.com/america/trymp-se-symnjava-v-predanostta-na-vicepremiera-majk-pens-news_706679.html", "text": "  Доналд Тръмп в разговорите си с помощниците си поставя под въпрос предаността на вицепрезидента Майкъл Пенс, пише вестник The New York Times:.     Според неговите източници в администрацията последните седмици Тръмп редовно питал хора от своето обкръжение дали смятат Пенс за лоялен.   „Тръмп повтаряше този въпрос толкова много пъти, че разтревожил някои от съветниците си”, констатира се в материала.\r\nИзданието отбелязва, че засега президентът не е заявявал, че желае друг кандидат-вицепрезидент за изборите през 2020 година.  В статията обаче се твърди, че „по думите на съветниците такива въпроси обикновено свидетелстват, че някой предизвиква у него (у Тръмп) раздразнение”.\r\nВ материала се добавя, че повече лица от президентското обкръжение „са уверели Тръмп, че Пенс е предан боец”.   Заедно с това се отбелязва, че съветниците на Тръмп извън Белия дом заострят вниманието, че Пенс може и да е лоялен, но е „изчерпал своята полезност”.    Тези хора предположиха, че за изборите през 2020 г. Тръмп трябва да се спре на друг вицепрезидент – примерно на такъв, който би му осигурил повече гласове на жените.", "date": "2018.11.17", "title": "Тръмп се съмнява в предаността на вицепремиера Майк Пенс?"}
{"url": "https://www.actualno.com/america/sasht-otpravi-ostro-preduprejdenie-kym-kitaj-no-poluchi-spokoen-otgovor-news_706644.html", "text": "  Американският вицепрезидент Майк Пенс предупреди, че санкциите и натискът срещу Китай ще останат, докато Пекин не промени търговското си поведение, предаде AFP.     ”Въведохме мита за $250 милиарда върху китайските стоки и това число може дори да се удвои”, заяви той на бизнес форум в Папуа - Нова Гвинея.   „Надяваме се на по-добри отношения, но САЩ няма да си променят политиката, докато Китай не промени поведението си” ,каза Пенс.\r\nВ доста по-умерен тон, китайският лидер Си Цзинпин заяви, че никой няма да спечели от военна, политическа или търговска конфронтация.  „Историята показва, че конфронтацията – независимо дали под форма на студена война, гореща война или търговска война – не създава победители”, категоричен беше Си.\r\nОчаква се форумът да стане арена на сблъсък между двете най-големи икономики в света.   „Сега светът преминава през трансформация на развитието. Докато икономическата глобализация се движи напред, глобалният ръст е помрачен от протекционизъм и обособеност.    Само откритостта и сътрудничеството могат да дадат повече възможности и да създадат повече пространство за развитие”, изтъкна китайският лидер.\r\nТой добави също, че вторият международен форум , посветен на китайската инициатива „Един пояс – един път”, ще се проведе през април 2019 г. в страната му.", "date": "2018.11.17", "title": "САЩ отправи остро предупреждение към Китай, но получи спокоен отговор"}
{"url": "https://www.actualno.com/politics/ninova-ostavkata-na-simeonov-beshe-zadyljitelna-spravedlivostta-naddelja-nad-straha-news_706674.html", "text": "  \"Оставката на Валери Симеонов беше задължителна. Голямата победа обаче не е самата оставка, а събудената гражданска енергия. Преди две години това би било невъзможно.     Хората се страхуваха да имат различно мнение и бяха апатични към случващото се. Чувството за справедливост надделя над страха и апатията. \"   Това каза лидерът на БСП Корнелия Нинова в изявление в централата на партията.\r\n\"Първо искаме да поздравим майките на деца с увреждания, защото не отстъпиха цели 26 дни, заради най-милото което има една майка - детето си. Уважение заслужават и хората, които ги подкрепиха.  \"Оставката на Валери Симеонов  е закъсняла, подадена под натиск и неискрена. \"\r\nНинова обърна внимание, че Симеонов е заявил, че я подава, за да не тежи на правителството, а не заради осъзната вина, за това, което е направил.        „Тази оставка няма да промени нищо, защото протестите вече са различни. Ситуацията е различна и днес хора от много градове в страната протестират“, каза Нинова.\r\nЛидерът на БСП обяви,че решението на партията дали депутатите ще се регистрират в зала, ще бъде взето на заседание на Изпълнителното бюро и ръководството на ПГ на „БСП за България“, които е свикала.", "date": "2018.11.17", "title": "Нинова: Оставката на Симеонов беше задължителна, справедливостта надделя над страха"}
{"url": "https://www.actualno.com/asia/rijad-othvyrli-idejata-za-mejdunarodno-razsledvane-za-smyrtta-na-hashogi-news_706598.html", "text": "  Външният министър на Саудитска Арабия отхвърли искането на Турция за международно разследване на убийството на журналиста Джамал Кашоги в саудитското консулство в Истанбул, предаде AFP.     Рияд има свой \"разследващ орган\" и \"отхвърля\" независимо разследване за убийството на Кашоги, който е бил \"силно дрогиран\", преди да бъде разчленен, каза министър Адел ал Жубейр.   \"Това вече е правен случай и по този начин е в ръцете на съдебната власт в Саудитска Арабия\", заяви Жубейр пред репортери в Рияд.\r\nТурските официални лица изразиха съмнение дали Саудитска Арабия е склонна да съдейства действително на властите за убийството на Кашоги.  В сряда турският външен министър Мевлут Чавушоглу призова за международно разследване на убийството на Кашоги на 2 октомври, припомня AFP.\r\n\"В началото казахме, че сме формирали работна група със Саудитска Арабия и че нямаме намерение да отнесем убийството в международен съд\", каза Чавушоглу пред парламента.   Той добави, че това вече не е така и сега правителството вярва, че \"международното разследване е задължително\". \"Ще направим всичко необходимо, за да хвърлим светлина върху всички аспекти на това убийство\", каза министърът.    Саудитска Арабия направи официално признание, че Кашоги е бил разчленен в консулството в Истанбул и заяви, че иска смъртно наказание на пет души, обвинени в убийството.\r\nЖубейр заяви, че принц Мохамед, могъщият 33-годишен наследник на трона, \"няма\" абсолютно нищо общо с убийството.", "date": "2018.11.17", "title": "Рияд отхвърли идеята за международно разследване за смъртта на Хашоги "}
{"url": "https://www.actualno.com/balkani/lavrov-opitvat-se-da-prevyrnat-balkanite-v-placdarm-sreshtu-rusija-news_706678.html", "text": "  Западните държави предприемат упорити опити да превърнат Балканския полуостров в плацдарм срещу Москва. Това заяви руският министър на външните работи Сергей Лавров в интервю за вестник „Сръбски телеграф“.     „След края на Студената война западните държави се отказаха от съвместната работа за създаване на архитектура на равна и неделима сигурност в Евроатлантика, за което Русия настойчиво призоваваше.   Вместо това те избраха водещия в задънена улица път на разширяване на подконтролното им геополитическо пространство, създаване на нови разделителни линии на европейския континент“, заяви Лавров.\r\n„Например, през 1999 г., грубо нарушавайки международното право, в течение на две месеца и половина бомбардираха Югославия, а след това в опит да легитимират агресията признаха едностранно провъзгласената независимост на Косово“, добави той.  Според него един от резултатите на антируската линия на Запада е „режисираният и подкрепен от Вашингтон и редица европейски страни въоръжен метеж в Киев през февруари 2014 г.“.\r\n„В резултат Украйна, която имаше всичко необходимо, за да се превърне в успешна и процъфтяваща страната, се оказа въвлечена в кръвопролитна междуособица“, подчерта Лавров.   „Създава се впечатлението, че Западът така и не научи уроците от украинската трагедия. Днес се предприемат настойчиви опити Балканите да бъдат превърнати в още един плацдарм срещу Русия. От страните в региона настоятелно се изисква да направят избор: или с Москва, или с Вашингтон и Брюксел“, каза той.    „Знаем, че върху Белград се оказва сериозен натиск с цел да го принудят да прекрати взаимноизгодното сътрудничество с нашата страна.\r\nСръбските братя уверено му се противопоставят. В Москва високо оценяват самостоятелния многовекторен външнополитически курс на Сърбия, който, аз съм убеден, че отговаря на коренните интереси на вашия народ“, добави руският министър на външните работи.", "date": "2018.11.17", "title": "Лавров: Опитват се да превърнат Балканите в плацдарм срещу Русия"}
{"url": "https://www.actualno.com/sciencelogy/ideja-na-isljama-kak-da-bjaga-ot-amerikanskija-gnet-chrez-kriptovaluti-news_706600.html", "text": "  Председателят на Международния бизнес форум Ерол Ярар заяви, че криптовалутите трябва да бъдат използвани от ислямските държави за основна валута, предаде Анадолската агенция.     „Американският долар в момента е основна валута и бе използван като инструмент за санкции”, заяви Ярар. Той каза, че САЩ държи трансфера на пари, налага санкции на международния пазари и причинява кризи в държави използвайки долара.   „На Международния бизнес форум тази година ние ще обсъдим условията за „монетарен плурализъм” за да създадем честна и здравословна околна среда за търговия”, заяви Ярар.\r\nНа форума ще се обсъдят блокчейн технологиите и криптовалутите за финансиране на технологии, добави той.  Основната криптовалута може да бъде използвана за ценообразуване на стоки от бизнеса, пазарите и страните, каза още Ярар. Според него ислямските държави трябва да създадат структура подобна на Международния валутен фонд, като името може бъде Международен фонд за ислямско сътрудничество.", "date": "2018.11.17", "title": "Идея на исляма как да бяга от \"американския гнет\" - чрез криптовалути"}
{"url": "https://www.actualno.com/asia/ruski-general-primirieto-v-idlib-se-narushava-news_706638.html", "text": "  Примирието в демилитаризираната зона в сирийската провинция Идлиб се нарушава, като при бойните действия са убити 25 сирийски правителствени войници, заяви руският ген. Владимир Савченко, ръководител на руския център за помиряване на враждуващите страни, предаде ТАСС.     Споразумението бе подписано по инициатива на Турция на 17 септември, но оттогава досега са регистрирани над 530 нарушения от страна въоръжената опозиция и терористичните групировки в зоната. Ранени са 67 души, включително петима мирни граждани.   В същото време руските военни съобщиха, че почти 300 000 сирийски бежанци са се завърнали у дома от чужбина от началото на войната. Генерал Михаил Мизинцев от руското Министерство на отбраната заяви пред репортери, че голям брой бежанци се придвижват обратно към Сирия, предаде БНР.\r\n\"Към настоящия момент повече от един милион и половина сирийски граждани са се завърнали по родните си места. Сред тях над 1 200 000 са вътрешно разселени, а над 268 000 са бежанци от чужбина. През изминалата седмица 7620 сирийски граждани са се върнали по местата, където са живели, преди войната.\"  Докато Москва е активна в окуражаването на бежанците да се върнат в Сирия, някои западни правителства се опасяват, че завърналите се в райони, контролирани от правителството, ще бъдат подложени на преследване, отбелязва агенция Асошиейтед прес.", "date": "2018.11.17", "title": "Руски генерал: Примирието в Идлиб се нарушава"}
{"url": "https://www.actualno.com/starazagora/dve-kamerni-operi-na-scena-234-v-stara-zagora-news_706673.html", "text": "  Две камерни опери – „Медиумът“ и „Телефонът“ от  Джан Карло Меноти, ще представи днес на Камерна сцена 234 Държавна опера - Стара Загора, от 16 часа.     Режисьор е Огнян Драганов, диригенти са Виктор Крумов и Петър Тулешков. Сценографията и костюмите са на Теодора Джамбазова, мултимедията - на Пламен Асенов.   Участват солисти на операта и студенти от Националната музикална академия (НМА) и камерен оркестър.\r\nЗа първи път оперите бяха представени на през май на Античната улица в Регионалния исторически музей в Стара Загора като съвместна продукция на НМА \"Проф. Панчо Владигеров\" и старозагорската опера. В спектакъла участваха студенти от класа по актьорско майсторство на Огнян Драганов в академията.  „Медиумът“ е драматична опера в две действия, а „Телефонът“ или „ L'amour a trois“ е комична опера в едно действие. И двете са по текст и музика на Джан Карло Меноти. Първата им професионална продукция е съвместно представяне с през февруари 1947 г. в Ню Йорк от Балетното дружество.", "date": "2018.11.17", "title": "Две камерни опери на Сцена 234 в Стара Загора "}
{"url": "https://www.actualno.com/politics/siderov-ostavkata-na-simeonov-e-zakysnjala-a-gerb-ne-sa-posledovatelni-news_706676.html", "text": "  Оставката на вицепремиера Валери Симеонов не е съгласувана с мен и е твърде закъсняла, коментира на брифинг председателят на ПГ \"Обединени патриоти\" и лидер на \"Атака\" Волен Сидеров.     Той очаква членовете на Коалиционния съвет - Борисов, Цветанов, Каракачанов, а и самият Симеонов, да признаят, че е бил прав преди месец, като е казал Симеонов да подаде оставка след недопустимото изречение за майките.   „Защо трябваше да се вдигне цялата тази вълна от протести, за да се стигне пак до тази оставка“, попита Сидеров. Според него тази оставка вече е закъсняла и е на фона на натрупано възмущение от това заинатяване. Сега не знам дали щетите са лесно поправими, които Симеонов нанесе със своето оставане на инат на власт толкова време, коментира Волен Сидеров.\r\nПопитан кой ще смени Валери Симеонов на поста, лидерът на \"Атака\" каза, че ще предложи да няма четвърти вицепремиер.   \"Защо трябва да има втори вицепремиер от патриотите, защо е нужно да има вицепремиер без портфейл, възможно е да си останат трима вицепремиери - Дончев, Захариева и Каракачанов и да си вървят така нещата\", коментира той. Ако обаче трябва да се посочи такъв човек, Сидеров каза, че би предложил да е технократ, а не партийна фигура.   Волен Сидеров отправи критика относно тази непоследователност в ръководството на ГЕРБ. Преди няколко дни Валери Симеонов щеше да счупи коалицията, ако излезе, днес чувам Цветанов да казва, че нищо няма да се счупи, даже ще се заздрави. Кое е вярно, какво се случи в тези два дни, попита лидерът на \"Атака\".    Според Сидеров след оставката на Симеонов е възможно пак да се повдигне въпросът за председател на ПГ \"Обединени патриоти\".", "date": "2018.11.17", "title": "Сидеров: Оставката на Симеонов е закъсняла, а ГЕРБ не са последователни"}
{"url": "https://www.actualno.com/healthy/zdravnata-reforma-porajda-nedoverie-v-bylgarite-news_706590.html", "text": "  74% от българите не вярват, че въвеждането на втора задължителна здрава вноска, би спряло практиката на доплащане в болниците у нас. 18% смятат, че втора вноска от 12 лв. при частен застраховател ще спре доплащанията, а 8% се колебаят.     Нови въпроси за качеството и ефективността на здравната система, както и идеите за подобряването им чрез готвената реформа поставят последните данни от „Индекс на болниците“.\r\nИзводът недвусмислено се налага, както от , така и от обективните данни за състоянието на дейността на лечебните заведения в областта на ортопедията и кардиохирургията.\r\nНай-негативно е оценена идеята всяка болница да има свои собствени цени за услугите, които ще се покриват от здравната каса, а ако лечението на пациента е по-скъпо, той да доплаща разликата – отчетливо мнозинство от 71% от интервюираните не одобряват това предложение.  Прилагането на възможно най-евтина медикаментозна терапия също не е високо оценено – 54% са срещу тази идея, а 41% я харесват. Останалите се затрудняват. Тук, разбира се, не може да се очаква огромна запознатост сред респондентите, но общественият инстинкт е красноречив.\r\nОткриването на нова болница да става само с решение на парламента също не е припознато като ефективно решение по отношение на здравната реформа, като повече от половината участници в проучването не го одобряват (54% са „против“, а 41% са „за“; останалите се колебаят). В такъв тип данни обикновено се отразява и общият негативизъм на обществото към темата.     6019 са сърдечните операции през изминалата година в България, които е финансирала НЗОК. Те са осъществени в 10 болници. Разположението им в страната обаче е крайно неравномерно. Шест от клиниките по кардиохирургия се намират в София. Останалите 4 са в Пловдив, Плевен, Варна и Бургас. Единствената болница за детски кардиохирургични операции - НКБ, отново е в столицата.\r\nОсвен географските диспропорции, големи са и различията при броя на пациентите, които минават през клиниките, показва данните в „Индекс на болниците“. Основният поток от пациентите се лекува в три болници – „Св. Екатерина\", „Аджъбадем Токуда\" в София и „Св. Георги\" в Пловдив. В първата се извършват над 1300 операции годишно, във втората малко над хиляда, а в третата над 700. Или общо лекарите в тях правят 3000 от всички интервенции.\r\nВ останалите 7 болници се извършват 2000 операции. Броят на интервенциите обаче е пряко свързан с качеството на тази дейност. Според медицинския стандарт за кардиохирургия, който предстои да се приеме отново от МЗ, едно отделение трябва да има минимум 250 интервенции на година, за да има право да извършва сърдечни операции. Не е ясно дали всички болници отговарят на този критерий, според дейността им по НЗОК това не е така. Друга особеност, която показват цифрите е, че в някои от болниците се правят малко на брой операции по по-евтините пътеки, а по-голям брой по по-скъпите. Този феномен се наблюдава както при частни, така и при държавни болници. Общо 77548 операции са осъществени в областта на ортопедията през миналата година, които е финансирала НЗОК у нас. Те са извършени в 95 болници в страната, показват данните от „Индекс на болниците“. Не всички обаче осъществяват пълна гама от медицинските дейности. В 42 или половината от всички болници се провеждат най-големите операции на долен крайник, а едва в 33 – се извършват най-големите операции на горен крайник.   Изключително неравномерен е обемът на дейностите в отделните клиники, той варира от 1 операция по някои клинични пътеки за цяла година до над 1000. Сред тях очаквано са най-големите държавни болници с традиции от години в тази дейност като „Пирогов“ и „Св. Георги“ в Пловдив, така и нови частни структури като „Софиямед“ в столицата, „Пълмед“ и „Еврохоспитал“ в Пловдив. В същото време в някои от клиниките общият обем на дейността по НЗОК за година е под 150 операции, въпреки че толкова са заложени като изискване в медицинския стандарт на операционна маса.", "date": "2018.11.17", "title": "Здравната реформа поражда недоверие в българите"}
