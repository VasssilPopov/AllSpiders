{"url": "https://www.actualno.com/curious/dneven-horoskop-za-6-januari-news_714584.html", "text": "        Тайната на успешния ви ден днес е да не правите от мухата слон. Преувеличението няма да ви помогне. Изберете си дейност, която до момента ви се е струвала прекалено трудна за изпълнение. Това е вашият ден. Сега ще сте способни на чудеса. Използвайте уменията си, за да промените ситуацията, която най-много се нуждае от подобрение.   Днес ще ви е трудно да решите как точно да прекарате деня. Затова оставете избора и инициативата на другите членове на вашето семейство.     Днес ще се радвате на спокойствие, което жадувате отдавна. Помислете как точно да използвате времето си, но не тръгвайте на дълъг път. Имате нужда да възстановите силите си и това няма как да стане, като вършите сто неща едновременно. Просто си позволете да останете в леглото, колкото време поискате. Очакванията ви за партньора днес може да претърпят крах. Преди на направите някаква драма, помислете толкова ли е решаващо това различие.   Това е ден, в който решенията ще се намират лесно. Отпуснете се в приятна обстановка и помислете добре над най-важните въпроси, които ви вълнуват. През този ден може да ви струва, че целият свят е срещу вас, но това ще се дължи на вашата скептичност и лошо настроение. Най-добре останете у дома и не говорете с никого, докато не ви мине. Днес не си мислете, че някой умишлено иска да ви навреди или нарани. Той или тя просто изказва мнение и няма как да знае, че с това ви засяга. Това е подходящ ден за медитиране или научаването на нови практики, свързани с успокояване на нервите. Опитайте и ще видите, че ще има резултат. Макар че е почивен ден ще имате блестящи идеи и хъс за работа. Не си отказвайте, ако сте вдъхновени. Няма лошо да започнете седмицата с предимство пред останалите. През този ден не оставайте у дома. Имате нужда от разсейване и разходка. Намислете си цел и смело тръгнете към нея.", "date": "2019.01.05", "title": "Дневен хороскоп за 6 януари"}
{"url": "https://www.actualno.com/europe/ukrainskata-pravoslavna-cyrkva-poluchi-nezavisimost-news_714576.html", "text": "  Православната църква на Украйна получи своята независимост – отбелязвайки историческото си отделяне от лоното на Руската православна църква (РПЦ), съобщи ВВС.     Това стана по време на церемония в Истанбул, на която вселенският патриарх Вартоломей – духовният водач на православните християни от цял свят, подписа декрета за автокефалия на новата украинска православна църква. Така официално приключи процеса по отделянето от Москва, договорен през октомври миналата година.   Вартоломей ще връчи така нареченият „томос“ (указ, постановление на предстоятел на поместна църква по важен въпрос засягащ църковното устройство и организация) за автокефалност на украинския митрополит Епифаний на 6 януари, предаде БГНЕС.\r\nОфициалните церемонии преди подписването на документа започнаха с литургия в църквата „Свети Георги“, на която присъства и украинския президент Петро Порошенко. В неделя - денят, в който според Юлианския календар се празнува Бъдни вечер, томосът ще отпътува за Украйна. В понеделник – на Коледа, в Киев се очакват всенародни тържества по повод независимостта на Украинската православна църква.  ", "date": "2019.01.05", "title": "Украинската православна църква получи независимост"}
{"url": "https://www.actualno.com/curious/kak-da-prevyrnem-mechtata-si-v-realnost-news_714590.html", "text": "  \"Прекрасно е човек да мечтае, но, за да постигне желаното, е необходимо да го превърне в цел.\" Това каза за Радио „Фокус“-Бургас Стела Семерджиева, психолог.     \"Ако всички тези новогодишни пожелания останат в нас само като една мечта или желание, което ние пасивно очакваме да се сбъдне, да се случи от само себе си, то шансът е минимален\", коментира Семерджиева. По думите й би могло да се започне с конкретизиране, като си поставяме конкретна цел.   \"Често се случва хората да не знаят какво точно искат да се случи в живота им, а ако не си наясно какво искаш, то няма как да го постигнеш\", заяви психологът. Според нея има разлика между това човек да желае да бъде успешен или да са му пожелали успех и това да има идея какво за него е да е успешен и какво за него е да има успех.\r\n\"Например, да съм успешен за мен конкретно може да означава да завърша образованието през си тази година. Тогава вече съм наясно какво е успех за мен през тази година и реално бих могла да го постигна, т. е. - да можем в началото да си представим края. Не само края като факт, а да се опитаме да преживеем събитието емоционално, да го усетим с тялото си, да завибрираме на честотата на успешния резултат и, ето, мечтата се е превърнала в цел\", уточни Семерджиева. Според нея само това не е достатъчно, а е необходимо да се извърви пътят до целта, да се действа чрез съзнателни усилия.  \"На този етап следва да правим конкретни стъпки. Стъпките представляват малките задачи, които трябва да решим по пътя към целта. Ако се върнем на примера със завършването на образованието, то стъпките по този път биха били подготовка и успешно полагане на всички изпити, за да стигнем до финала“, допълни специалистът. По думите й понякога „препъни-камък“ по пътя се оказва липсата на сила и воля, за да преминем през всички трудности и изпитания.\r\n\"През тях можем да минем, преодолявайки ги с ясното съзнание за това, което искаме да постигнем накрая, онова, което вече сме си представили. Тогава ще видим смисъл в пътя и ще сме щастливи и мотивирани да го извървим“, каза още Семерджиева. Според нея човек може да преживее удовлетворение от всяка малка крачка. „Като всеки успех, и това ни е нужно като гориво, което да ни движи през целия път\", допълни психологът.   ", "date": "2019.01.05", "title": "Как да превърнем мечтата си в реалност?"}
{"url": "https://www.actualno.com/europe/ekspert-moje-i-da-njama-brexit-news_714586.html", "text": "  \"Brexit може би няма да има\". Това е мнението на историка и специалист по геополитика проф. дн. Нина Дюлгерова.     \"Brexit ще бъде едно от големите предизвикателства на румънското европредседателство. Проблемът е там, че и самата Англия е раздирана от противоречия, скандали и взаимно изключващи се предложения. Единствената жена, която упорито твърди, че трябва да се осъществи Brexit на всяка цена, е премиерът Тереза Мей. Даже излезе информация, че тези дни пак ще има бързи консултации с Ангела Меркел и Доналд Туск относно големия въпрос – границата със Северна Ирландия“, подчерта още проф. Дюлгерова в интервю за БГНЕС.   Тя припомни интервю на бившия външен министър Борис Джонсън, в което той призовава обсъждането и гласуването в английския парламент, което предстои да се проведе този месец, да бъде отложено във времето. Така ЕС ще е много по-склонен да постигне някакво споразумение с Англия, за да не изпусне 39 млрд. евро. при напускането ѝ без сделка.\r\n\"Аз съм скептик по отношение на излизането на Англия от ЕС. Преди няколко дни излезе техен водещ политик и каза, че този процес за момента е 50 на 50\", обясни още историкът. Според нея всичко зависи от предстоящото гласуване в парламента, а след него ще се реши съдбата на кабинета и Тереза Мей, която вероятно ще трябва да подаде оставка.  \"Ако разглеждаме Brexit от европейска гледна точка, може би за европейските държави е добре Англия да излезе от ЕС. Във времената назад в историята, когато и Англия да се е месила в Европейските дела, винаги е било с отрицателен за европейските процеси резултат. Тези дни си припомних 100-годишната война между Англия и Франция, която реално се води 116 г., а накрая приключва с изхвърлянето на Англия от европейския континент. Тя остава само с пристанището Кале“, припомни историкът.\r\nСпоред нея Англия не трябва да остава в Съюза, защото с действията си пречи, а не работи за консолидацията, защитата и оцеляването на Европа.   ", "date": "2019.01.05", "title": "Експерт: Може и да няма Brexit"}
{"url": "https://www.actualno.com/starazagora/bebe-maja-zamina-za-turcija-news_714571.html", "text": "  Малката Мая, за чието лечение Стара Загора събира средства през целия декември, тази сутрин замина с линейка за Турция. По време на пътуването тя и родителите й са придружавани от екип на болницата, в която ще й бъдат вливани стволови клетки.     Още в понеделник на детето ще бъдат направени пълни изследвания и ще започне разработването на стволовите клетки за нея, а на 10 януари трябва да бъде направена първата вливка. Според проф. д-р Ердал Карайоз момиченцето има голям шанс да се оправи след вливане на стволови клетки.   Набирането на средства за лечението на Мая продължава, защото се очаква оферта за следващия курс на лечение. Семейството благодари на всички, които отделиха и ще отделят средства, за да ги подкрепи в битката за здравето на детето.\r\nПрипомняме, че едногодишната Мая страда от вродена мускулна дистрофия, която води след себе си пукащи се мускули и крайници, които не се движат правилно.  ", "date": "2019.01.05", "title": "Бебе Мая замина за Турция "}
{"url": "https://www.actualno.com/cosmos/na-21-januari-ot-bylgarija-shte-moje-da-se-nabludava-pylno-lunno-zatymnenie-news_714577.html", "text": "  На 21 януари рано сутринта от България ще може да се наблюдава пълно лунно затъмнение. Това каза в интервю за Агенция “Фокус” физикът Пенчо Маркишки от Института по астрономия с Национална астрономическа обсерватория при Българска академия на науката (БАН).     “През 2019 г. ще се наблюдават общо пет затъмнения – три слънчеви и две лунни. Слънчевите затъмнения ще бъдат частично, пълно и пръстеновидно, а лунните – пълно и частично. Първите две затъмнения ще се случат още през януари – на 6 януари жителите на Североизточна Азия и Япония, както и пътуващите в северната част на Тихия океан ще могат да наблюдават частично слънчево затъмнение, с максимална фаза в 03.41 ч. българско време. По време на максималната фаза Луната ще закрие до 62% от площта на слънчевия диск. На 21 януари рано сутринта – преди и по време на разсъмване, от България ще може да се наблюдава пълно лунно затъмнение. Частичните фази на затъмнението ще започнат в 05.37 ч. българско време, когато Луната ще започне да навлиза в земната сянка, а в 06.41 ч. започва пълната фаза, когато Луната ще изглежда червеникаво-кафява. Тя ще бъде ниско над западния хоризонт, поради което трябва да се избере място за наблюдение с незакрит хоризонт от високи сгради или планински възвишения в посока запад”, обясни той.   “На 2 юли от южните части на Тихия океан и от Южна Америка ще може да се наблюдава пълно слънчево затъмнение. Тъй като на координатите, на които ще се състои, няма суша, екипите, желаещи да наблюдават и фотографират явлението, ще трябва да посетят Чили или Аржентина. Там пълната фаза ще настъпи в късния следобед, а затъмненото Слънце ще бъде ниско над хоризонта. Екипи от професионални и любители астрономи от цял свят ще посетят Чили, включително и група от България”, каза още физикът.\r\n“В нощта на 16 срещу 17 юли от България ще може да се наблюдава частично лунно затъмнение с начало в 23.02 ч. българско време. Максимална фаза на затъмнението ще можем да наблюдаваме в 24.31 ч. на 17 юли, а края на явлението ще настъпи в 02.00 ч. Затъмнението от земната сянка ще трае 2 часа и 58 минути”, обясни Маркишки. “Последното затъмнение за 2019 г. ще бъде пръстеновидно слънчево. Това е особено красиво явление, случващо се когато Луната е близо до апогея на своята орбита, т.е. когато е най-далеч от Земята. Това явление ще се случи на 26 декември, като пръстеновидното затъмнение ще започне пътя си от Саудитска Арабия в 05.34.24 ч. българско време, ще прекоси Индийския океан, Южна Индия, Шри-Ланка, Бенгалския залив, Малайския архипелаг – островите Суматра и Борнео и ще продължи през океана южно от Филипините. Максималната фаза ще настъпи в 07.17.36 ч. българско време, когато ще бъдат закрити 94% от площта на слънчевия диск, а останалите 6% ще останат видими около Луната като изящен тънък пръстен. Краят на пръстеновидното затъмнение ще настъпи в 09.00.54 ч.”, заяви Маркишки.  ", "date": "2019.01.05", "title": "На 21 януари от България ще може да се наблюдава пълно лунно затъмнение"}
{"url": "https://www.actualno.com/society/novinite-naj-vajnoto-za-denja-5-januari-news_714602.html", "text": "   Българската медицинска сестра Нася Ненова осъди девет либийски мъчители, украинската православна църква получи независимост, първи уволнения след гафа с винетките... Тези и други новини подбра екипът на за вечерния бюлетин на 5 януари.       Трима души се разделиха с постовете си в структурата на Агенция \"Пътна инфраструктура\" (АПИ) и в тази на регионалното министерство. Като член на Управителния съвет на АПИ ще бъде освободен Веселин Давидов, който отговаря за електронната система за събиране на такси за използване на републиканската пътна мрежа.   Cлyжитeлитe нa Глaвнo cлeдcтвeнo yпpaвлeниe нa Джaмaxиpиятa, cpeд ĸoитo и eдин гeнepaл, дa плaтят нa Hacя Heнoвa 500 000 лeвa oбeзщeтeниe зa нeимyщecтвeни вpeди и 26 617 лeвa зa имyщecтвeни, пocтaнoви cъдия Bepгиния Mичeвa oт CГC. Набирането на средства за лечението на Мая продължава, защото се очаква оферта за следващия курс на лечение. Семейството благодари на всички, които отделиха и ще отделят средства, за да ги подкрепи в битката за здравето на детето.     Това стана по време на церемония в Истанбул, на която вселенският патриарх Вартоломей – духовният водач на православните християни от цял свят, подписа декрета за автокефалия на новата украинска православна църква. Така официално приключи процеса по отделянето от Москва, договорен през октомври миналата година. По данни на Европейската агенция за гранична и брегова охрана „Фронтекс“ през второто тримесечие на 2018 г. са били открити значително повече фалшиви документи, отколкото от началото на бежанската криза през 2015 досега. Само през първото тримесечие на 2018 г. се констатира нарастване с 23 на сто.    През 2019 г. ще се наблюдават общо пет затъмнения – три слънчеви и две лунни. Слънчевите затъмнения ще бъдат частично, пълно и пръстеновидно, а лунните – пълно и частично. Първите две затъмнения ще се случат още през януари – на 6 януари жителите на Североизточна Азия и Япония ", "date": "2019.01.05", "title": "Новините: Най-важното за деня - 5 януари"}
{"url": "https://www.actualno.com/america/strelba-v-bouling-zala-v-kalifornija-ima-zaginali-news_714575.html", "text": "  Трима души загинаха, а четирима други са ранени при стрелбата в боулинг центъра „Гейбъл хаус“ в град Торънс, щата Калифорния, съобщи местната полиция, цитирана от АФП.     „И загиналите, и пострадалите са мъже“, заяви сержант Роналд Харис от местното полицейско управление. Инцидентът възникнал след свада между клиентите в боулинг залата, които се сбили, след което един от тях извадил оръжие. Торънс е крайбрежен град, разположен на 30 км южно от Лос Анджелис, припомня БГНЕС.   ", "date": "2019.01.05", "title": "Стрелба в боулинг зала в Калифорния, има загинали"}
{"url": "https://www.actualno.com/balkani/objaviha-krizisna-situacija-na-celija-poluostrov-halkidiki-zaradi-snegovalejite-news_714591.html", "text": "  Извънредно положение заради обилните снеговалежи е обявено на целия полуостров Халкидики, според съобщение на дирекцията за „Гражданска защита“ в района на Централна Македония, предава гръцкото електронно издание „Thestival.gr”.     В съобщението се казва, че до момента в по пътищата в Централна Македония са използвани над 3500 тона сол. Като цяло националната и регионалната пътни мрежи остават достъпни, но при зимни условия. Необходимо е използване на вериги при движение по цялата пътна мрежа. По пътищата са извадени над 100 снегопочистващи машини и повече от 200 служители на „Гражданска защита“. Службата за „Гражданска защита“ призовават жителите на населените места на полуостров Халкидики да ограничат пътуванията и при всеки инцидент или кризисна ситуация да уведомяват полицията, „Гражданска защита“ и спасителните екипи.   Заради снеговалежите е спрян градският транспорт в Солун, движението ще бъде възстановено след почистване на улиците.\r\nВсички достъпи до и от летище „Македония“ в Солун към момента са отворени, но използването им става само с вериги за сняг.  ", "date": "2019.01.05", "title": "Обявиха кризисна ситуация на целия полуостров Халкидики заради снеговалежите"}
{"url": "https://www.actualno.com/society/naj-niskata-temperatura-e-izmerena-v-kneja-news_714569.html", "text": "  Най-ниската измерена температура тази сутрин е в Кнежа – минус 16 градуса, застудяването продължава и през следващите дни. Това съобщиха за Агенция „Фокус“ от НИМХ. В Севлиево е измерена температура от минус 14 градуса.     В момента сняг вали в южните райони на страната, а най-голяма снежна покривка от изминалата нощ в момента има в района на Петрич. В равнините снежната покривка е между 1 и 5 см, в Кнежа е 11 см.   През следващите дни се очаква от север, като температурите ще продължат да се понижават и ще паднат с още 5-7 градуса.\r\nОт НИМХ съветват хората да следят прогнозата за времето и да са добре информирани. Метеоролозите уточняват също, че няма нищо необичайно в атмосферното налягане за януари и отчитаните ниски температури са меки за климата на страната.  ", "date": "2019.01.05", "title": "Най-ниската температура е измерена в Кнежа "}
{"url": "https://www.actualno.com/velikotarnovo/praznichna-horoteka-shte-se-provede-vyv-veliko-tyrnovo-na-jordanovden-news_714603.html", "text": "  \"Търново рънс\" със съдействието на клуба за народни танци „Плетеница“ организират празнична хоротека на Йордановден.  Събитието ще се състои на 6-ти януари 2019 г., от 12:00 часа в парк „Дружба“.     Всички приятели на народните хора и танци, граждани и гости на града, са поканени за участие в хоротеката.    – апелират организаторите.\r\nПразникът предлага музика, забава, и игри на открито, с хоровода на танцьорите от клуб „Плетеница“.  ", "date": "2019.01.05", "title": "Празнична хоротека ще се проведе във Велико Търново на Йордановден"}
{"url": "https://www.actualno.com/europe/snegovaleji-obhvanaha-germanija-news_714597.html", "text": "  Германската метеорологична служба издаде предупреждение за опасно време за територията на Бавария и съседната провинция Баден-Вюртемберг, съобщава Ройтерс. Над цяла Южна Германия вече цяло денонощие валят обилни снеговалежи, които натрупаха огромни преспи, предаде БГНЕС.     Най-тежко е положението в баварския град Шлиерзее, където снегът почти изцяло блокира движението. Заради ниска видимост някои от полетите на летището в Мюнхен бяха забавени или изцяло отменени.   Синоптиците предупредиха, че лошото време ще продължи през целия уикенд и посъветваха да се избягва шофирането, освен ако не е абсолютно наложително.", "date": "2019.01.05", "title": "Снеговалежи обхванаха Германия"}
{"url": "https://www.actualno.com/cite/v-gerb-problem-s-ostavkite-njamame-news_714611.html", "text": "  \"В ГЕРБ проблем с оставките нямаме. Проблем имат други политически партии. Атаките, освен хакерски, се оказаха и политически.\" Това заяви министърът на регионалното развитие и благоустройството Петя Аврамова във връзка с проблемите с електронните винетки, предаде БГНЕС. Вижте какво още каза министърът      ", "date": "2019.01.05", "title": "В ГЕРБ проблем с оставките нямаме"}
{"url": "https://www.actualno.com/europe/tyrgovijata-s-falshivi-pasporti-se-razrastva-news_714587.html", "text": "  Само в рамките на един-единствен ден - 10 ноември 2018 г. - на летището в Атина са засечени общо 600 лица с фалшиви паспорти и лични карти. Фалшификациите са били от най-разнообразен характер: някои от пътниците са имали подправени паспорти, други пък – недействителен документ, издаден на името на съвсем друго лице, пише в свой анализ БГНЕС.     Случилото се през въпросния ноемврийски ден потвърждава общата тенденция: между януари и октомври 2018 г. гръцката полиция, подпомагана от германски служители за сигурност, са разкрили общо 5633 лица, пътуващи с фалшиви документи. Откакто бе затворен т. нар. Балкански маршрут, пътуването със самолет стана все по-важно за мигрантите. Но докато преминаването през т. нар. зелени граници в Европа беше относително лесно, паспортните проверки при полети са сравнително строги. Ето защо процъфтява търговията с фалшиви паспорти.   Данните относно нелегалната миграция, цитирани от германския вестник „Ди Велт\", доказват този факт. В информацията се сочи, че \"са налице много голямо количество подправени документи с най-различно качество“. Европейският съюз също поддържа тази констатация. По данни на Европейската агенция за гранична и брегова охрана „Фронтекс“ през второто тримесечие на 2018 г. са били открити значително повече фалшиви документи, отколкото от началото на бежанската криза през 2015 досега. Само през първото тримесечие на 2018 г. се констатира нарастване с 23 на сто.\r\nТази статистика също откроява особеното значение на самолетния транспорт: 70% от фалшивите документи са били разкрити сред пътуващи със самолет. Най-голям брой подправени паспорти извън територията на ЕС се разкриват от служителите на истанбулското летище „Ататюрк“, а в рамките на Шенгенското пространство – от гръцките граничари. По данни на „Фронтекс“ броят на лицата с фалшиви документи за самоличност, засечени в Гърция, е нараснал на 253% в сравнение с предходната година.  Трафикантите на хора явно действат много професионално. Властите констатират това и във връзка с огромния брой фалшиви документи, разкрити само в един-единствен ден. Потсдамският Център, изследващ нелегалната миграция, разполага с данни, според които каналджиите в Атина са в състояние само за няколко часа да набавят голям брой фалшиви паспорти. Обикновено те купуват самолетни билети с нефиксирана дата и полет, така че билетът да може да се презавери в последния момент за друга цел в рамките на ЕС. Тази тактика се използва, когато се забележи, че граничните власти особено щателно проверяват паспортите за даден полет.\r\nСпоред анализ на германските сили за сигурност, става дума \"предимно за подправени задгранични паспорти от държави в Европейския съюз, респективно в Шенгенското пространство. Използват се също откраднати или изгубени германски паспорти, както и временни документи за самоличност, издадени на бежанци. През последните години германските власти са издали близо 600 000 подобни документа.   Експертите отчитат също, че социалните медии играят все по-нарастваща роля във връзка с нелегалната миграция. От лятото на 2017 г. силно се е увеличил например броят на „офертите за прехвърляне със самолет в ЕС\" от Турция и Гърция. Австрийският канцлер Себастиан Курц наскоро настойчиво призова Фейсбук да вземе мерки срещу подобни каналджийски оферти. Важно е Европейският съюз да упражни по-голям натиск над Фейсбук, за да бъде пресечена активността на трафикантите в социалните медии. Много хора в Средния Изток, Африка и Централна Америка се хващат на лъжите на престъпните банди, плащат големи суми и рискуват живота си. Европа не бива повече да си затваря очите за това, предупреди австрийският канцлер в интервю за вестник „Билд“.    ", "date": "2019.01.05", "title": "Търговията с фалшиви паспорти се разраства"}
{"url": "https://www.actualno.com/politics/petja-avramova-ako-ostavkata-mi-byde-poiskana-shte-ja-podam-news_714610.html", "text": "  \"В ГЕРБ проблем с оставките нямаме. Проблем имат други политически партии. Атаките, освен хакерски, се оказаха и политически.\" Това заяви министърът на регионалното развитие и благоустройството Петя Аврамова във връзка с проблемите с електронните винетки, предаде БГНЕС.     Министър Аврамова коментира призива на опозицията отговорност за недобрата организация при подготовката и въвеждането електронната винетка да бъде понесена от ниво министър. В тази връзка регионалният министър е категорична – ако оставката ѝ бъде поискана, тя е готова да я подаде.   \"Това е много сериозна система, върху която ние ще продължим да работим. Тя ще работи перфектно\", увери Аврамова.\r\nТя подчерта, че на този етап системата за електронно таксуване по републиканската пътна мрежа работи, а тестовете ѝ са минали без констатиране на дефекти, каквито бяха отчетени след нейното пускане от 17 декември миналата година. Екипът веднага е докладвал на изпълнителя по договора, който е австрийската фирма „Капш“, а проблемите са отстранявани своевременно.  Освен нерегламентирани атаки към системата, е възникнал и софтуерен проблем при апаратите за самотаксуване, отстранен от фирмата в гаранционния срок. Проблеми са били отчетени още при банковите преводи и забавянето на монтажа на апаратите за самотаксуване на граничните пунктове.\r\n\"Съгласно утвърдения график между АПИ и „Капш“, тези апарати трябваше да бъдат монтирани на граничните пунктове до 31 декември 2018 г. Тъй като това не се е случило, следващата седмица ще направим анализ и съгласно клаузите в договора ще потърсим и съответните санкции и неустойки\", обяви регионалният министър.   По данни на министерството до момента са продадени 73 хил. електронни винетки за над 5 млн. лв. Най-масовите винетки са за едногодишен период от време.    Към настоящия момент водачите могат да си купят е-винетка от апаратите за самотаксуване, сайтът www.bgtoll.bg, мобилното приложение, областните пътни управления и от мобилния оператор А1. Поетапно ще започне продаването им и на още няколко места, сред които ще бъдат и някои големи вериги бензиностанции.\r\n\"До края на месец януари гражданите ще могат да купуват електронна винетка в над 4 500 точки. До месец, също за улеснение за гражданите, ще започне продажба и на банкоматите. Около 2000 банкомата ще бъдат въведени в системата\", допълни още министър Аврамова.\r\nМонтирани апарати за самотаксуване има само на граничните пунктове Отоманци, Гюешево, Капитан Андреево. В момента се монтира на Калотина, Станке Лисичково, Златарево и Кулата. Днес изтича срока за монтаж на Дунав мост – Видин, а на шести ще бъдат монтирани на Брегово и Връшка чука. Системата вече работи и на Дунав мост – Русе, Дуранкулак и Кардам.   Министър Аврамова увери, че при всички констатирани случаи на плащане на винетка повече от веднъж, средствата на гражданите ще бъдат възстановени.", "date": "2019.01.05", "title": "Петя Аврамова: Ако оставката ми бъде поискана, ще я подам"}
{"url": "https://www.actualno.com/society/prognoza-za-vremeto-5-januari-sybota-news_714519.html", "text": "  Днес около обяд от северозапад отново ще се заоблачи и късно вечерта в крайните северозападни райони ще завали слаб сняг. Ще духа слаб до умерен вятър от запад-северозапад, който по-късно след обяд временно ще се ориентира от запад-югозапад. Минималните температури ще са от минус 8° до минус 3°, а максималните – между минус 2° и 3°. Атмосферното налягане ще е малко по-високо от средното за месеца, но през деня ще се понижава. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус“ дежурният синоптик Боряна Маркова.     По Северното Черноморието облачността ще е разкъсана, а по Южното ще се задържи облачно с валежи от сняг. Ще духа до умерен вятър от север-северозапад. Максималните температури ще са 1°-3°. Температурата на морската вода е около 7°. Вълнението на морето ще бъде 2-3 бала.   Над планините значителна облачност ще има в масивите от Южна България, а над Стара планина ще е предимно слънчево. В Рило-Родопския масив и Странджа-Сакар ще продължи да има слаби валежи от сняг. Ще духа умерен до силен североизточен вятър, в Стара планина след обяд ще се ориентира от запад-северозапад. Максималната температура на височина 1200 метра ще е около минус 7°, на 2000 метра – около минус 12°.\r\nВ неделя и понеделник с усилване на вятъра от северозапад, в Източна България втория ден от север-североизток, ще нахлува нова порция студен въздух. Ще превалява сняг, на повече места в Северна България. Още през нощта срещу вторник вятърът ще отслабне, облачността ще се разкъса и ще намалее. Във вторник минималните температури ще се понижат на места до минус 15° - минус 17°. Ще бъде предимно слънчево с временни увеличения на облачността над западните райони. Дневните температури ще бъдат предимно между минус 5° и 0°.  ", "date": "2019.01.05", "title": "Прогноза за времето - 5 януари (събота)"}
{"url": "https://www.actualno.com/starazagora/nad-115-mln-lv-e-budjetyt-na-obshtina-stara-zagora-za-2019-g-news_714607.html", "text": "  \"Основната цел при формирането му е да има баланс - разходната част да е съобразена с приходната, за да запазим финансова стабилност. Той отговаря на приоритетите ни и на предизборната програма, която изпълняваме в момента\", обясни при представянето на Бюджет 2019 в петък кметът Живко Тодоров и подчерта, че поетите ангажименти ще бъдат изпълнени до края на мандата.     Прогнозната рамка на Бюджет 2019 надхвърля 115 милиона лева (115 882 114 лв.), което е с около 11 милиона лева повече от предходната година. Няма да се променя размерът на местните данъци и такси, макар че не са вдигани от 2012 година. За същия период минималната работна заплата в страната се е увеличила близо два пъти.   Промяна ще има само при данъка за моторните превозни средства заради въведената еконорма. Но и за този налог финансистите са се постарали да се намери баланс за социално поносим данък въпреки завишените еконорми във формулата за изчисляването му, обясни Цанка Ганева, директор на Дирекция “Финанси, бюджет и счетоводни дейности”.\r\n\"За някои стари автомобили ще има увеличение, но за около 50 на сто от останалите ще има намаление на данъка\", разясни главният финансист на община Стара Загора. На януарското заседание на общинския съвет предстои да се приеме изменение в наредбата за промяна на облагането. Ставките в него ще бъдат едни от най-ниските в страната.  Въведеното от тази година облагане на второ жилище в курортните селища, каквото е село Старозагорски минерални бани, също няма да промени съществено приходната част на бюджета, защото данъчните оценки на жилищните имоти там не са много високи, каза още Цанка Ганева.", "date": "2019.01.05", "title": "Над 115 млн. лв. е бюджетът на община Стара Загора за 2019 г."}
{"url": "https://www.actualno.com/crime/emanuil-jordanov-deloto-ivancheva-petrova-e-tyrjestvo-na-dvojnija-arshin-pri-antikorupcionnija-zakon-news_714596.html", "text": "  \"Делото Иванчева – Петрова е тържество на двойния аршин на прилагане на антикорупционния закон. По делото стоят много въпросителни, които ще бъдат засегнати в пледоариите в края на февруари. \" Това каза за обзорното публицистично предаване „Метроном“ на Радио „Фокус“ Емануил Йорданов, бивш министър на вътрешните работи и адвокат на бившия зам.-кмет на столичния район „Младост“ Биляна Петрова.     Той обърна внимание, че законът за противодействие на корупцията и отнемане на незаконно придобитото имущество е еднакъв за всички, но прилагането му предполага използване на двоен стандарт.   \"Трудно е да се предположи, каква ще е съдбата на делото у нас. За съжаление, много неща, които се случват в рамките му, се разминават с нашето законодателство. Това дело е по-близо до политиката, до пиара, до предизборните кампании – да се надяваме, че накрая всичко ще завърши, както е по закон\", коментира Емануил Йорданов. Според него самият антикорупционен закон е пълен с недобре формулирани и неясни текстове, които биха затруднили всеки да работи с него.\r\n\"Не би било лошо преди управляващите да предлагат такива поправки – да се запознаят с текста на Наказателния кодекс и да преценят, дали в действителност може да има 150 хиляди лева разлика между декларирани доходи, налично имущество и извършени разходи, без да има извършено престъпление. Но затова трябва да се чете\", обясни бившият вътрешен министър. Последните поправки в антикорупционния закон няма да доведат до съществени резултати, прогнозира Емануил Йорданов, като уточни, че те могат единствено допълнително да затруднят правораздаването. Според него нито тези поправки, нито други действия на управляващите са адекватни спрямо корупцията у нас.  ", "date": "2019.01.05", "title": "Емануил Йорданов: Делото \"Иванчева-Петрова\" е тържество на двойния аршин при антикорупционния закон"}
{"url": "https://www.actualno.com/balkani/ana-byrnabich-pregovorite-s-prishtina-se-vyrnaha-50-krachki-nazad-news_714615.html", "text": "  Преговорите с Прищина се върнаха 50 крачки назад, заяви сръбският премиер Ана Бърнабич по време на гостуване в белградската телевизия Pink, цитирана от македонският вестник “Нова Македония“.     Ходът на Прищина за формиране на армия в Косово и заличаване на границите с Албания възстановиха политическия диалог с Белград на 50 крачки назад. С всичките си мерки, като увеличаване на митата за сръбски продукти, не идват сигнали за постигане на компромис, а Белград и Прищина все повече се отдалечават. Най-голямата заплаха е опитът да се създаде велика Албания, каза Ана Бърнабич, предаде агенция Фокус.   \"Що се отнася до заличаването на границите, те ще се опитат да се измъкнат от инициативата, която постави на масата президента на Сърбия Александър Вучич. Тя се отнася до наличието на митнически съюз, да има свързани Балкани, за да се постигне икономически растеж, развитие, мир и стабилност. За това е обаче е смешно да се говори в момента, в който временните институции в Прищина въвеждат мита върху стоки от Сърбия и Босна и Херцеговина. Не може да се каже, че от една страна не сте за политическо, а за икономическо премахване на границите, а от друга страна да поставяте бариери пред Сърбия и Босна и Херцеговина - каза Бърнбич.\r\nОчевидно е, че в този момент въпросът за границите беше поставен на масата, а това можеше да бъде поставено за разглеждане преди десет години. Промяната на границите не може да се приложи за някого, а за Република Сръбска това да не важи, отбелязва сръбският премиер.  \"Да видим принципите, за които можем да говорим и да се опитаме да постигнем компромисно решение. Надявам се, че ще стигнем до компромисно решение, особено след 6 ноември миналата година, когато Прищина въведе митата и когато се показа колко не са прави всички хора, които казват, че замразеният конфликт е добро решение\" - каза Бърнабич.\r\nСръбският премиер, очаква с нетърпение реакциите на Съединените щати, защото има нещо, което администрацията във Вашингтон не харесва - въвеждането на протекционизъм за американските продукти, като се има предвид въвеждането на по-високи митнически такси и за чуждестранни компании, включително Coca-Cola. Всички тези ходове на Прищина застрашиха мира и стабилността и единствената причина, поради която регионът е стабилен, е, че Сърбия се въздържа от противодействие на властите в Прищина.   \"Сърбия не отговори с мерки за противодействие. Това изненада Прищина. Мисля, че нашият отговор им се върна обратно като бумеранг, преди всичко политически. Радвам се, че накрая ЕС и Съединените щати и международната общност видяха истинското лице на Прищина\" - добави Ана Бърнабич.    Премиерът също се позова на поведението на своя косовски колега Рамуш Харадинай, който се опитва да представи текущите отношения между Белград и Прищина като руско-американски отношения, което съвсем не е така.\r\n\"Ние не сме „малка Русия“, но съм сигурна, че американците не искат временните институции в Прищина да се разглеждат като „малка Америка“. Особено, че територията на Косово и Метохия е център на търговията с наркотици, оръжия и трафик на хора и откъдето имаше най-много бойци на „Ислямска държава“ и не би им харесвало някой да нарече тази територия \"малка Америка\"\" - каза Бърнабич.", "date": "2019.01.05", "title": "Ана Бърнабич: Преговорите с Прищина се върнаха 50 крачки назад"}
{"url": "https://www.actualno.com/europe/policijata-izpolzva-sylzotvoren-gaz-sreshtu-jyltite-jiletki-v-parij-news_714614.html", "text": "  Сблъсъци избухнаха по време на подновените протести на „жълтите жилетки“ в Париж, съобщава „Рашъ тудей“. Полицията се опита да отблъсне демонстрантите със сълзотворен газ и димни гранати, когато те се опитаха да преодолеят кордона на силите на реда в центъра на френската столица край сградата на парламента.     Френските власти изпратиха около 3600 полицаи и служители на силите за сигурност, които да охраняват днешните протести на „жълтите жилетки“ в цялата страна. Този път обаче по улиците на Париж не се забелязваха водни оръдия и бронирани автомобили, каквито имаше при предишните демонстрации, предаде БГНЕС.   Маршът на демонстрантите започна мирно като премина по емблематичния булевард „Шанз Елизе“. Протестиращите пееха националния химн „Марсилезата“ и развяваха френския флаг и банери, на които имаше призиви за оставката на президента Еманюел Макрон.\r\nПрипомняме, че протестиращите от движението на „жълтите жилетки“ изпълниха улиците на Париж. Говорителят на правителството Бенжамен Гриво определи демонстрантите като „хардлайнери“, чиято единствена цел е оставката на кабинета.  Няколко стотин демонстранти се събраха на емблематичния булевард „Шанз Елизе“ в центъра на Париж от рано сутринта. Около 15 полицейски буса с десетки служители на реда също са разположени в района. Протестни шествия се провеждат в още няколко от големите градове на Франция.\r\nТова е осмата събота на протести, свикани от „жълтите жилетки“. Броят на хората обаче рязко е намалял спрямо началото на демонстрациите миналия ноември.   В сряда обаче един от най-изявените представители на движението - Ерик Друе, беше арестуван, и това предизвика гнева на неговите поддръжници. В Париж демонстрантите свикаха протестен марш от сградата на кметството до парламента, както и митинг на „Шанз Елизе“, който беше сцена на бунтове при предишните протести.    От полицията съобщиха, че демонстрациите в цялата страна се провеждат при засилени мерки за сигурност.", "date": "2019.01.05", "title": "Полицията използва сълзотворен газ срещу \"жълтите жилетки\" в Париж "}
{"url": "https://www.actualno.com/europe/protesti-v-budapeshta-zaradi-sreshtu-sporen-zakon-za-izvynrednija-trud-news_714626.html", "text": "  Хиляди излязоха по улиците на Будапеща в знак на протест срещу новия закон, който позволява на работодателите да възлагат на подчинените си до 400 часа извънреден труд годишно, предаде БГНЕС.     През последните няколко седмици опозицията организира няколко масови демонстрации в столицата и по-големите градове на Унгария срещу, закона, който нарече „робски“. Въпреки общественото недоволство обаче законът беше приет, а по улиците се чуха призиви за оставката на премиера Виктор Орбан.   Въпреки студа и лекия снеговалеж протестиращите се събраха пред сградата на парламента на брега на река Дунав и развяха банери, на които се четеше призива „Да изметем режима“. В социалните мрежи дори се появиха и призиви за национална стачка. Представители на големите профсъюзи в страната заявиха, че ще свикат членовете си на общ протест, ако правителството не седне на масата на преговори и не обсъди скандалния по думите им закон за извънредния труд.", "date": "2019.01.05", "title": "Протести в Будапеща заради срещу спорен закон за извънредния труд "}
{"url": "https://www.actualno.com/celebrate/praznuvame-zimnija-krystovden-news_714515.html", "text": "  На 5 януари отбелязваме Попова Коледа или Зимен Кръстовден, наричан още Кръстци, Водокръщи.     Този празник затваря цикъла на \"мръсните дни\", започващи от 25 декември. \"Мръсни\" или \"некръстни\" се наричат според християнството тези дни, в които новороденият Иисус все още не е получил Светото Кръщение.   Смисълът на празничния ритуал е чрез силата на Кръста да се изчисти земята от бродещите в некръстеното време същества на отвъдното, на неподредения свят, да се подготви за голямото кръщение, което предстои. Сутринта в църквата се отслужва служба, водата се кръщава и освещава. На сутринта попът пуска кръст в осветена вода, като по този начин я кръщава и обикаля всички къщи, за да ги поръси с натопена в нея китка босилек. С този акт се вярва, че се пропъжда лошото и болестите от дома, а като благодарност стопаните слагат по паричка в менчето на свещеника.\r\nКато ръси по къщите, попът оставя и по малко бяла и червена вълна, с която се правят мартенички на 1 март. Народът вярва, че ако на Кръстовден замръзне китката босилек, с която попът ръси, годината ще е плодородна.  На следващия ден - 6 януари, Богоявление или Йордановден, кръстът от менчето се хвърля в река или водоем. Вярва се още, че на Зимен Кръстовден птиците и животните проговарят с човешки глас, а всички реки и потоци спират да текат за миг, за да се прочистят. Ако пък вечерта на 5 януари звездите са ярки, ще се народят хубави агънца през годината. Обредната трапеза на Кръстовден е постна.\r\nИмен ден празнуват Кръстьо и Кръстана.   ", "date": "2019.01.05", "title": "Празнуваме Зимния Кръстовден"}
{"url": "https://www.actualno.com/chronicles/ot-sssr-e-izstreljan-avtomatichnija-kosmicheski-aparat-venera-5-news_714589.html", "text": "  Венера 5 е автоматичен космически апарат, изстрелян от СССР на 5 януари 1969 г. 06:28 стандартно време с цел изследване на Венера. Общата маса на апарата е 1130 kg. Изстрелян е с помощта на ракетата носител Мълния-М. Общата конструкция на апарата е подобна на Венера 4, но е с подобрена издръжливост.     При създаването на „Венера-5“ са отчетени параметрите на атмосферата на Венера, които са получени при полета на междупланетната станция „Венера-4“. Спускаемият апарат е разчетен за работа при температура 290 °C и налягане до 25 атмосфери. В него са разположени:   датчици за налягане тип МДДА-А за измерване на атмосферното налягане в диапазона от 100 до 30000 тора (0,13 – 40 атм)\r\nгазоанализатори Г-8 за определяне химичния състав на атмосферата  прибор ВИП за определяне на плътността ѝ във височина\r\nФО-69 за измерване на нейната осветеност\r\nИС-164Д измерващ атмосферната температура във височина       Намалена е площта на куполите на спомагателния до 1,9 м² и основния парашут до 12 м². Термоустойчивата им тъкан е разчетена за работа при температура над 500 °C. Спускаемият модул с тегло 405 kg навлиза в атмосферата на Венера на 16 май 1969 г. и предава данни в продължение на 53 минути, като настъпва повреда преди да бъде достигната повърхността. Спускането бива забавено с помощта на парашут, като апаратът каца на място от повърхността с координати 3° южна ш. и 18° изт. д.. прибор КС-18-3М за изучаване потоците космически частици\r\nприбор ЛА-2У за определян на разпределението на кислорода и водорода в атмосферата на планетата\r\nСпускаемият апарат навлиза в атмосферата откъм нощната страна на планетата. По време на спускането се извършват измервания на температурата, налягането, осветеността и химичния ѝ състав. Диапазонът на изменение на температурата е от 25 до 320 °C, на налягането от 0,5 до 27 атмосфери, за височина от 55 до 18 км. Два пъти е правен и анализ на състава на атмосферата. Първият път при налягане 0,6 атмосфери и температура около 25 °C. Вторият път —5 атмосфери и 150 °C. Спускаемият апарат престава да изпраща данни когато налягането достига 27 атмосфери, това е станало на височина 18 км над повърхността. Анализът на атмосферата показал, че тя се състои от 97 % въглероден двуокис, 2 % азот, не повече от 0,1 % кислород, и незначително количество водна пара. Направени са измервания на потока от плазма (слънчев вятър) в околностите на планетата.      ", "date": "2019.01.05", "title": "От СССР е изстрелян автоматичния космически апарат Венера 5"}
{"url": "https://www.actualno.com/sofia/krizisnite-centrove-v-stolicata-shte-rabotjat-denonoshtno-zaradi-studovete-news_714526.html", "text": "  Във връзка с понижението на температурите кризисните центрове на Столичната община ще работят денонощно.     В центровете се настаняват лица, останали без дом. Предоставя им се възможност за пренощуване, закуска и вечеря, информират от Столична община.   Екипи на Столичната община ще правят обходи, за да съдействат на нуждаещите се, съобщиха от там. Призовават се гражданите ", "date": "2019.01.05", "title": "Кризисните центрове в столицата ще работят денонощно заради студовете"}
{"url": "https://www.actualno.com/america/pojari-vilnejat-v-chili-news_714539.html", "text": "  Близо дузина мощни пожари продължават да бушуват в централната част на Чили, съобщава Reuters. Огънят изпепели десетки къщи на фона на започващия пожароопасен сезон в Южно Американската страна.     Местни медии съобщават, че в четвъртък е имало 44 активни огнища, осем от които в петък в региона Валпараисо са продължили да се разрастват. Най-тежко засегната от пламъците е община Лимаше, където огънят е успял да изпепели до основи 60 жилищни сгради.   Регионът О‘Хигинс, южно от Валпараисо, също се бори с огнената стихия. Местни медии съобщават, че пламъците са обхванали около 2600 хектара гори и горски насаждения, и пожара продължава да се разраства.\r\nОчаква се през уикенда пламъците да бъдат овладени, оптимистични са от Националната противопожарна служба.  ", "date": "2019.01.05", "title": "Пожари вилнеят в Чили"}
{"url": "https://www.actualno.com/society/medicinskata-sestra-nasja-nenova-osydi-v-bylgarija-devet-libijski-mychiteli-news_714553.html", "text": "  Почти 12 гoдини cлeд зaвpъщaнeтo y нac, eднa oт paзcлeдвaнитe, cъдeни и ocъдeни в Либия пo т.нap. „CΠИH пpoцec“ мeдицинcĸи cecтpи дoчaĸa cпpaвeдливocт. Ha пъpвa инcтaнция, в Coфийcĸия гpaдcĸи cъд, Hacя Heнoвa ocъди дeвeт oт cвoитe мъчитeли, съобщава Де факто.     Cлyжитeлитe нa Глaвнo cлeдcтвeнo yпpaвлeниe нa Джaмaxиpиятa, cpeд ĸoитo и eдин гeнepaл, дa плaтят нa Hacя Heнoвa 500 000 лeвa oбeзщeтeниe зa нeимyщecтвeни вpeди и 26 617 лeвa зa имyщecтвeни, пocтaнoви cъдия Bepгиния Mичeвa oт CГC.    – зaceгa. Двe oт дeлaтa – пo иcĸoвeтe нa Kpиcтиянa Bълчeвa и нa Baлeнтинa Cиpoпyлo, ca пpeĸpaтeни oт CГC. Ocтaнaлитe двe – пo иcĸoвeтe нa Cнeжaнa Димитpoвa и нa Baля Чepвeняшĸa, вce oщe ca виcящи.\r\nPeшeниeтo нe e oĸoнчaтeлнo, нo e гoвopящo. Ocвeн eмблeмaтични пpoцecи и cъбития oт нaй-близĸoтo ни минaлo, в нeгo ce oглeждa caмoтo пpaвo ĸaтo тaĸoвa, пo дpeвнaтa мaĸcимa – изĸycтвo нa дoбpoтo и cпpaвeдливoтo. Днec тя – oбяcнимo – cъбиpa нaй-вeчe cĸeптици.  ", "date": "2019.01.05", "title": "Медицинската сестра Нася Ненова осъди в България девет либийски мъчители"}
{"url": "https://www.actualno.com/america/vse-poveche-amerikanci-iskat-da-napuskat-sasht-news_714538.html", "text": "  Рекорден брой американци искат да напуснат САЩ и да се преместят за постоянно в друга страна. Това сочат данните, публикувани от социологическата служба Галъп.     Според проучването 16% от респондентите заявяват, че искат да се преместят за постоянно в друга държава. Галъп подчертава, че това е най-високият процент за всички времена, когато такива изследвания са извършвани от службата. Социолозите асоциират подобно обществено настроение с президентството на Доналд Тръмп. При бившия американски лидер Барак Обама 10% от анкетираните са заявили, че искат да напуснат страната, в сравнение с около 11% при 43-ият президент Джордж Буш-младши, предаде БГНЕС.   През първите две години от президентството на Тръмп 30% от американците под 30-годишна възраст са заявили, че биха искали да напуснат страната за постоянно, като 40% от жените в тази възрастова група мислят същото.\r\nРезултатите от проучването показват, че мнението на респондентите за управлението на Тръмп е най-важният фактор в желанието им да напуснат страната, независимо от пола, възрастта или дохода.  Канада оглавява списъка на страните, в които американците биха искали да се заселят за постоянно. 26% от респондентите посочват Канада като своя цел в сравнение с 12%, предпочели същата страна през 2016 година, съобщава ТАСС.\r\nВ проучването, проведено през 2017- 2018 г., са участвали 1000 американци на възраст над 15 години.   Десетки американски звезди на шоу-бизнеса са заявили през 2016 г., че ще напуснат страната, ако Тръмп стане президент. Въпреки това, според вестник Вашингтон Екзаминер, никой от тях не е изпълнил обещанието си.    ", "date": "2019.01.05", "title": "Все повече американци искат да напускат САЩ"}
{"url": "https://www.actualno.com/society/sedmichna-prognoza-za-vremeto-za-7-13-januari-news_714558.html", "text": "  В с усилване на вятъра от северозапад, в Източна България втория ден от север-североизток, ще нахлува нова порция студен въздух. Ще превалява сняг, на повече места в Северна България.     Още през нощта срещу к вятърът ще отслабне, облачността ще се разкъса и ще намалее. Във вторник минималните температури ще се понижат на места до минус 15° - минус 17°. Ще бъде предимно слънчево с временни увеличения на облачността над западните райони. Дневните температури ще бъдат предимно между минус 5° и 0°.\r\nВ температурите ще се повиша и минималните ще бъдат между минус 13 и минус три градуса. Сняг ще превалява над Западната част от страната. Максималните температури ще бъдат между минус 1 и 6 градуса.\r\nВ повишаването на температурите ще продължи. Валежи от дъжд се очакват над Източната част на страната.  Минималните ще бъдат между минус 5 и нула градуса, максималните - между минус 4 и 12 градуса.  В над по-голямата част от страната ще бъде предимно облачно. Валежи от сняг се очакват над Перник, Благоевград, Кърджали и Смолян. Минималните температури ще бъдат между минус 7 и минус 5 градуса, а максималните между 0 и 3 градуса.\r\nПрез валежи от сняг и дъжд не се очакват. Минималните температури ще бъдат между минус 9 и минус 2 градуса, а максималните между 1 и 4 градуса.", "date": "2019.01.05", "title": "Седмична прогноза за времето за 7-13 януари"}
{"url": "https://www.actualno.com/politics/rano-sutrinta-v-sybota-borisov-razmaha-metlata-v-api-news_714533.html", "text": "  Трима души се разделиха с постовете си в структурата на Агенция \"Пътна инфраструктура\" (АПИ) и в тази на регионалното министерство.     Като член на Управителния съвет на АПИ ще бъде освободен Веселин Давидов, който отговаря за електронната система за събиране на такси за използване на републиканската пътна мрежа.   С постовете си ще се разделят още Антон Антонов, директор на Националното тол управление в АПИ и Радослав Николов, съветник в Политическия кабинет на министъра на регионалното развитие и благоустройството Петя Аврамова. Николов беше човекът, който вчера (4 януари) цял ден ходеше по телевизиите да обяснява казуса с винетките и изрече прословутото, че да си купи винетка по новата система за пръв път.\r\nЧестно казано до вчера на обяд не знаех за тези оставки, узнах вечерта, когато ги обявиха (бел. ред. - в тесен управленски кръг ). На мен оставката ми не е искана. Това заяви ръководителят на АПИ инж. Светослав Глосов.  От думите му пред Нова телевизия стана ясно, че всъщност Антонов, който отговаряше за тол управлението, е назначен на вече овакантения си пост съвсем скоро - през декември миналата година. Глосов не пожела да коментира това \"прясно\" назначение. Антонов се прочу с пресконференцията отпреди два дни, когато като един от двама представители на АПИ обяви, че на хартиени винетки в електронни. Тогава той беше хванат от микрофоните да казва на колегата си проф. Олег Асенов: \"Да излизаме, че ще ни налазят\" т.е. опит да се избяга от допълнителни журналистически въпроси. Не го оправдавам, беше краткият коментар на Глосов за този срамен момент.       Както и вчера (4 януари) и днес повтори, че ако има пропуски от фирмата-изпълнител, щяло да има санкции. Само че той не можа да каже какви точно ще са санкциите - щели да са според договора.\r\nДруг интересен момент от думите на Глосов - той внуши, че има пропуск на фирмата-изпълнител, която позволила чрез разработването на софтуера да се въвежда многократно номера на един автомобил за конвертиране на хартиена винетка в електронна.\r\nГлосов увери и, че при закупуване на електронна винетка ще получаваме известие за операцията на посочен от нас имейл - опция, с която сега имаше проблеми.\r\nФиналният въпрос - защо стана така? За пореден път ръководителят на АПИ отрече, че имало хаос и \"никъде по света\" нямало такава система. Предполагам, че за пръв път тази система ще се развива не само в България, но и в Западните Балкани, добави Глосов. .\r\nОтносно за АПИ Глосов посочи, че не мисли, че те били толкова луксозни.   ", "date": "2019.01.05", "title": "Рано сутринта в събота - Борисов размаха метлата в АПИ"}
{"url": "https://www.actualno.com/asia/zemetresenie-e-registrirano-kraj-bursa-news_714560.html", "text": "  Труд с магнитуд 4.1 е регистрирано в района на турския град Бурса, показва справка на страницата на Европейския средиземноморски сеизмологичен институт .     Земетресението е станало в 7:20 местно време (6:20 българско време) на 64 километра северозападно от град Бурса в района на Проливите. Земетресението е усетено в западната част на Турция. За сега няма информация за пострадали хора и нанесени материални щети, допълва агенция Фокус.   ", "date": "2019.01.05", "title": "Земетресение е регистрирано край Бурса"}
{"url": "https://www.actualno.com/asia/podnoveni-sa-poletite-v-ujen-tajland-news_714536.html", "text": "  Тайланд отмени забраната за полети в южните си провинции, след като първата тропическа буря от 30 години Пабук отслабна и се насочи към Андаманско море, съобщава Ройтерс. Стихията остави след себе си пътека от разрушени къщи и изкоренени дървета. На много места все още няма ток заради скъсани далекопроводни жици, предаде БГНЕС.     Преди Пабук да удари южната провинция Никон си Тамарат и съседната Сурат Тани в петък всички летища затвориха. Стотици туристи останаха блокирани на популярния остров Кох Самуи заради отменени полети.   Рано в събота обаче бурята отслабна и беше понижена в тропическа депресия, което позволи подновяването на полетите. Остава в сила предупреждението за опасност от проливни дъждове и внезапни наводнения за девет провинции.\r\nBangkok airways – авиокомпанията, която оперира на летище в Кох Самуи, съобщи, че ще пусне допълнителни полети, за да успее да обслужи всички пътници. След успокояването на бурните води на морето фериботните връзки между южните тайландски туристически острови също бяха подновени.  ", "date": "2019.01.05", "title": "Подновени са полетите в Южен Тайланд"}
{"url": "https://www.actualno.com/sofia/107-snegopochistvashti-mashini-sa-rabotili-na-teren-v-sofija-news_714541.html", "text": "  Тази нощ в София са извършени обработки със смеси срещу заледяване на трасетата на обществения транспорт, опасни и стръмни участъци и основни улици в кварталите. Общо 107 снегопочистващи машини са работили на терен. Обработено е и трасето на Южната дъга на Околовръстен път. Валежите от сняг са били предимно в южните райони, температурите остават ниски, съобщиха от Столична община.     В планината Витоша е извършено опесъчаване на пътищата Драгалевци – Алеко и Бояна – Златни мостове.   В момента градския транспорт се движи нормално по обичайните си маршрути.\r\nЕкипи на Столичен инспекторат и на Дирекция „Аварийна помощ и превенция” следят обстановката.  В Кризисните центрове на общината са настанени 142 души, останали без дом. В тях те получават храна и подслон. Във връзка с понижението на температурите центровете ще работят денонощно. Гражданите могат да подават сигнали за хора без дом на телефон 070017310, както и на телефон 112.", "date": "2019.01.05", "title": "107 снегопочистващи машини са работили на терен в София "}
{"url": "https://www.actualno.com/healthy/vijte-koga-da-ochakvame-pika-na-gripa-news_714550.html", "text": "  \"Разбирането, че вирусите се влияят много от времето не е съвсем вярно. От климата се влияе състоянието на нашия организъм и оттам са тези промени в заболеваемостта. Истината е, че вирусите обичат студа. Грипът си е заразно заболяване. Топло или студено, той се разпространява\", каза пред Нова телевизия д-р Ангел Кунчев.     Той допълни, че някои от областите в България ще обявят грипна епидемия през следващите 2-3 седмици. Според него учебните занятия трябва да се прекратят преди да се е стигнало до това 30% от учениците да са болни.   \"Тази година грипове от вида H1N1, известен като свински грип, и H3N2 са основните причинители на епидемия. Симптомите са същите, както всяка година – отпадналост, висока температура, кашлица, главоболие. Процентът на усложненията от грипа е нисък около 1%\", каза още д-р Кунчев.\r\nТой допълни, че е много важно да се разбере, че антибиотикът не лекува вирусни инфекции и не трябва да се самолекуваме с него.  \"Студът е атака и за хората с кардиологични проблеми. Имаме огромен прилив на пациенти в студените дни. Освен това по време на празниците нарушаваме диетата си. Това също води до усложнения”, заяви д-р Анна Николаева от отделението по кардиология в болница \"Света Анна\".\r\nТя допълни, че ако почувстваме болка в сърцето или стягане, трябва веднага да потърсим лекарска помощ. Според нея възрастните хора не бива да излизат в най-студените сутрешни часове.   ", "date": "2019.01.05", "title": "Вижте кога да очакваме пика на грипа "}
{"url": "https://www.actualno.com/europe/jyltite-jiletki-podgotvjat-za-novi-protesti-vyv-francija-news_714551.html", "text": "  “Жълтите жилетки” във Франция призоваха към осми ден на протести днес, съобщава в. „Локал“. Макар привидно броят на демонстрантите да намалява, след ареста в сряда на един от най-извените представители на движението - Ерик Друе, в социалните мрежи се появиха нови групи, организиращи демонстрации в различни градове на Франция, включително в столицата Париж.     Демонстрантите се надяват след приключването на празничния сезон поддръжниците им да се включат отново в протестите срещу правителството, които през декември миналата година прераснаха в бунтове и погроми.   Самият Друе, който беше освободен от ареста в четвъртък, призова към протест пред сградата на парижката фондова борса. Друга група свиква демонстрация на площада на Републиката и на площад Трокадеро.\r\nПолицията обяви, че ще вземе допълнителни мерки за охрана на популярната сред туристите централна част на Париж, която стана арена на най-ожесточените сблъсъци по време на протестите в края на миналата година.  ", "date": "2019.01.05", "title": "\"Жълтите жилетки\" подготвят за нови протести във Франция"}
{"url": "https://www.actualno.com/society/uslovijata-za-turizym-v-planinite-ne-sa-dobri-news_714552.html", "text": "  Лоши са условията за туризъм в планините. Това съобщиха за Агенция „Фокус“ от Планинарска спасителна служба (ПСС) при БЧК. В района на връх Безбог има повишена лавинна опасност, поради силния вятър и високата снежна покривка. На много места в планините има мъгла, силен вятър и навеища по пътеките, снежната покривка е от 40 до 80 см.     Температурите в планината са ниски от минус 9 до минус 16-17 градуса. От Планинска спасителна служба предупреждават да не тръгваме в планината без добра екипировка и подготовка. Лифтовите съоръжения във всички зимни курорти работят, съобразно метеорологичните условия. Няма регистрирани инциденти с туристи през зимното денонощие.   Информация за обстановката в планините може да намерите на Телефоните на ПСС са: 02/ 9632000 и 088 1470  ", "date": "2019.01.05", "title": "Условията за туризъм в планините не са добри"}
{"url": "https://www.actualno.com/cars/grobishte-na-stari-jiguli-be-otkrito-v-anglija-news_714561.html", "text": "  Истинско гробище на стари съветски „Жигули” беше открито във Великобритания. Снимки на автомобилите бяха публикувани във Facebook, като на тях се вижда, че те са от моделите ВАЗ-2101, 2102, 2104 и 2107 в модификациите им, предназначени за износ.     Повече от леките коли са със старите британски номера в жълт цвят, които са били използвани през периода 1963-1983 г. Според автора на снимките, всички захвърлени автомобили са с десен волан.   Публикацията предиздвика огромен интерес сред потребителите, като някои предложиха помощ за ремонтирането на колите – както финансова, така и с налични вече резервни части. Авторът на снимките обаче не пожела до посочи мястото, на което се намират изоставените автомоили.\r\nВижда се обаче, че на „гробището” има и други коли, някои от които са доста редки. Сред тях са британските Volkswagen Notchback, полските FSO и германските NSU. Според направилият снимките потребител, собственикът на автомобилите има намерения да се погрижи за тях, като знае историята на всяка машина.  По-рано и във Франция беше открит изоставен автосалон, в който се намират десетина автомобили от времето на СССР. Това обаче бяха далеч по-новите ВАЗ-2109, известна още като „Самара”.", "date": "2019.01.05", "title": "Гробище на стари „Жигули” бе открито в Англия"}
{"url": "https://www.actualno.com/blagoevgrad/festival-na-survakarskite-igri-se-provede-v-blagoevgrad-news_714563.html", "text": "  Традиционният общински фестивал на сурвакарските игри  се проведе днес в Благоевград. Голямото събитие започна в 11:00 часа на паркинга на ж.п. гарата в града и продължи посока центъра.        Общо участниците са разпределени в 13 групи, всяка една отговаряща на кварталите, които представляват. Сред групите има и представители на близките села: Падеж и Зелен дол, както и много други. Шоуто е единствено по рода си, като специално за събитието, различните групи представиха традиционни български кукерски костюми. Някои от участници пък се бяха пременили в уникални народни носии.  Участниците ще се представят пред жури, а най-добрите ще бъдат наградени.   Събитието обаче не мина без напрежение. Голяма част от града беше затворена за движение на МПС-та, докато преминават кукерите, което изнерви шофьорите. Някои от опашките на булевардите бяха доста големи, но шофьорите все пак се придвижваха по посочени маршрути. От общината съобщиха, че временната организация на движението на МПС е съгласувана с ОД МВР, РС ПБЗНС, ЦСМП, както и превозвачите от градски транспорт – Благоевград. На всички възлови кръстовища има регулировчици, които следят за спазването на реда в движението.    ", "date": "2019.01.05", "title": "Фестивал на сурвакарските игри се проведе в Благоевград"}
{"url": "https://www.actualno.com/crime/policai-pomognaha-za-razkrivaneto-na-telefonna-izmama-news_714562.html", "text": "  Полицейски служители от Нови пазар задържаха помагач в телефонна измама и опазиха  спестявания  в размер на 11 100 лева на 79-годишна местна жителка.  На 4 януари преди обяд в оперативната дежурна част на РУ- Нови пазар от жители на града и чрез телефон 112 били получени над десет  обаждания за опити за измами.     Веднага била направена организация и на терен били изведени униформени и цивилни полицейски служители. Със служебни и собствени автомобили обхванали голям периметър от населеното място.  В района на едно от училищата полицейските служители забелязали мъж, който  върви по една от улиците, оглежда се и говори по телефона.  Последвали го.  Забелязали, че от двора на една къща излиза с торба.   Малко след това се върнал на същия адрес и взел още нещо, като не спирал да говори по телефона. Спрян бил за проверка. Изяснена била самоличността му-  С.К./48г./ от село Войвода. При извършения личен обиск от него били иззети  общо 11 100 лева, поставени в торба и буркан. Парите били предадени от 79-годишна жена  за да „подпомогне действията на полицията“ за залавяне на измамници.  Сутринта  на стационарния й телефон позвънил непознат, който започнал да иска пари от жената и да й отправя заплахи и закани, че ако не предаде всичките си пари на нея и близките й ще им се случи най-лошото.  Разговорът прекъснал. Малко след това  се обадил непознат мъж, казал че се казва Димитър Димитров.\r\nИзлъгал, че е полицай. Казал, че има информация, че телефонът  ѝ е в списък на измамниците и че е възможно да я търсят. Помолил я да съдейства за задържането им. С идеята, че помага на полицията жената изпълнила всички инструкции. Поставила 11 100 лева в торба и буркан и ги оставила в двора на къщата си. Прибрала се пак според указанията, за да не „пострада“  ако се наложи стрелба при задържането на измамниците, съобщиха от МВР.  „Мулето“ пък обяснило, че било наето за работа по телефона. Предния ден получил обаждане от  непознат, който се представил за собственик на фирма в Нови пазар. Казал на С.К. че му трябват хора, които да ходят по адреси в града, за да вземат документи и капаро за различни услуги. Мъжът, който бил безработен  се съгласил, след като му било обещано добро заплащане. Преди да изпълни първата поръчка от новия си шеф бил задържан в полицейското управление в Нови пазар. Мъжът не е криминално проявен. Работата по случая продължава. Уведомен е дежурен прокурор в  РП- Нови пазар. Образувано е досъдебно производство за извършено престъпление по чл. 209 ал. 1 от НК.", "date": "2019.01.05", "title": "Полицаи помогнаха за разкриването на телефонна измама"}
{"url": "https://www.actualno.com/crime/myj-zagina-pri-pojar-v-sofija-news_714567.html", "text": "  В 18.56 ч. на 4 януари 2019 г. в оперативния центът при Столична дирекция \"Пожарна безопасност и защита на населението\" е получено съобщение за пожар в апартамент в София.     Това съобщиха от пресцентъра на Главна дирекция \"Пожарна безопасност и защита на населението\". Загинал е мъж на 61 г. поради вдишване на газ и изгаряне.   Унищожени са дрехи, уреди, хранителни продукти и др. Опушени са 100 кв. м стени. Пожарът е потушен от 13 огнеборци.", "date": "2019.01.05", "title": "Мъж загина при пожар в София"}
{"url": "https://www.actualno.com/politics/ninova-poiska-ostavki-na-ministri-zaradi-vinetkite-news_714565.html", "text": "  \"Отново чиновници ще носят отговорност, вместо най-високата политическа отговорност, която трябва да поеме правителството. За нас оставката на министри е абсолютно задължителна.\" Това заяви лидерът на БСП Корнелия Нинова във връзка с проблема с електронните винетки, предаде БГНЕС.     Рано тази сутрин от правителствената информационна служба съобщиха, че по с постовете си са се разделили двама ръководители от АПИ и един от съветниците на регионалния министър, поемайки отговорност за недобрата организация при подготовката и въвеждането електронната винетка.   \"Първо – системата е в пълен хаос. Управляват ни некомпетентни и неграмотни хора. Унищожена е и правовата държава, и държавността изобщо. Борисов се подиграва с народа с изказванията, които прави напоследък. За неговото правителство отново няма отговорност\", категорична е Нинова.\r\nТя разкритикува факта, че предложенията за въвеждането на ТОЛ системата и електронните винетки не са внесени от Министерски съвет, а от депутати от ГЕРБ. „Не ги виждаме никъде да излязат и да обяснят какво направиха и каква отговорност те ще носят“, подчерта лидерът на левицата.  Според нея преминаването от хартиен на електронен носител не би следвало да предизвиква сътресения, каквото не се е случило в редица държави, където то е осъществено, а за пример бяха дадени страни като Германия, Австрия, Унгария и др. „И администрацията, и Министерски съвет са абсолютно некомпетентни да проведат тази система така, както трябва“, добави още Нинова.\r\nСъпартиецът ѝ Георги Свиленски също призова министрите, ангажирани с този процес, да поемат политическа отговорност и да напуснат постовете си. „Правителството трябва час по-скоро да освободи държавата от управлението си“, допълни още той. Според него дебатът за реформата, засягаща всеки български гражданин, е трябвало да бъде проведен много по-задълбочено в парламента, а в нея активно участие да вземат всички народни представители.   Депутатът от БСП Дора Янкова припомни, че партията ѝ е алармирала за предстоящия проблем още през лятото на 2018 г.    \"Всичко се правеше \"на крак\" и се неглижираше опозиционният глас, който предупреждаваше. Дълбоко съжаляваме за това, което се случва с българските граждани, но действително отговорност трябва да се носи. Най-вече от тези, които въвеждаха ТОЛ системата и електронната винетка. Преди всичко отговорност носят МРРБ и АПИ, но отговорността е и правителствена\", смята тя.", "date": "2019.01.05", "title": "Нинова поиска оставки на министри заради винетките"}
