{"url": "https://www.actualno.com/europe/germanija-ne-spodelja-pozicijata-na-polsha-za-severen-potok-2-news_690857.html", "text": "  Германското правителство не споделя позицията на Полша , която е срещу строителството на газопровода „Северен поток-2“, заяви външният министър Хайко Маас на съвместна пресконференция с полския си колега Яцек Чапутович, предаде БГНЕС.     По думите на Маас в Германия са запознати с позицията на Полша и нейните аргументи, но „властите в германия не споделят тези опасения“. „В Германия сме убедени, че този проект няма да доведе до зависимостта на Европа в сферата на доставка на енергия. Не смятаме, че Украйна в това отношение е подложена на натиск.“   От своя страна полският външен министър посочи, че „полската позиция се различава от германската“. „Виждаме спор, който се води между властите на Германия и Съединените щати. Представители на американската администрация твърдят, че „Северен поток-2“ е инструмент за получаване от Русия на финансови средства, които тя ще използва за модернизиране на армията и въоръженията си, което застрашава сигурността на Европа и света“, каза полският министър.\r\nСпоред казаното от Чапутович „този газопровод има геополитически характер, той е вреден, заплашва диверсифицирането и поставя Украйна в много сложно положение“.  ", "date": "2018.08.20", "title": "Германия не споделя позицията на Полша за \"Северен поток 2\""}
{"url": "https://www.actualno.com/europe/polsha-prodyljava-da-nastojava-za-reparacii-ot-germanija-news_690858.html", "text": "  Полша има намерение да продължи да обсъжда с Германия въпросът за репарации за щетите, нанесени на страната по време на Втората световна война. Това заяви външният министър Яцек Чапутович на пресконференция с немския си колега Хайко Маас, предаде БГНЕС.     По думите на Чапутович темата ще се обсъжда след пресконференцията, която двамата министри дадоха. „Искам да представя нашата позиция“, заяви той, припомняйки, че при провежданите по-рано преговори с бившия министър на външните работи на германия Зигмар Габриел се били договорили за среща на групи от експерти.   \"В Полша се води дискусия, аналитична работа. Имаме усещането за несправедливост“, каза Чапутович. „Ако сравним загубите, понесени от Полша по време на Втората световна война и това, което страната получи като репарации, наяве излиза диспропорция. За това е необходимо да се говори“, каза полският министър.\r\nТемата за репарациите започна да се обсъжда в Полша от юли миналата Ярослав Качински заяви, че страната му никога не се е отказвала от компенсации от страна на Германия. Берлин неведнъж е посочвал, че не вижда основания за каквито и да било плащания, тъй като през 1953 г. Полша официално се отказа от репарации. Днешните управляващи във Варшава обаче твърдят, че през 1953 г. страната им е подписала споразумението под натиска на СССР и то се отнасяло до несъществуващите вече днес ГДР и Полска народна република.  ", "date": "2018.08.20", "title": "Полша продължава да настоява за репарации от Германия"}
{"url": "https://www.actualno.com/business/bdj-kupuva-42-motrisi-za-675-mln-lv-news_690852.html", "text": "  42 нови мотриси за 675 млн. лв. без ДДС (810 млн. с ДДС) купува „БДЖ – Пътнически превози“ ЕООД.     Поръчката е смесена и включва две групи дейности - доставка на нови мотрисни влакове и пълната им поддръжка за период от 15 години.   Очаква се доставка на 22 бързи влака с 230 места с повишено ниво на комфорт и условия за пътуване на дълги разстояния.Осем трябва да са пътническите електрически мотриси със стандартно ниво на комфорт за крайградски превози. 12 ще са мотрисите със стандартно ниво на комфорт и условия за пътуване на кратки разстояния за регионални превози.\r\nПрез август месец 2017 г.  на Адвокатско съдружие „Ърнст и Янг“ е била възложена задачата да проучи бъдещите прогнозни цени относно планираната покупка на нов подвижен железопътен състав от „БДЖ – Пътнически превози“ ЕООД. Получени били четири индикативни оферти от PESA, Stadier, Skodа и Siemens за производство и доставка на различни видове мотрисни влакове според заданието.  Изводът на база осреднената индикативна цена, предложена от всички възложители, е, че тя възлиза на 537 млн. лева и може да бъде намалена с до 15% ако на дадения производител бъде възложена обемна поръчка за над 30 бр. еднотипни мотрисни влака. Това, според „Ърнст и Янг“, показва, че при възлагане на обществената поръчка на един производител осреднената индикативна цена би могла да бъде намалена с до 80 млн. лв. Изчисленията им показват възможност за постигане на цена до 450  млн. лв. при висока конкуренция в процедурата.   Уточнява се, че това е евентуална стойност само на доставката, без да се включва поддръжката.\r\n„В актуализираната средносрочнатабюджетна прогноза за периода 2018г.-2020г. саразчетени средства в размер на 35 млн. лв. годишно. При запазване на същия размер на средствата до изтичане срока на договора ще бъдат отпуснати 210 млн. лв. (6 години по 35 млн. лв. на година за срок от 6 години). При актуализация на законодателството и удължаване срока на договора ще се осигури възможност за допълнителен четиригодишен период за получаване на капиталов трансфер или допълнителни 140 млн. лв. По този начин общата сума възлиза на 350 млн. лв., което е недостатъчно за пълното финансиране на прогнозната стойност на активите в размер до 450 млн. лв. Това налага необходимостта от допълнително целево финансиране в размер на до 100 млн. лв., като тези средства могат да бъдат отпуснатис постановление на МС“, се сочи във финансовия анализ.    ", "date": "2018.08.20", "title": "БДЖ купува 42 мотриси за 675 млн. лв."}
{"url": "https://www.actualno.com/politics/protestirashti-desislava-ivancheva-i-biljana-petrova-sa-nevinni-news_690861.html", "text": "  Отстранената кметица на район \"Младост\" Десислава Иванчева и нейната заместничка Биляна Петрова са невинни. Това казаха протестиращи, които тази вечер излязоха на протест пред Министерския съвет в подкрепа на двете жени, предаде БГНЕС.     Протестиращите поискаха да се покажат безспорни доказателства за задържането на Иванчева и Петрова, а ако такива няма, да бъдат незабавно пуснати от ареста, в който са от 4 месеца.   \"Ще потърсим помощ от европейските институции, защото това, което се случва тук много наподобява на някакъв неофашизъм и е недопустимо. От 4 месеца Десислава Иванчева е в ареста и до днес не е показано на какво основание е там. Свидетелят Ваклин промени показанията си. Притеснителен факт е,че скоро Иванчева и Петрова ще бъдат преместени в сливенския затвор, което ще затрудни комуникацията с тях и ще лиши близките им да се виждат с тях\", заяви пи арът на отстранената кметица Петър Кърджилов.\r\nИванчева се опита да прекърши врата на имотната мафия и падна жертва на тях. Срещу Иванчева и Петрова има само едни подхвърлени пари, коментира Татяна Христова, която над 40 години живее в „Младост”.  \"Аз съм тук,защото искам да защитя две невинни жени. Това е едно набеждаване на едни честни хора, които се обявиха срещу презастрояването в „Младост“. Факт е, че един районен кмет има ограничени възможности, а разрешителните за строежи над 5 етажа се издават от главния архитект на София. Промените трябва да тръгнат от там. А с ареста на Иванчева и Петрова се върнахме в средновековието\", каза Христова.   Тя обясни, че откакто Иванчева е станала кмет на района са били подменени три детски площадки в „Младост 1“, както и, че реално е успяла да спре спорните строежи, които след отстраняването й са били възобновени с пълна сила.\r\nСледващият понеделник, отново в 18:30 часа, протестиращите пак ще се съберат пред Министерския съвет, за да изразят своята подкрепа за Иванчева и Петрова.    ", "date": "2018.08.20", "title": "Протестиращи: Десислава Иванчева и Биляна Петрова са невинни"}
{"url": "https://www.actualno.com/europe/ukrajna-shte-syzdade-ekip-ot-roda-na-mosad-za-zalavjaneto-na-janukovich-news_690870.html", "text": "  Ако бъде осъден по делото за държавна измяна бившият президент на Украйна Виктор Янукович, той трябва да бъде доведен в страната от специално подразделение. Това заяви прокурорът по делото Руслан Кравченко в телевизионно интервю.     \"Правоохранителните органи трябва да направят всичко, за да се изпълни такова решение“, заяви Кравченко, коментирайки възможността за произнасяне на осъдителна присъда по делото за държавна измяна срещу Янукович. За да се изпълни това според прокурора има необходимост „от създаването на подразделение от рода на Мосад, например, за да проникнат командосите на територията на Руската федерация и да го доведат в Украйна“.   Кравченко припомни, че обвинението иска за бившия държавен глава присъда от 15 години, допълва БГНЕС.\r\nПрокурорът уточни, че при подаване на жалба срещу съдебното решение, Европейският съд по правата на човека, \"няма да има правото да отмени нашата присъда, той може само да посочи нарушаване на правата.\"  Срещу Янукович има повдигнати три обвинения: за държавна измяна; за подпомагане на умишлени действия, извършени с цел промяна на границите на територията и държавните граници на Украйна; подпомагане за водене на агресивна война.   ", "date": "2018.08.20", "title": "Украйна ще създаде екип \"от рода на Мосад\" за залавянето на Янукович"}
{"url": "https://www.actualno.com/society/ekspert-decata-razbirat-agresijata-no-neminuemo-tja-vyznikva-spontanno-v-tjah-news_690842.html", "text": "  Един конфликт между две деца може да възникне от вербална и да премине във физическа агресия, а след това идва и психическата. Това каза за Радио „Фокус“-Пирин Димитър Шопов, управител на двата центъра за обществена подкрепа в Дупница .     \"Децата разбират агресията, но неминуемо тя възниква спонтанно в тях. Един конфликт между две деца може да възникне от вербална и да премине във физическа агресия и след това идва и психическата, защото те са свързани по между си, така че психическа агресия или психическо насилие може да стане също по интернет. Ние отразяваме тази актуална тема, кое отключва насилието. Понякога може да се отключи от филми и предавания, компютърни игри, може в семейството да има проблеми. Учителите и директорите в училищата също са много заинтересовани, работим съвместно. Готови сме и да работим с родители, които са готови да се включват, хубаво е когато сме направили такава инициатива в училище, детето, прибирайки се вкъщи като каже, че някакви хора са отразили нещо за агресията, родителите да го довършат и тази тема да се коментира и по този начин да се обсъждат тези неща и в семейна среда\", заяви Шопов.   По думите му никой не е застрахован, децата се запознават и с националната телефонна линия гореща за деца 116 111. Ако някой е разочарован някой или несигурен, или се чувства в опасност, свидетел на насилие също така се стараят се да запознаят децата с всички неща, които са нужни за тяхното емоционално и възрастово развитие.\r\n\"Много са случаите, в които настъпва подобрение при децата. Мога да посоча, че настъпва подобрение при деца с разделени родители, при които случаи има настъпило родителско отчуждение. След това те започват да общуват по- свободно с родителите си и да изразяват чувствата си. Въпрос на време е, като може да стане подобрението за шест месеца и за година. Това е индивидуално последствие от дейността на специалистите, но почти винаги те работят в екип. Консултациите са с психолог, арт- терапия, социални работници\", каза Шопов.  ", "date": "2018.08.20", "title": "Експерт: Децата разбират агресията, но неминуемо тя възниква спонтанно в тях"}
{"url": "https://www.actualno.com/curious/dneven-horoskop-za-21-avgust-news_690847.html", "text": "        Това е ден за увеличаване на темпото в работата. Ако се съсредоточите достатъчно още към средата на деня ще сте приключили с най-отговорните задачи и ще може да намалите темпото. Днес смело може да се доверите на интуицията си. Ако успеете да насочите в правилна посока мислите и чувствата си, не е изключено те да се материализират в изключителни ползи за вас.   Този вторник бъдете подозрителни към всичко, което става около вас. Не се ласкайте от хубави думи. Вие добре знаете, че хубавото не идва бързо, нито лесно.     Ако днес не знаете, какво искате от партньора си, най-добре се фокусирайте върху професионалната сфера от живота. Денят не е подходящ за изясняването на лични отношения. Този вторник ще ви предостави наистина много възможности, а тяхната реализация зависи само от вас. Не правете грешката да ги пропуснете или дори- да не ги забележите въобще. През този ден не слагайте всички под общ знаменател. Опитайте се да не спорите с близките си и не взимайте прибързани решения.   Този вторник духовните ви сили по нищо няма да отстъпват на физическите, но и двата вида ще се наложи да насочите в правилната посока. Не се пилейте в празни приказки и обсъждане на теория. През този ден не се пресилвайте. Още към обяд забавете темпото и си спомнете, че работата няма да избяга. Позволете си кратка почивка, за да разпуснете, колкото се може повече. През този ден рискувате да бъдете изпълнени с прекалено много страст. В един момент ще е добре да я усмирите малко, за не уплашите този, който не трябва. През този ден е възможно да усетите силно желание за това да се сдобиете с нещо, за което сте мечтали отдавна. Угодете на желанието си дори и да ви се наложи да вземете заем от приятели или да изтеглите кредит.    Инициативата и предложенията, които днес дойдат от ваша страна предизвикат положителна реакция у вашите колеги и началници. Трябва ви само да си повярвате малко повече. Този вторник помнете, че един стар приятел е по-добре от двама нови. Всякакви промени ще изискват значителни усилия, в това число и емоционални. Пестете силите си.", "date": "2018.08.20", "title": "Дневен хороскоп за 21 август"}
{"url": "https://www.actualno.com/crime/jena-postrada-pri-katastrofa-na-am-trakija-news_690854.html", "text": "  Една жена е пострадала при катастрофата в района на км 144 на автомагистрала \"Тракия\" в посока София. Това съобщиха за Агенция “Фокус” от МВР.     Инцидентът е станал между два леки автомобила. В момента линейка е на мястото на произшествието, работи се по оптимално бързото регулиране на движението.   Причините за катастрофата все още се изясняват.", "date": "2018.08.20", "title": "Жена пострада при катастрофа на АМ \"Тракия\""}
{"url": "https://www.actualno.com/analysis/italija-i-bankite-cykashtata-bomba-za-evropejskata-i-globalnata-ikonomika-news_690807.html", "text": "  Проблемите на Италия като че ли никога не са изчезвали. С плътен цикъл на нарастващ търговски протекционизъм и инфлация, забавяща икономическия растеж, брутен дълг, възлизащ на 130% от БВП и популистко правителство, планиращо увеличение на бюджетните разходи, се формира рецепта за финансово бедствие, особено при факторинг в крехка банкова система. Това коментира в анализ за Euromoney  Джеръми Уелтмън.     Банковата стабилност е един от петте икономически рискови фактора, включени в проучването на Euromoney за изследване държавните рискове и остава тревога за Европа като цяло, въпреки по-силните икономики и по-строгите изисквания за капитализация и ликвидност след глобалната финансова криза.   Италия остава най-загрижената държава във всяко отношение от гледна точка на системния риск, с високи нива на необслужвани заеми и рейтингови решения, които ще вземат своето през следващите няколко седмици. Влошаването на кредитното качество доведе до увеличаване на риска от несъстоятелност, сочи неотдавнашен доклад и показва, че това е италианският показател за банковата стабилност, който съвсем малко се е подобрил през последните пет години. Проблемите са по-сериозна заплаха от бързо разгръщащата се турска криза, твърдят много от сътрудниците на ECR - сред които и Константин Гурджиев, професор в Института за международни изследвания в Мидълбъри.\r\n\"Делът на проблемни активи и  степента на взаимовръзките на двете икономики с глобалната икономика са ключовите фактори за бъдещото влияние върху пазарите от Италия и от Турция\", казва Гурджиев. ЕЦБ подкрепя италианските банки, поддържайки рекордно ниски лихвени проценти и разширявайки балансите им с държавни облигации, а без това банките биха били принудени да подходят към въпросите по-директно.  Анализаторите предупреждават, че Италия ще предизвика много по-голям шок за Европа, отколкото каквото и да било, което Турция може да предложи, на фона на потенциалните кризи.   \"Италианската банкова система е поставена под натиск през 2019 г., възлизащ на над 300 милиарда евро, поставящ турската криза далеч на второ място, що се отнася до рисковете за световната икономика\", казва Гурджиев. Съществуват потенциални шокове за Италия от затягане на паричната политика и повишаване на лихвите на облигациите, вземайки предвид, че икономиката ѝ е по-важна от тази на Турция като третата по големина в еврозоната, а активите ѝ са по-широки, поддържани от банките и институционалните инвеститори.\r\nБанка Carige е огромен концерн, казва сътрудникът на ECR Том Кинмонт, старши стратег в ABN Amro. \"На 22 юли банка Carige беше помолена от ЕЦБ да представи план за повишаване на капитала или за обмисляне на сливане\", казва той. \"През последните месеци председателят и няколко членове на борда напуснаха борещия се за оцеляване италиански кредитор и сега се води съдебен процес.\" Кинмонт смята, че ще бъде трудно банката да отпусне необходимия за ЕЦБ дълг и тъй като преговорите за сливане често са хаотични в Италия, то може да доведе до нестабилност на италианските пазари.    През май, в отговор на политическата криза и обезценяването на банкови активи, управителят на Италианската централна банка Игнасио Виско заяви, че страната е само на няколко крачки от \"много сериозния риск от загуба на незаменим кредит на доверие\". Тези думи вероятно ще оставят силно ехо на фона на тревогите на инвеститорите за третия по големина кредитор в държавата Banco BPM, казва Кинмонт, като предупреждава, че неотдавнашното отпускане на петгодишна облигация на банката на много широко ниво дава \"първият знак, че инвеститорите се дистанцират от италианските банки, което не е добре за големите средства, от които ще имат нужда\". Това предизвиква и по-голяма загриженост за балансите на други банки, които настояват за консолидиране на сектора и със сигурност за по-малките институции, които правителството изглежда блокира, противно на съветите на европейските институции. Всяка заплаха от шок в Италия със сигурност ще има голямо въздействие върху Европа и в глобален мащаб, отколкото кризата в Турция, съчетано с факта, че Брекзит и търговските войни създават огромна несигурност.   Икономистите на Commerzbank отбелязват, че правителственият бюджетен план за 2019 г. ще покаже до каква степен ще се придържа към скъпите предизборни обещания и до каква степен бюджетният дефицит в крайна сметка ще се увеличи. \"Има опасност от сериозни конфликти в редиците на правителството и преди всичко с ЕС, което създава продължителен смут за пазарите\", казват те. Много от италианските експерти на ECR са съгласни с това.\r\nЩо се отнася до Гурджиев, той смята, че катализаторът може да дойде през септември или октомври, когато пазарите се върнат към нормална търговия, като се фокусират по-малко върху новосъздадените пазари, а ЕЦБ се върне към насоките си за бъдещето.\r\nПревод: ", "date": "2018.08.20", "title": "Италия и банките ѝ - цъкащата бомба за европейската и глобалната икономика"}
{"url": "https://www.actualno.com/society/novinite-naj-vajnoto-za-denja-20-avgust-news_690849.html", "text": "             По думите му няма счупвания на ребрата на родилката, както се опасяваха роднините. Досега в лечебното заведение не са постъпвали жалби срещу лекаря, извършил раждането – д-р Таня Пашева. Според него екипът е предприел необходимите действия, за да се изроди бебето нормално. Поводът са зачестилите обгазявания в града, предимно вечер и в нощните часове.     Академията на МВР и резиденция “Бояна” генерират най-големите загуби сред обектите на властта, установила проверката от Световната банка. 800 хил. лв. е оперативната загуба само на обектите, които се стопанисват от вътрешното министерство според данните от 2016 г. Засегнати са много хора, а все още нямаме официална информация от кипърската страна относно процедурата, по която ще бъдат изплатени обезщетенията. Надяваме се да я получим във възможно най-кратък срок\", каза министър Захариева, цитирана от пресцентъра на ведомството си.    Припомняме, че на правителственото заседание през миналата седмица премиерът Бойко Борисов поиска от Нанков да изготви решение, при което да тече ремонт на всички мостове, които имат нужда от това. Регионалният министър обещава да има до понеделник (20 август) \"график и механизъм, по който ще стартираме и ще осигурим финансирането\". И докато италианският министър на вътрешните работи Матео Салвини се закани да връща мигрантите директно в Либия, ако другите страни-членки на Европейския съюз не искат да ги приемат, Курц посочи, че на пристигащите от Африка кораби не трябва да се дава изобщо да влизат в териториалните води на страните от Съюза. Според законодателството на Германия, става дума за тежък случай на сексуална злоупотреба над деца, извършена колективно от няколко лица, а предвиденото наказание спрямо непълнолетни извършители, е лишаване от свобода до десет години. По-рано през деня от БСП внесоха в деловодството на парламента искане за извънредно заседание, в което се подписаха почти от парламентарната група на партията.      ", "date": "2018.08.20", "title": "Новините: Най-важното за деня, 20 август"}
{"url": "https://www.actualno.com/business/pochivnite-stancii-za-chinovnici-stojat-prazni-a-nosjat-22-mln-leva-zaguba-godishno-news_690805.html", "text": "  Чиновниците да получават допълнително пари, за да могат да си платят за почивка в страната или чужбина, вместо да ползват ведомствени станции. Това е едно от предложенията, които ще обсъждат министрите при изготвянето на стратегия за управление на държавните почивни бази и резиденциите, съобщи .     Предложението е включено в доклада на Световната банка до вицепремиера Томислав Дончев, който бе направен като част от проекта за реформиране на административните услуги по Оперативна програма “Добро управление”.\r\nОказва се, че в момента по-голямата част от разходите за предоставяне на социална услуга на  чиновниците остава скрита, защото се отчитат само оперативните разходи  на станциите, но не и амортизация, осигуряването на бюджети за поддръжка  и пропуснатите ползи. Всички тези разходи в момента се покриват от бюджетите на  министерствата, установила проверката на експертите от Световната банка. А почивните станции и резиденциите       В момента служителите в администрацията могат да закупуват карти за почивка във ведомствените си бази на нереално ниски цени - например 5 лв. за нощувка, от което обаче станциите са постоянно на загуба. .\r\nСпоред статистиката Цените за нощувка са изключително ниски и варират от 5-7,50 лв. на нощ в станции на МВР до 180 лв., колкото струва наемът на малък апартамент в двореца “Евксиноград”. Средната цена във всички бази е 20 лв. на нощ. Дори и при тези цени обаче почивните станции и резиденциите са празни, установила проверката на експертите на Световната банка.\r\nНе помагало и това, че за външни гости цените са двойни, а понякога надхвърлят и 120% от субсидираната цена за нощувка. Но дори и тогава много от обектите предлагали стаите си на цени, които са по-ниски от тази за шезлонг и чадър на плажа в същия курорт. Заради това Световната банка предлага на Министерския съвет да помисли за увеличаването на цените. Идеята е те да останат по-ниски от тези в частните хотели от същата категория.    Не е посочено обаче до какви нива трябва да бъдат вдигнати тарифите на държавните почивни станции. Експертите обаче направили проучване сред чиновниците и то показало, че биха приели повишаване на цените средно с 15 лв. на нощувка, което би означавало вдигане на цените на базите на МВР например между 75 и 200%.   Станциите и резиденциите се управляват от чиновници, които нямат никакъв опит в туристическия бранш и тяхното възнаграждение не зависи от постигнатите финансови резултати. Всички приходи от почивните станции отиват директно в бюджета и в тях не остават дори средства за елементарни поддръжка и ремонт. Причина за това е и липсата на маркетинг на почивните бази, за да привличат граждани, които не са част от администрацията. Една-единствена почивна станция опитва да продава своите услуги чрез световни туристически портали като booking.com, установили от Световната банка. Това е управляваната от Министерството на външните работи станция “АДИС-Холидей инн” в морския курорт Златни пясъци. Тази станция обаче е и единствената с професионално управление, се твърди в доклада. От една страна, е част от дружеството за управление на дипломатическите имоти към Външно, от друга, има договор със световен хотелиерски оператор.\r\nБазата на АДИС е двузвездна и реално хотелът е с най-ниска категория в Златни пясъци. Цените за нощувка са 48 лв. на вечер за служители на Външно и 62 лв. за външни гости. Това реално са вторите най-високи цени в ценоразписа на всички държавни станции и резиденции, бие ги само тарифата на “Евксиноград”, където през август почиват само министри и депутати.\r\nИменно намирането на начини за партньорство с големите хотелски вериги е друга от препоръките в доклада за развитие. Така щял да се осигури професионален мениджмънт, който да развива базите.\r\nПървата стъпка трябва да е създаването на държавно дружество за базите. Това можело да е специална агенция, която се занимава само с управлението на държавни имоти, подобни на АДИС, която се занимава с дипломатическите, препоръчва докладът.      В момента почивните станции са разхвърляни между отделните ведомства и остават затворени за голяма част от държавните служители, които иначе биха били потенциални клиенти. посочват като примери в доклада си от Световната банка.\r\nСлед като имотите бъдат събрани под една шапка, трябва да бъде определен централизиран бюджет за поддръжка. А правителството да намери как да се отърве от ненужните му станции.\r\nОбщото между всички губещи обекти обаче е затрудненият достъп на външни посетители. Заради това в списъка на трупащите големи загуби влизат още и резиденция “Лозенец” в София, която е на военното министерство. Тя обаче не генерира приходи от правителствени събития. Допълнително утежнение за правителството било и лошото състояние на почивните бази и резиденциите. Почти всички са за основен ремонт или в доста лошо състояние, установили експертите, когато ги посетили.", "date": "2018.08.20", "title": "Почивните станции за чиновници стоят празни, а носят 22 млн. лева загуба годишно"}
{"url": "https://www.actualno.com/europe/pojar-e-izbuhnal-kraj-budva-news_690835.html", "text": "  Самолети на МВР на Черна Гора са задействани, за да потушават горски пожар недалеч от туристическата столица на страната – град Будва, предава РИА Новости.     \"В акцията по потушаване на пожара, който избухна сутринта на непристъпните склонове на Паштровска планина край Будва, по молба на местните служби за гражданска защита, са задействани три пожарни самолета от дирекцията за извънредни ситуации към МВР“, пише в съобщение на министерството. Отбелязва се, че огънят е „относително далеч от населените места\" и е обхванал ниска растителност и храсти, допълва агенция Фокус.   Министерството на отбраната на съседна Хърватия в понеделник съобщи, че самолет Airtractor AT-802 от противопожарния отряд на ВВС е задействан за потушаването на пожар на границата с Босна и Херцеговина в района на град Меткович,.", "date": "2018.08.20", "title": "Пожар е избухнал край Будва"}
{"url": "https://www.actualno.com/ruse/rusenci-protestiraha-za-po-chist-vyzduh-news_690836.html", "text": "  Протести за чист въздух в Русе – поводът са зачестилите обгазявания в града, предимно вечер и в нощните часове.     Русенци настояват за адекватни мерки от страна на институциите.   С маски и противогази хората изразиха притеснението си, че мръсният въздух трови децата им, а миризмите стават все по-разнообразни и непоносими.\r\nТе настояват общината да прави паралелен мониторинг за качеството на въздуха.  Започна и подписка за местен референдум, съобщи bTV.   ", "date": "2018.08.20", "title": "Русенци протестираха за по-чист въздух"}
{"url": "https://www.actualno.com/plovdiv/20-novi-parkomesta-shte-ima-v-rajon-trakija-v-plovdiv-news_690869.html", "text": "  20 нови паркоместа са изградени в район „Тракия“ в Пловдив. Това каза за Радио „Фокус“ – Пловдив районният кмет Костадин Димитров. Местата за паркиране са изградени пред блок №256 в квартала за улеснение на гражданите.     \"Предстои изграждане на нови паркоместа и пред блок №243, тъй като стартират дейности по облагородяването на пространството там\", каза още той. По вече утвърдена практика, кметът на район „Тракия“ в Пловдив е провел среща с представителите на етажната собственост на блок №243 в района, за да обсъди с тях предстоящите дейности и да чуе мнението на жителите.   По думите на Димитров капиталовата програма на района се изпълнява с бързи темпове.\r\n\"В момента се работи активно в зона А-12\", уточни той.  ", "date": "2018.08.20", "title": "20 нови паркоместа ще има в район \"Тракия\" в Пловдив"}
{"url": "https://www.actualno.com/business/zaharieva-poiska-kfn-da-se-sreshtne-s-kipyrski-eksperti-zaradi-olimpik-news_690819.html", "text": "   Поводът е изпадането в несъстоятелност на кипърския застраховател \"Олимпик\", който имаше и офиси у нас. Стотици хиляди българи се оказаха жертви на фалита.     По-рано днес Захариева се срещна с посланика на Кипър в България Мариос Кундуридес.   „Засегнати са много хора, а все още нямаме официална информация от кипърската страна относно процедурата, по която ще бъдат изплатени обезщетенията. Надяваме се да я получим във възможно най-кратък срок\", каза министър Захариева, цитирана от пресцентъра на ведомството си.\r\nВицепремиерът информира своя събеседник, че  допълни Екатерина Захариева. Указания в този смисъл българският външен министър даде по-рано днес и на българското посолство в Кипър.  На разговора в Министерството на външните работи присъства и председателят на Комисията за финансов надзор Карина Караиванова, която информира посланик Кундуридес относно    Посланик Кундуридес увери вицепремиера, че „Не политиците, а хората са на първо място, затова нашите две правителства трябва да направят всичко възможно, за да решим този въпрос“, заяви той.\r\n„Отношенията ни с Кипър са отлични и се надявам на вашето съдействие. Това, което трябва да направим, е да реагираме възможно най-бързо“, подчерта Захариева.    По-рано днес финансовият министър Владислав Горанов заяви, че е от изключителна важност , защото официално няма потвърждение от кипърското финансово министерство каква ще е процедурата оттук-нататък. Хипотезите са две - \"Олимпик\" спира работа поради несъстоятелност или поради някаква друга причина. Как клиентите прочетете    ", "date": "2018.08.20", "title": "Захариева поиска КФН да се срещне с кипърски експерти заради \"Олимпик\""}
{"url": "https://www.actualno.com/books/izgrev-nad-sinija-hrebet-s-aromat-na-uzreli-praskovi-news_690840.html", "text": "  На фона на красиви изгреви и аромат на узрели праскови „Изгрев над синия хребет“ е история за любовта, за изборите, пред които всички се изправяме, за подкрепата на приятелите и семейството в трудни моменти.     Това е първият роман на майсторката на романтични истории Денис Хънтър, който излиза на български език (ИК „Кръгозор“). Тя е световнопризната авторка на повече от трийсет бестселъра, носител е на много награди. Романите й „The Convenient Groom“ и „A December Bride“ са филмирани от Hallmark.   В „Изгрев над синия хребет“ читателите ще могат да съпреживеят сладката тръпка на влюбването, да усетят изпепеляващата болка на раздялата и за финал - да почувстват приятното и успокояващо чувство, когато всичко завършва щастливо.\r\nЗоуи Колинс пристига в родното си място – малкото градче Копър Крийк,  с приятеля си Кайл и петгодишната си дъщеря за погребението на баба си. Тя няма намерение да остава дълго, още повече че Кайл настоява да продължат турнето с кънтри групата си. Но плановете й се променят, когато с изненада чува завещанието на баба си. На Зоуи е поверено семейното наследство – голямата прасковена градина в подножието на сините планини на Северна Джорджия.  Тя трябва да реши: дали да продължи с групата, турнетата и все по-контролиращия я Кайл, или да остане и да поеме риска със слабата реколта...  И с новия управител на градината – нейната стара любов Круз, „който някога бе откраднал сърцето ѝ, а после бе забравил да ѝ го върне“.   Зоуи не е вече онова непокорно и независимо момиче, а сякаш е „сянка на предишното си аз“. Не е уверена в себе си, отчуждена е от семейството и приятелите си заради бягството си от градчето преди няколко години. Но всички я посрещат с отворени обятия и вярват, че точно тя трябва да наследи градината. В това е вярвала и баба й, която единствено я е разбирала и  подкрепяла.\r\nСред красивите изгреви над синия хребет и аромата на узрели праскови  и с помощта на старите приятели и на брат си Зоуи все повече възвръща увереността си, че може да се справи с всички предизвикателства и неочаквани препятствия. И най-после да вземе живота си в свои ръце…    ", "date": "2018.08.20", "title": "\"Изгрев над синия хребет\" с аромат на узрели праскови"}
{"url": "https://www.actualno.com/europe/anonimnite-haknaha-sajtove-na-ispanskoto-pravitelstvo-news_690867.html", "text": "  Хакерите от \"Анонимните\" поеха отговорност за свалянето на правителствени уебсайтове в Испания в понеделник в знак на протест срещу усилията на Мадрид да блокира сепаратистките мераци в Каталуния.     Сайтовете, в които са включени официалните уебсайтове на Конституционния съд и министерствата на икономиката и на външните работи, излязоха офлайн в понеделник и все още нямаше достъп до тях привечер, предаде БГНЕС.   \"Анонимните“ са група, която атакува финансови и правителствени уебсайтове по целия свят. Те заявиха, че са организирали спирането.\r\n\"Хей, Испания, виждаме, че все още наранявате каталунския народ, това не е шега. Ние ще навредим и на вашето правителство!\", пише в изявление, публикувано в Twitter.  „Анонимните“ временно блокираха уебсайта на Конституционния съд през октомври 2017 г., когато централното правителство на Испания се готвеше да обяви безпрецедентни мерки за завземане на правомощия от регионалното правителство на Каталуния заради заплахата областта да се откъсне от останалата част от страната.   Хакерската група е създадена през 2003 г. приемайки за свой символ маската на Гай Фокс. Маската е стилизирано изображение на огромна усмивка, червени бузи и широк мустак, завит нагоре в двата края    ", "date": "2018.08.20", "title": "\"Анонимните\" хакнаха сайтове на испанското правителство"}
{"url": "https://www.actualno.com/europe/vnezapno-pridoshla-reka-pogubi-petima-dushi-v-italija-news_690864.html", "text": "  Петима души са загинали, след като планинска река (бел. ред. - ) внезапно придошла в италианския регион Калабрия, съобщиха местните служби за спешна помощ, предаде БГНЕС.     \"Можем да потвърдим пет смъртни случая по информация на полицията от мястото\", каза местната служба за гражданска защита пред АФП.   Според местни медии петима мъртви са част от група от около 15 души, които вървели по река Раганело в националния парк Полино. Другите 11 са били спасени. Малко по-късно обаче информацията беше актуализирана - оказа се, че са загинали 8 души, а 12 са спасени. Има и хора в неизвестност, тъй като на мястото - каньон, е имало три групи туристи.  ", "date": "2018.08.20", "title": "Внезапно придошла река погуби петима души в Италия*"}
{"url": "https://www.actualno.com/cars/bez-dizelov-dvigatel-za-obnovenata-skoda-fabia-test-drajv-news_690832.html", "text": "         Обновената Skoda Fabia е получила модифицирана предница с нова радиаторна решетка, скосена в горните краища. От двете страни на горните ръбове започват новите стеснени фарове, които могат да бъдат изцяло светодиодни. В по-високите версии се предлагат светлини с функция за завои, които подобряват осветяването при завиване. Задните светлини са с нови LED тела, бронята е с нова релефна форма, а в задната престилка са добавени две светлоотразителни светлини.  Промените в интериора на Skoda Fabia фейслифт също не са разточителни. В салона правят впечатление новият дизайн на арматурното табло и декоративните елементи, както и облицовките от кожа тип алкантара на седалките във високото ниво на оборудване Style. Подлакътниците във вратите са украсени със светъл декоративен шев. В салона има удобно място за четирима възрастни, като ако се наложи могат да се поберат и пет. Пътниците на задните седалки във Fabia вече имат възможност да зареждат смартфоните и таблетите си в специалния вход в задната част на купето. В централната конзола има два входа за USB, а с помощта на приложението Skoda Media Command пътниците отзад имат достъп и до информационната система Amundsen.     След като се отказаха от дизелова версия 1.4 TDI, чехите предлагат обновената Skoda Fabia с гама от четири бензинови двигателя, като всеки от тях е 3-цилиндров с работен обем от 1 литър. Атмосферният двигател 1.0 MPI е с две степени на мощност от 60 и 75 к.с., а бензиновият турбомотор 1.0 TSI е наличен във варианти с 95 и 110 к.с. Версията с 95 к.с. се предлага само в комбинация с 5-степенна ръчна скоростна кутия, а 1.0 TSI със 110 к.с. се предлага освен със серийната 6-степенна механична скоростна кутия и опционално със 7-степенна автоматична трансмисия с двоен съединител DSG. Двигателите TSI са оборудвани с филтър за твърди частици. С оглед на цената, динамиката и разхода на гориво, най-разумната комбинация за задвижването на Skoda Fabia е 1,0-литровият 3-цилиндров бензинов турбомотор 1.0 TSI с мощност 95 к.с. Той е напълно достатъчен за да се движим чевръсто в трафика на Прага и да отправим на първото ни пътуване по селските пътища на запад от чешката столица. Разходът на гориво според бордовия компютър е 5 литра на 100 км, което е чудесно постижение. Дизеловият двигател, който изпадна от гамата, харчеше само с 1 литър по малко. Бензиновият турбомотор 1.0 TSI е пъргав и работи гладко, като става шумен само във високите обороти. Ускорението от 0 до 100 км/ч отнема почти 11 секунди. Може би спортните натури няма да се задоволят с динамиката на този двигател, така че трябва да заложат на варианта със 110 к.с., при който спринтът от място до 100 км/ч отнема под 10 секунди, а тягата е 200 Нм. На пътя обновената Skoda Fabia се контролира с лекота. Хечбекът има добро сцепление, стабилен е, а управлението дава добра обратна връзка. Не бива да забравяме, че Fabia е послужила за база на състезателната Fabia R5, така че малкият хечбек радва със стабилното си пътно поведение, особено в острите завои. Skoda Fabia вози удивително комфортно по лоши настилки, което я прави много подходяща за нашите пътища. Окачването е еластично, като неравностите на пътя се преминават гладко и без сътресения. Страничните наклонявания на колата в завоите са сравнително малки, а салонът е добре обезшумен от вятъра и гумите.   Обновената Skoda Fabia ще продължи да се предлага в две версии - хечбек и комби. Оборудването е по-богато и предлага на своите клиенти нови възможности, сред които предни и задни LED светлини, мултимедийна система с 6,5-инчов дисплей, синхронизация с Apple CarPlay, Android Auto и MirrorLink, и навигационна система с информация за трафика в реално време. Списъкът на електронните асистентите за модела е допълнен от системата за следене на слепите зони, асистент за излизане от паркинг на заден ход и функция за автоматично управление на дългите светлини. Освен това Fabia е допълнена с удобства от гамата, наречена от чехите Simply Clever, която включва стъргалка за лед с вдлъбнатини за измерване на дълбочината на протектора на гумата, USB портове за задните пътници, двустранна подложка за товарния отсек, а в багажника на комбито има преносимо LED фенерче.   Дължина: 4262 мм\r\nШирочина: 1732 мм\r\nВисочина: 1467 мм\r\nМеждуосие: 2470 мм\r\nСобствено тегло: 1066 кг\r\nВместимост на резервоара: 45 л Тип: 3-цилиндров редови с турбокомпресор\r\nРаботен обем: 999 куб.см\r\nМаксимална мощност: 95 к.с. при 5000-5500 об/мин\r\nМаксимален въртящ момент: 160 Нм при 1800-3500 об/мин\r\nСкоростна кутия: 5-степенна механична Максимална скорост: 185 км/ч\r\nУскорение от 0-100 км/ч: 10,9 секунди\r\nСреден разход: 4,5 л/100 км\r\nВредни емисии СО2: 103 г/км\r\nЦена на модела Selection: 23 450 лева с ДДС   Дължина: 4021 мм\r\nШирочина: 1736 мм\r\nВисочина: 1481 мм\r\nМеждуосие: 2510 мм\r\nСобствено тегло: 1099 кг\r\nВместимост на резервоара: 45 л    Тип: 3-цилиндров редови с турбокомпресор\r\nРаботен обем: 999 куб.см\r\nМаксимална мощност: 90 к.с. при 3700-6000 об/мин\r\nМаксимален въртящ момент: 170 Нм при 1800-3700 об/мин   Скоростна кутия: 6-степенна механична Максимална скорост: 180 км/ч\r\nУскорение от 0-100 км/ч: 11,9 секунди\r\nСреден разход: 4,6 л/100 км   Вредни емисии СО2: 106 г/км\r\nЦена на модела Selection: 24 380 лева с ДДС    ", "date": "2018.08.20", "title": "Без дизелов двигател за обновената Skoda Fabia (тест-драйв)"}
{"url": "https://www.actualno.com/asia/talibanite-sa-gotovi-na-sreshta-v-moskva-za-bydeshteto-na-afganistan-news_690851.html", "text": "  Представители на талибаните приеха предложението на Москва да участват в среща, насочена към урегулиране на положението в Афганистан. Срещата ще се проведе на 4 септември в руската столица. Това съобщи в. „Уол Стрийт джърнъл“, позовавайки се на свои източници.     Преди това Замир Кабулов от руското външно министерство каза, че срещата в Москва за Афганистан се очаква на 4 септември. В нея ще участват представители на Афганистан, Русия и страни от региона. Последният кръг консултации се проведе през април миналата година. По-рано талибаните не участваха, но сега Русия има намерение да покани техни представители, допълва БГНЕС.   Според източника на „Уол Стрийт джърнъл“ талибаните приели руската покана да заминат за Москва, за да участват в срещата, посветена на обсъждането на „бъдещия Афганистан“.", "date": "2018.08.20", "title": "Талибаните са готови на среща в Москва за бъдещето на Афганистан"}
{"url": "https://www.actualno.com/society/tejka-katastrofa-na-pytja-burgas-pomorie-ima-raneni-news_690830.html", "text": "  Тежка катастора блокира движението по пътя Бургас - Поморие, в района на гробищния парк на Поморие. Една жена е откарана в болница.     В един от автомобилите има заклещен човек и се чака специализирана техника, за да бъде разрязан автомобила. На място са изпратени два екипа на Спешна помощ и противопожарен автомобил.   Обходно маршрутът преминава през Каменар. Отцепката от Бургас, в посока Слънчев бряг, ще е на детелината за Сарафово, а колите, идващи от Слънчев бряг през Бургас ще бъдат прехвърлярни през Каменар, предаде БГНЕС.", "date": "2018.08.20", "title": "Тежка катастрофа на пътя Бургас - Поморие, има ранени"}
{"url": "https://www.actualno.com/starazagora/predstoi-osnoven-remont-na-koncertnata-zala-v-stara-zagora-news_690827.html", "text": "        Сградата е построена през 1979 г. Покривът ѝ е компрометиран и по тавана на втория етаж има следи от течове.   Пълният капацитет на амфитеатралната телескопична трибуна е 214 места. Предвиждат се 55 подвижни места, групирани по 3 и 4 седалки, които ще се складират в помещението за инвентар. Балконът на залата събира 252 места, които са разположени на съществуващия стационарен амфитеатър. Общият капацитет на залата е 521 места.\r\nЗа покрива ще се направи топлоизолация, дограмата ще се смени с алуминиева. Съществуващата облицовка от мраморни плочи ще се демонтира, ще се положат топлинна изолация от каменна вата и външна минерална мазилка, която ще е скрита от декоративната окачена фасада. Външните тела на климатиците ще се преместят на покрива, за да се освободи фасадата за декоративните метални пана. Предвидено е художествено осветление за фасадата.  Партерното ниво ще се оборудва със система от амфитеатрални тапицирани седалки с телескопично прибиране, метални парапети и LED-осветление на пътеките.   Седалките ще могат да се прибират в далечния край от сцената и да се освобождава хоризонталната част на залата, за да се използва за танцови забави, изложения, конференции, презентации, банкети, коктейли, фолклорни танцови спектакли, рецитали и др.\r\nТелескопичната система на седалките предлага възможност за частично отваряне на местата при необходимост от намален капацитет на зрителите.    При наличие на зрители в инвалидни колички, първите два реда на подвижните седалки няма да се поставят, за да се освободи място за 11 мест, с което се постига индикатора 2% от местата на зрителите. За достъп на хора с увреждания до сцената ще се ползва подвижна платформа.   Съществуващите гримьорни ще се сепарират на по-малки за 3 до 5 души, с по една мивка във всяка, като ще се осигури топла вода за тях. Фоайетата на втория етаж предлагат възможност за обособяване на информационни кътове, галерии за постоянни и временни изложби и други подобни събития. Предвидено е обособяване на кът за презентации.", "date": "2018.08.20", "title": "Предстои основен ремонт на концертната зала в Стара Загора "}
{"url": "https://www.actualno.com/crime/predavame-na-germanija-i-poslednija-ot-bylgarskite-mladeji-iznasilili-grupovo-momiche-news_690797.html", "text": "   Съдът прие искането на германските власти за основателно и законосъобразно, предаде БГНЕС.         . В  четвъртък, 18 август, след подобна европейска заповед в Германия е  върнат единия от двамата, предстои да се върне и последният.    ", "date": "2018.08.20", "title": "Предаваме на Германия и последния от българските младежи, изнасилили групово момиче"}
{"url": "https://www.actualno.com/asia/tajfunyt-rumbija-nanese-shteti-nad-782-mln-dolara-na-kitaj-news_690824.html", "text": "  Икономическите щети от разразилия се в източните и централните провинции на Китай тайфун „Румбия“ възлизат на 5,36 млрд. юана (782 млн. долара), съобщи агенция Синхуа, цитирана от БГНЕС.     По данни на админстрацията на централната китайска провинция Ханан там са били нанесени щети, оценявани на 1,4 млрд. юана. Както се отбелязва в детайли от тайфуна са пострадали 862 000 декара посеви, а 550 къщи са били или силно повредени, или напълно разрушени. Освен това непрестанните дъждове са предизвикали наводнения в градове и села в цялата провинция.\r\nДнес сутринта „Румбия“ достигна крайбрежните райони на провинциите Шандун и Ляонин. В тези две провинции заради стихията били евакуирани около 140 000 души. И тук щетите са сериозни – в двете провинции гте се изчисляват на 3,9 млрд.юана.", "date": "2018.08.20", "title": "Тайфунът „Румбия“ нанесе щети над 782 млн. долара на Китай"}
{"url": "https://www.actualno.com/healthy/prijom-na-kristeler-za-rajdane-otrechen-no-prilagasht-se-news_690761.html", "text": "   е медицинска практика за избутване на плода с натиск върху корема на майката. Днес тя е забранена в повечето европейски държави, но продължава да се прилага в България, Италия, Испания, Япония, Русия, Индия и Турция.     Методът възниква през XIX век с цел ускоряване на раждане при слаби напъни и липса на кислород за бебето. Т.е. методът се използвал, когато жената не може да напъва, а бебето има нужда от кислород.\r\nПри жената прийомът на Кристелер предизвиква огромна болка и невъзможност да напъва самостоятелно. Практиката се избягва в повечето медицински практики, заради големият брой усложнения. За по-безопасни начини на родоразрешаване се считат вакуум-екстракцията и използването на форцепс. За съжаление, прийомът на Кристелер се използва дори без наличието на видими причини, а по-скоро от нетърпение от страна на медицинския персонал.   Има два варианта за прилагане на прийома на Кристелер. Единият е с натиск с ръката (частта между лакътя и дланта) или с натиск с длани. Когато жената има напън лекарят започва да натиска дъното на матката към влагалището. Едновременно с това понякога се прави епизиотомия, за да излезе детето по-бързо. Методът на Кристелер е травмиращ както за майката, така и за плода, а не са редки случаите, в които има фатални последици. Най-честите усложнения от прилагането му са:    - разкъсване на черния дроб\r\n- счупване на ребрата\r\n- отлепване на плацентата\r\n- руптура на матката\r\n- разкъсвания на влагалището   - емболия с околоплодни води\r\n- нарушаване на съсирването на кръвта   - травми на плода\r\nСпециалисти алармират, че заради силния натиск гръбнакът на бебето се извива в областта на шийните прешлени и основата на черепа. Такива травми може да доведат до нарушаването на кръвоснабдяването на мозъка. \r\nПри майката силният натиск може да доведе до разтягане на диафрагмата и спускането на тазовите органи. Една от последиците от подобна манипулация е незадържането на урина след раждане.  Някои от горните усложнения може да станат причина за смъртта на майката или най-малкото усложняват възстановителния период след раждането.\r\nСпоред някои изследвания прийомът на Кристелер при едноплодна бременност в главично-предлежание не ускорява процеса на раждането. \"Днес съществуват по-щадящи алтернативни методи\", твърдят специалистите.    1. Раждайте в положение, в което ви е удобно (най-често това клекнало положение или с помощта на топка за раждане)\r\n2. Не позволявайте на лекаря да натиска корема ви и не се страхувайте от реакцията му след вашия отказ. \r\n3. Присъствието на партньора ви по време на раждането често позволява да бъдат избегнати груби методи за водене на раждането.    Макар официално отречен от властите, методът продължава да се използва, като не се описва в официалните документ. В той е изваден от АГ стандартите през 1992 година, но продължава да се прилага масово. Все пак пострадалата жена може да подаде сигнал до здравното министерство и да заведе дело. Не са редки случаите на след доказване на използването на метода и нанесени травми на плода и на майката. \r\nПо думите на руския при раждане с натиск върху корема бебето може да получи леко мозъчно сътресение, но и сериозна травма, сравнима с падане от 5-я етаж, което често преминава в детска церебрална парализа (ДЦП). По думите му, в Австралия акушер, който прилага този метод, може да бъде лишен от правото да упражнява професията доживот.\r\nВ началото на XXI век в в 70% от случаите на продължително раждане се използва прийом на Кристелер. В доклад на Министерството на здравеопазването на Испания се твърди, че през 2010 година в 26% от ражданията е бил прилаган методът. В страната действа която призовава прийомът да бъде забранен и да се дава повече свобода и удобства на родилката при раждане.", "date": "2018.08.20", "title": "Прийом на Кристелер за раждане - отречен, но прилагащ се"}
{"url": "https://www.actualno.com/society/bum-na-nedonoseni-bebeta-v-pazardjishko-news_690825.html", "text": "  Бум на недоносени бебета отчитат в Неонатологичното отделение на МБАЛ-Пазарджик. Най-малкото бебе, родено в областната болница, е тежало под килограм, предаде БГНЕС.     Над 100 недоносени бебета са приети в отделението по Неонатология от началото на годината до сега. Тревожно е, че броят им непрекъснато се увеличава, обясни началникът на отделението д-р Мариела Захариева.   Най-честите причини за раждането на недоносено бебе са инфекциите при майките, както и липсата на достатъчно женски консултации.\r\nВ момента специалистите от Неонатологичното отделение в Пазарджик се грижат за две бебета, които тежат малко над килограм.  ", "date": "2018.08.20", "title": "Бум на недоносени бебета в Пазарджишко"}
{"url": "https://www.actualno.com/asia/novijat-premier-na-pakistan-sykrati-prislugata-si-ot-524-dushi-na-dvama-news_690783.html", "text": "        По време на първото си телевизионно обръщение към нацията Кан говори за визията си за \"нов Пакистан\", за нуждата от реформа в социалната система, намаляване на бедността и дълговете.\r\n\"Формирали сме лошия навик да живеем от заеми и помощи от други държави. Никоя страна не може да просперира по този начин. Трябва да стоим на собствените си крака\", заяви премиерът, предава The Guardian.   Критикувайки \"колониалния начин на мислене\" и разточителния живот на пакистанския елит, Кан заяви, че ще живее в малка тристайна къща, вместо в резиденцията, полагаща се на министър-председателя.   Кан също така обяви, че ще продаде бронираните срещу куршуми автомобили на офиса си, за да помогне със средствата на държавния бюджет - смела постъпка, като се има предвид, че в Пакистан ислямистките терористи все още представляват голяма заплаха.\r\n\"Искам да кажа на народа си - ще живея обикновен живот, ще спестя парите ви\", заяви премиерът. Той също така \"Това е ваша отговорност. Мислете за плащането на данъци като за джихад.   65-годишният Имран Кан е крикет легенда и много популярна личност в Пакистан. Той стана министър-председател, след като партията му победи в изборите това лято.    ", "date": "2018.08.20", "title": "Новият премиер на Пакистан съкрати прислугата си от 524 души на двама"}
{"url": "https://www.actualno.com/politics/izvynredno-zasedanie-na-narodnoto-sybranie-shte-ima-na-21-avgust-news_690790.html", "text": "   Това съобщиха от пресцентъра на Народното събрание.     По-рано през деня от БСП внесоха в деловодството на парламента искане за извънредно заседание, в което се подписаха почти от парламентарната група на партията.\r\nОт опозицията предлагат две точки в дневния ред – изслушване на премиера Бойко Борисов за състоянието на електронните системи в страната и изслушването на министъра на финансите Владислав Горанов във връзка с отнетия лиценз на кипърското застрахователно дружество \"Олимпик\", от което бяха засегнати около 200 хил. българи.\r\nСъгласно Правилника за организацията и дейността на парламента председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не.         ", "date": "2018.08.20", "title": "Извънредно заседание на Народното събрание ще има на 21 август"}
{"url": "https://www.actualno.com/europe/trima-peshehodci-postradaha-v-ispanija-sled-kato-kola-gi-vryhletja-news_690788.html", "text": "  Широкомащабно издирване на неизвестен шофьор, блъснал и ранил трима пешеходци в испанския град Сарагоса, започна в Испания, съобщава Daily Star.     Рано тази сутрин автомобил се качил на тротоара и блъснал трима души, 45-годишен мъж и по-възрастна двойка. Според очевидци виновникът карал с около 65 километра в час, а пострадалите са настанени в болница.   Веднага след удара, шофьорът избягал, като изоставил автомобила си наблизо. Испанската полиция гледа на случилото се като на пътен инцидент, а не като на терористичен акт.\r\nМеждувременно радио COPE съобщи, че са задържани двама заподозрени за инцидента.  ", "date": "2018.08.20", "title": "Трима пешеходци пострадаха в Испания след като кола ги връхлетя"}
{"url": "https://www.actualno.com/america/pepsi-kupuva-izraelska-kompanija-za-domashna-gazirana-voda-za-32-mlrddolara-news_690793.html", "text": "  Американската компания Pepsi обяви днес, че придобива за 3,2 млрд. долара в брой израелската SodaStream, която произвежда машини за домашна газирана вода, съобщи БНР.     Очаква се покупката да бъде приключена до януари 2019 г. Тя е голяма победа за SodaStream, която преди бе бойкотирана заради завод в окупирания от Израел Западен бряг.   SodaStream бе подложена на ожесточена международна кампания от Движение \"Бойкот, лишаване от права, санкции\" (на англ. Boycott, Divestment, Sanctions (BDS) - пропалестинска група, която призовава за културен и икономически бойкот на Израел в името на правата на палестинците.\r\nПрез 2014 г. SodaStream, посочвайки финансови причини, обяви, че затваря завода си на Западния бряг и се мести в Южен Израел. BDS обяви, че компанията се е поддала на натиска на  кампанията за бойкот.  ", "date": "2018.08.20", "title": "Pepsi купува израелска компания за домашна газирана вода за 3,2 млрд.долара"}
{"url": "https://www.actualno.com/healthy/shefyt-na-slivenskata-bolnica-ne-e-imalo-schupvane-na-rebrata-na-pochinalata-rodilka-news_690745.html", "text": "   Това съобщи пред журналисти директорът на лечебното заведение д-р Васислав Петров, предаде \"Фокус\".     „Тази сутрин от следствието са изискали цялата документация от раждането и последвалите действия на лекарите. Разпоредена е тройна съдебномедицинска експертиза. допълни д-р Петров. „Становище на лекарската комисия няма да има, докато не бъдат готови резултатите от аутопсията“, уточни Петров.   „Изказваме своите най- дълбоки съболезнования на родителите. И ние като тях искаме да разберем причината за смъртта на младата жена. “, категоричен бе директорът на МБАЛ „Д-р Иван Селимински“.\r\nДнес бебето на Ренета Томова, Мария, ще бъде прегледано от кардиолог. , уточни д-р Васислав Петров.  По думите му Досега в лечебното заведение не са постъпвали жалби срещу лекаря, извършил раждането – д-р Таня Пашева. Според него екипът е предприел необходимите действия, за да се изроди бебето нормално.   „Раждането на Рената Томова е започнало нормално, но при навлизане на детето в родовия канал, напъните са отслабнали. Затова се наложило да бъде приложен инструментален метод – форцепс. “, уточни лекарят. когато Ренета Томова е настанена в реанимация с белодробен оток и високо кръвно. Там тя е починала.    Петров бе категоричен, че в случая са били предприети всички необходими мерки за спасяване живота на детето. „При започнало раждане, и навлизане на бебето в родовия канал, е късно за други методи като секцио“, поясни лекарят.   Ренета Томова почина в сливенската болница в петък, един ден след раждането на дъщеря си Мария. В града трети ден семейството и приятели на загиналата настояват пред областната болница, ако смъртта на Ренета е причинена от лекарска грешка, да има наказани.", "date": "2018.08.20", "title": "Шефът на сливенската болница: Не е имало счупване на ребрата на починалата родилка"}
{"url": "https://www.actualno.com/business/pravitelstvoto-ne-mojelo-da-uvolni-agajn-ot-kfn-iska-dobrovolno-da-se-mahne-news_690749.html", "text": "   . Това заяви финансовият министър Владислав Горанов след днешната среща в Министерския съвет, при премиера Бойко Борисов.     Припомняме, че Ралица Агайн е заместник-председател, ръководеща управление \"Застрахователен надзор\". Горанов уточни, че . \"Ако г-жа Агайн иска да запази доброто си име на специалист, нека признае пропуските си и да се оттегли\", призова финансовият министър.   Съгласно Закона за Комисията за финансов надзор мандатът на зам.-председателите на КФН се прекратява в случай на оставка, при фактическа невъзможност да изпълнява задълженията си повече от шест месеца и случаите, в които съответният член на КФН на тази позиция се окаже в конфликт на интереси или с присъда. Съставът на КФН се одобрява от парламента, по предложение на председателя на комисията - в момента това е Карина Караиванова.\r\nОт думите на Горанов излезе и, че к. Финансовият министър не пропусна да изтъкне, че управление \"Застрахователен надзор\" отдавна работело не както трябва, намеквайки, че скандалът \"Олимпик\" е просто \"черешка на тората\".  Пропуск на КФН е и, че \"Олимпик\" е давала доста по-ниски цени и доста по-големи отстъпки, с което дружеството е влошило и без това лошото състояние в сегмента на този вид задължителни застраховки - \"Гражданска отговорност\", подчерта още Горанов.   Финансовият министър заяви, че заради случилото се с \"Олимпик\" България ще иска промяна на европейското законодателство. Сега вече имало предложение за промяна на т.нар. ноторна директива, която касае сектора. То предвиждало при казуси като този с \"Олимпик\" националният гаранционен фонд на страната, в която са пострадалите клиенти на фалирала компания, да плаща веднага дължимите обезщетения, а после да си иска парите от националния фонд на държавата-членка, където е седалището на изпадналата в несъстоятелност компания. Това обаче засега е само предложение. Описаният принцип се ползва в здравния сектор, при лечение на гражданин на ЕС в чужда страна-членка на Съюза.", "date": "2018.08.20", "title": "Правителството не можело да уволни Агайн от КФН, иска доброволно да се махне"}
{"url": "https://www.actualno.com/healthy/bls-sys-syboleznovanija-za-pochinalata-rodilka-v-sliven-i-zapochva-sobstveno-razsledvane-news_690799.html", "text": "  В своя официална позиция Българският лекарски съюз (БЛС) поднесе искрени съболезнования към близките на починалата при раждане в Сливен (в МБАЛ \"Д-р Иван Селимински\") Ренета Томова.     От БЛС изрично посочват, че за случая подробности знаят само от медиите и посочват, че трябва да има щателна проверка и разследване от компетентни органи –  съдебно-медицински лица, прокуратура, следствие към МВР, ЦКПЕ на БЛС,  борд по АГ. В конкретния случай към БЛС няма отправена официална жалба за  разглеждане, но ЦКПЕ на БЛС ще се самосезира на база \"публикации в  пресата и медиите, касаещи ресора на КПЕ\", съгласно чл. 64(3), казват от БЛС и посочват, че могат да налагат само административни санкции и констатации според Закона за съсловните организации.   Съсловната организация припомня, че медицинската професия, особено родилните грижи, е дейност с повишен риск от усложнения и не всеки проблем е резултат от некомпетентност или грешка на медицинско лице. БЛС напомня и, че трябва време, за да се установи обективната истина.\r\n\"Лекарският съюз разбира чувствителността на цялото общество по темата за майчино и детско здравеопазване и е наясно, че казуси от тази сфера са изключително деликатни за всички. Все пак, държим да подчертаем, че всяко вменяване на недоказана към настоящия момент вина към медицинско лице, е провокация за нагнетяване на недоверие в системата. Това носи огромен негатив за цялата лекарска гилдия и компрометира лечебно-диагностичния процес, което рефлектира отрицателно върху цялото общество\", предупреждават от БЛС.  ", "date": "2018.08.20", "title": "БЛС със съболезнования за починалата родилка в Сливен и започва собствено разследване"}
{"url": "https://www.actualno.com/business/kak-postradalite-ot-falita-na-olimpik-da-si-vyrnat-parite-ima-dva-varianta-news_690753.html", "text": "  Каква е процедурата, по която български граждани, купили си застрахователни полици от \"Олимпик\", да си търсят парите поради предсрочно прекратяване на застраховките? Оказа се, че казусът е доста сложен и дори Комисията по финансов надзор (КФН) не знаела какво следва още след обявяването на процедура по несъстоятелност в Кипър на \"Олимпик\".     Според финансовия министър Владислав Горанов, още днес (20 август), в 14:00 часа във Външно министерство ще има среща с кипърския посланик в България. На тази среща, след която , което стана ясно по-късно, щели да бъдат поставени няколко основни въпроса, с които България ще иска съдействие от кипърските власти – за да стане ясна ситуацията и съгласно това какви са фактическите обстоятелства, да се търси съответният начин пострадалите български клиенти на \"Олимпик\" да бъдат обезщетени.   Горанов уточни, че е от изключителна важност какъв точно е статусът на ЗК \"Олимпик\" в момента, защото официално няма потвърждение от кипърското финансово министерство каква ще е процедурата оттук-нататък. - \"Олимпик\" спира работа поради несъстоятелност или поради някаква друга причина. , българските клиенти автоматично се суброгират като кредитори т.е. няма да подават изрично заявления и ще имат право да получат обезщетения заради прекъснатите застраховки от Кипърския гаранционен фонд. Такова е нашето разбиране, уточни Горанов. обаче, българските клиенти ще трябва да се включат като кредитори в масата на несъстоятелността – т.е. да докажат правен интерес пред кипърските власти. Ако се стигне до този вариант, България предвижда да ангажира юридическа кантора, която да представлява всички заинтересовани български клиенти на \"Олимпик\". Няма как държавата да стане кредитор от името на частни лица – физически или юридически, заяви Горанов.  Изглежда обаче при всеки вариант ще се стигне до решение на казуса по кипърското законодателство - поне според казаното от българския финансов министър.    . Това е правила и \"Олимпик\" - внасяла е средства в т.нар. Гаранционен фонд, според Горанов. Тези пари обаче се дават при обезщетение на трета застрахована страна – в българското и европейско законодателство липсва основание въпросните пари да се използват за обезщетение на пострадали клиенти на фалиралата \"Олимпик\". По закон тези \"жертви на обстоятелствата\" автоматично би трябвало да станат кредитори на Кипърския гаранционен фонд.\r\nТочно за внасяните от \"Олимпик\" пари председателят на Асоциацията на пострадалите от катастрофи Владислав Тодоров, който посочи, че са се внасяли пари и в Гаранционния фонд, и в Обезпечителния, като Горанов призна за правени вноски. Според финансовия минситър обаче 2 млн. лева били преведени \"неоснователно\" от \"Олимпик\" в Гаранционния фонд. Те били недължимо внесени и \"вероятно ще се върнат в масата на несъстоятелността\".    ", "date": "2018.08.20", "title": "Как пострадалите от фалита на \"Олимпик\" да си върнат парите - има два варианта"}
{"url": "https://www.actualno.com/politics/ninova-da-ne-se-okaje-che-sluchajat-s-olimpik-e-piramida-news_690795.html", "text": "   Това каза лидерът на БСП Корнелия Нинова по време на брифинг в Народното събрание след внасяне на искането за извънредно заседание, предаде \"Фокус\".     Тя поясни, че БСП започва да си задава въпроси. „Да не се окаже, че това е пирамида. Има ли пари в гаранционния фонд? Да не се окаже, че там ги няма необходимите пари. Тези въпроси искаме да обсъдим вътре в заседанието на НС, защото с проекта за решение, който предлагаме възлагаме на КФН да ни направи доклад с пълната информация за активите на дружеството и за събраните пари в гаранционния фонд и фонда за обезщетения, в кои банки и по какъв начин се съхраняват. Г-н премиерът да не казва, че трябва данъкоплатците да плащат от джоба си тези пари“, каза Нинова и подчерта, че КФН е избрана от парламента и е длъжна да направи такъв доклад.   „Ние питаме защо е необходимо да чакаме европейска директива. Ако е необходима промяна в законодателството, свикваме заседание на парламента“, коментира лидерът на БСП.\r\nСпоред Нинова има възможни варианти за решаване на казуса с кипърската застрахователна компания, въпросът е да има желание. \"С внесения проект за решение сме готови да внесем и законодателни промени“, каза тя.  По отношение на действие на закона със задна дата, лидерът на БСП уточни, че действията на закона влизат в сила от датата на обявяването на несъстоятелността.   ", "date": "2018.08.20", "title": "Нинова: Да не се окаже, че случаят с \"Олимпик\" е пирамида"}
{"url": "https://www.actualno.com/smolyan/otlichiha-dve-kompanii-v-smoljansko-za-denja-na-miniora-news_690801.html", "text": "  Две компании от Смолянско бяха отличени за деня на миньора – \"Горубсо – Мадан\" АД и \"Рудметал\" АД – Рудозем, съобщиха от областната администрация на Смолян.     Българската минно-геоложка камара отличи най-добрите добивни компании за 2017 г. в категориите най-добри резултати - грижа за природата, безопасност и здраве, иновации и корпоративна социална отговорност. Награди получиха съответно \"Горубсо-Мадан\" АД, \"Асарел-Медет\" АД, \"Асарел-Ремонт\" ООД, \"Имерис Минералс България\" АД, \"Рудметал\" АД и \"Дънди Прешъс Металс Крумовград\" ЕАД. Минно-геоложкият университет \"Св. Иван Рилски\" и \"Минстрой Холдинг\" АД получиха грамоти за своята 65 годишнина.   Заетите в минния отрасъл са над 24 000 души, а секторът формира 4% от брутния вътрешен продукт на страната и е фундамент за развитието на много съпътстващи дейности. В област Смолян заетите са над 2000 души в общините Рудозем, Мадан и Златоград, съобщават още от областната управа.\r\nБългарската минна общност отбеляза своя професионален празник в петък, 17 август. Мадан и Рудозем са градовете в Смолянска област, които в две поредни седмици честват годишните си празници, посветени на миньора. Рудозем организира пищни тържества миналата седмица, като петък и събота бе кулминацията с откриване и на инфраструктурен обект – напълно реконструирания и обновен градски площад, концерти и заря.  Празникът на Мадан е тази седмица. В четвъртък ще бъдат поднесени цветя пред паметника на Ангел Янакиев – първия главен инженер на \"Горубсо\", пред паметната плоча на загиналите при трудови злополуки. Венци и цветя ще поднесат маданчани и пред мемориала на Клавдия Митрофановна Дроздева. След края на Втората световна война 25-годишната рускиня пристига като част от българо-съветска геоложка експедиция, за да проучва оловно-цинковите находища в Маданския минен басейн. При една командировка в района катастрофира и умира на място.   Пред \"Горубсо\" същия ден ще се проведе спортен крос, в библиотеката ще представят книгата \"Урокът на птиците\" на Милена Белова, ще наградят победителите в конкурса \"Мадан – кътче от рая\". От 17:00 часа на новия градски площад е предвидено детско шоу.\r\nВ петък е фестивала на родопския кристал. Подготвена е изложба на колекции от кристали и предмети, изработени от минни кристали. Вечерта е концертът на квартет \"Интро\", официалното откриване на празника, народно веселие с Виевската фолкгрупа и концерт на Ивана.    Тържествено честване на Деня на миньора подготвят и дружествата на \"Горубсо\" в Златоград и Мадан, съответно в петък и събота.", "date": "2018.08.20", "title": "Отличиха две компании в Смолянско за деня на миньора"}
{"url": "https://www.actualno.com/curious/5-priznaka-che-imate-nedostig-na-vyglehidrati-news_690791.html", "text": "  Опитвайки се да се храним здравословно, понякога не приемаме някои жизнено важни храни. Доста хора смятат, че въглехидратите ги карат да пълнеят. Именно затова и се стремят да спазват нисковъглехидратна диета. Те всъщност са много важни за нашия организъм и в никакъв случай не трябва да ги пренебрегваме и изключваме напълно от менюто си. Въглехидратите се делят на прости и сложни. Сложните са източници на енергия и са много важни за правилното функциониране на организма.     Когато на организма му липсват въглехидрати, той изпраща определени сигнали. Ето как да ги разпознаете и какво да направите. Въглехидратите се съдържат в много храни, богати на фибри и подпомагат работата на стомашно-чревния тракт. Хапвайте пълнозърнести храни, боб, зеленчуци, плодове и ядки, за да нямате подобен проблем.      Както споменахме по-горе, въглехидратите са източник на енергия. Ако нямате енергия и се чувствате отпаднали, започнете да приемате повече въглехидрати. Когато имате повече енергия, ще можете да изпълнявате по-тежки упражнения и тренировката ви ще е по-усилена. Така ще имате по-бързи резултати на лице и определено ще се чувствате доста по-добре.     Ако не приемате достатъчно въглехидрати, ще започнете да губите концентрация и няма да можете да тренирате усилено. Ще се чувствате отпуснати и няма да можете да се концентрирате върху тренировката. Някои спортисти приемат сложни въглехидрати, за да могат да изпълняват по-натоварващи упражнения.    Въглехидратите не само подпомагат работата на чревния тракт, но и съдържат много полезни вещества и фибри. Когато приемаме достатъчно въглехидрати, сме сити за по-дълго време. Ето защо те са важни, особено ако нямате много време, което да отделите в мисли за това какво да ядете днес. Ако спазвате нисковъглехидратна диета, в началото може би бързо ще свалите няколко килограма, но след определен период отслабването ще спре. Това се случва, защото черният дроб започва да произвежда повече захар като заместител на въглехидратите. Така тялото задържа повече мазнини, отколкото отделя.   ", "date": "2018.08.20", "title": "5 признака, че имате недостиг на въглехидрати"}
{"url": "https://www.actualno.com/goodnews/obshtinski-syvetnici-ot-smoljan-se-hvanaha-da-remontirat-fontan-news_690763.html", "text": "  Общинските съветници от Коалиция за развитие на община Смолян /КРОС/ запретнаха ръкави и започнаха да ремонтират фонтана пред ОД на МВР в града. С ремонтите дейностите се даде начало на кампанията на съветниците за цялостното реновиране със собствени сили и средства на запуснатите „шадравани”.     Инициативата идва в отговор на нарастващото недоволство на смолянчани, които   са възмутени от лошото състояние на фонтаните, намиращи се в различни точки на Смолян - стария център на града, пред ОД на МВР и кв.Устово.   \"Промяната в нашия град трябва да започне отнякъде. Защо да не започне от там, когато се разхождаме с нашите деца да ни бъде приятно и поне малко да имаме усещане, че сме в нормален град. Смятам, че Смолян го заслужава и ако няма пари или желание общината да го направи, тогава ще го направим ние. Избрали сме и следващите локации за облагородяване, така че предстои още много работа\", заяви Анастас Караджов, общински съветник от Коалиция за развитие на община Смолян.\r\nОт 2015 г. oбщинcĸитe съветници от КРОС внacят като дapeниe възнaгpaждeниeто, което получават за участието си в заседанията на Общинския съвет. Специално учредена фондация разпределя средствата в подкрепа на различни обществени инициативи и социални кампании в Община Смолян.  ", "date": "2018.08.20", "title": "Общински съветници от Смолян се хванаха да ремонтират фонтан"}
{"url": "https://www.actualno.com/society/ukrepvat-skata-nad-srutishtata-na-pytja-za-rilskija-manastir-news_690809.html", "text": "   Това съобщиха от пресцентъра на Агенция \"Пътна инфраструктура\".     Утре стартира изрязването на дърветата над трите срутища и обрушването на скатовете от алпинисти. Дърветата ще се премахват от собственика на гората - Рилският манастир. Днес беше направен оглед на терена и е решено двете дейности да се извършват паралелно. След като завърши обрушването ще се монтират и мрежите. Първоначалното укрепване се очаква да приключи за срок от два месеца.   Екип от геодезисти работи върху набелязването на мерки за дълготрайното решаване на въпроса в този участък. За укрепването на ската Агенция „Пътна инфраструктура“ подготвя документация за стартиране на обществена поръчка за изработване на технически проект и извършване на укрепителни и обезопасителни работи в участъка. Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно.\r\nВ момента движението в отсечка от 250 м по пътя до Рилския манастир се осъществява в една лента. Участъкът е сигнализиран с необходимите пътни знаци, а скоростта е ограничена до 40 км/ч. Преминаването е безопасно и шофьорите трябва да карат спокойно.  Укрепителните дейности няма да се извършват в петък и в почивните дни - събота и неделя, когато Рилският манастир се посещава от повече туристи, поклонници и трафикът е по-интензивен. За да не се затруднява движението на 28 август /вторник/ – Голяма Богородица по стар стил, също няма да се предприемат ремонтни работи.   По време на укрепителните дейности пътят ще се затваря частично за няколко часа, в зависимост от трафика и натовареността. Движението ще се регулира от „Пътна полиция“, като работата им ще бъде подпомогната от служители на Областното пътно управление - Кюстендил и от пътноподдържащата фирма. Временните спирания на движението ще бъдат съобразени с редовните автобусни линии до Рилския манастир.", "date": "2018.08.20", "title": "Укрепват ската над срутищата на пътя за Рилския манастир"}
{"url": "https://www.actualno.com/smolyan/kmetyt-na-dospat-elin-radev-nad-22-mln-lv-sa-ni-privlechenite-sredstva-samo-za-1-godina-news_690750.html", "text": "        Тази година знаковото за района събитие се проведе за 32-ри път. Тридневната му програма бе наситена с . Освен богатата музикална програма имаше , които са доста зрелищни. Градоначалникът съобщи какви проекти са изпълнени или са в процес на изпълнение само през последната година като общината кандидатства с нови разработки за още над 2 млн. лв.  От изявлението му стана ясно, че с досега осигуреното финансово обезпечение на проектите ще бъде изпълнена програмата му за управление, с която се е ангажирал пред местната общност.\r\nКато най-солидна инвестиция той спомена Те ще обслужват над 40 000 жители в общините Доспат, Сатовча, Борино, Девин и Сърница. Общият размер на инвестицията е близо 9,7 млн. лв., а срокът за изпълнение е 24 месеца.\r\nИнвестициите, за които съобщи градоначалникът, са най-вече в пътната и водоснабдителната система.    В това число са с обща дължина 14,2 км на стойност 7 016 916 лв., асфалтиране на 18 улици и пътища на обща стойност 3 млн. лв.  Предстои подмяна на централен водопровод в гр. Доспат от водоема \"Средна зона\" до улица \"Тракия\".\r\nПреди 10-тина дни правителството отново отпусна на община Доспат 1 960 000 лв. за асфалтиране на улици, което ще се изпълни през 2019 г.   „По този начин заложените в програмата ни за управление улици за асфалтиране ще бъдат изпълнени“, подчерта Радев.\r\nТой допълни, че изграждат тротоари в централната част на с. Змеица и Доспат, а Комисията за възстановяване и подпомагане към МС наскоро отпусна на общината 345 000 лв. за два обекта.\r\nСтрои се разширение на училището в село Касъка, където инвестицията е в размер на 363 000 лв. В Змеица, Касъка, Любча и Доспат се подменят водопроводи. Радев акцентира и на инвестициите в областта на социалните услуги.   В общината са разкрити са 7 трапезарии в 7-те населени места, където    Изпълняват проект, с който е създадено социално предприятие за 36 души на обща стойност 389 463 лв.  По регионалната програма за \"Заетост\" са назначени 7 безработни до края на годината, а 29 човека по проект \"Работа\".\r\nЗа събора, каза той, са осигурени безплатно купони за храна на близо 400 социално слаби.\r\n„Административното обслужване непрекъснато се подобрява. Сроковете за различните услуги се оптимизираха и на практика няма бавене. След няколко месеца общинската администрация ще се нанесе в нова общинска сграда. Община Доспат е отново сред първите  институции в страната по прозрачност - на първо място за област Смолян. Всичко, което общината е задължена да публикува на сайта, го има“, подчерта кметът.\r\nЗа финансиране са внесени за 1 1743 480 лв., за 364 414 лв. на стойност 185 864 лв., за 391 151 лв.    „Много здраве, щастие и благоденствие на вас и вашите близки. Използвам тази трибуна, за да отправя най-сърдечните си пожелания за весело прекарване и на светлия мюсюлмански празник Курбан Байрам след броени дни. Нека светлината да озари домовете ви, нека съхраним духа на разбирателство, запазвайки дълбоките морални устои на вярата, както и вярата в човещината и търпението, в милосърдието и вечните човешки добродетели“, бе неговото пожелание към жителите и гостите на Доспат.\r\nПочетен гост на тържеството бе депутатът от Смолянска област д-р Даниела Дариткова. Според нея всичко, което изброи кметът на Доспат инж. Елин Радев, ще се случи, за да живеят по-добре жителите на община Доспат.\r\n„За това работим всички заедно, за това имате подкрепа на държавното управление, на народните представители, на администрацията в област Смолян. А всички заедно можем да постигнем много повече“, подчерта тя. По думите й държавата е стабилна, а правителството има доверие в местното общинско ръководство, затова подкрепя амбициозните му проекти.", "date": "2018.08.20", "title": "Кметът на Доспат Елин Радев: Над 22 млн. лв. са ни привлечените средства само за 1 година"}
{"url": "https://www.actualno.com/europe/kurc-korabite-s-migranti-ne-trjabva-da-stigat-do-evropa-news_690808.html", "text": "  Австрийският канцлер Себастиян Курц апелира да не се допускат корабите, превозващи мигранти от Африка, да стигат до Европа, предава скопският телевизионен канал „Телма“.     И докато италианският министър на вътрешните работи Матео Салвини се закани да връща мигрантите директно в Либия, ако другите страни-членки на Европейския съюз не искат да ги приемат, Курц посочи, че на пристигащите от Африка кораби не трябва да се дава изобщо да влизат в териториалните води на страните от Съюза.   След телефонен разговор с премиера на Малта Джоузеф Мускат, Курц обяви, че има съгласие да се неправи невъзможно за корабите, превозващи мигранти, да стигат до Европа.\r\n„Тези кораби трябва да се спират на външната граница на ЕС и мигрантите да бъдат връщани в страната, от която произхождат или в сигурна трета страна на африканския континент“, отсече той.  По думите на австрийския канцлер, той и неговия малтийски колега споделят същото мнение, че всеки кораб може да влиза в ЕС. Другите страни-членки, според него, не трябва да позволяват на плавателни съдове от Африка да акостират в европейски пристанища.   ", "date": "2018.08.20", "title": "Курц: Корабите с мигранти не трябва да стигат до Европа "}
{"url": "https://www.actualno.com/balkani/myj-otkri-strelba-sreshtu-amerikanskoto-posolstvo-v-ankara-news_690754.html", "text": "   Това пише електронното издание на вестник Hurryiet, предаде \"Фокус\".     „Можем да потвърдим, че в посолството на САЩ сутринта е имало инцидент. Нямаме информация за ранени хора и в момента провеждаме разследване по случая“, заяви говорителят на американското дипломатическо представителство Дейвид Гейнър.   „Благодарим на турската национална полиция за бързата ѝ реакция“, добави той.\r\nЧастната телевизия CNN Turk съобщи, че инцидентът се е случил в около 05:00 и нападателите са избягали в бяла кола. Турската полиция също е започнала разследване на атаката и издирва извършителите, отбелязва вестникът.  От кабинета на губернатора на Анкара съобщиха, че срещу сградата са произведени шест изстрела, три от които в металната врата и стъкления панел на кабинката на охраната.   „Хюриет“ коментира, че инцидентът се случва в момент, в който отношенията между Анкара и Вашингтон се намират на безпрецедентно ниво във връзка с продължаващия арест на американския пастор Андрю Брънсън. САЩ наложиха санкции на Турция и обещаха да продължат с нови ограничителни мерки, ако християнският пастор не бъде освободен незабавно.\r\nВ миналото, припомня вестникът, посолството на САЩ в Анкара и Генералното консулство на страната в Истанбул са били мишена на многобройни атаки.    ", "date": "2018.08.20", "title": "Мъж откри стрелба срещу американското посолство в Анкара"}
{"url": "https://www.actualno.com/politics/branimir-botev-s-ogromno-jelanie-chakam-da-se-vidja-s-angelkova-v-sydebna-zala-news_690705.html", "text": "  \"Големият проблем в момента е как се управлява българският туризъм и къде изчезват милиарди. С огромно желание чакам да се видим в съдебна зала.\" Това каза бившият заместник-министър на туризма Бранимир Ботев. По думите му така ще се стигне до отговорите на много въпроси, които тя в момента отбягва – като решението готовата за пуск система ЕСТИ да не се внедри у нас, което е прецедент за Европа.     Преди дни той обяви, че маскирани са опитали да нахлуят в къщата му край Варна заради негов коментар в телевизионно интервю, че „начинът, по който се управлява туризмът от Ангелкова и хората около нея, предоставя индустрията в ръцете на мутрите”.   Полицията обаче работи по опит за грабеж като основна версия за нахлуването.\r\n\"Няма крадци, които, докато хората вечерят, да си слагат маски на осветена улица пред камери, да прескачат висока ограда и да минават през осветено място”, категоричен беше Ботев в интервю за bTV. Той изрази надежда, че полицията вече е установила от записите на охранителните камери на другите къщи в района с каква кола са избягали маскираните.  Според Ботев има „драстично разминаване” между данните за прихода от туризма в икономиката – ресорното министерство казва едно, а международната организация WTTC – друго.   \"Говори се за близо 9 млн. туристи, а в същото време туристите, които реално са осъществили нощувки в България са от порядъка на 3,5 млн. Останалите са или транзитно преминаващи, или посетители – това не са туристи. Или някъде другаде изчезват тези цифри – ако ние наистина имаме 9 млн. туристи, има 17 млн. нощувки, които отчита НСИ, които грижливо се пропускат и не се казват. Някой ще повярва ли, че идват туристите в България, стоят два дни и си тръгват?\", запита Ботев.\r\nПрипомняме, че Николина Ангелкова и Бранимир Ботев бяха част от един екип преди Ботев да бъде освободен от премиера: \"Ние принципни различия с министър Ангелкова имаме от самото начало, аз даже съм декларирал своето желание да напусна след нейното назначение, но премиерът беше преценил да ме остави.\"    Бившият зам.-министър заяви и че протестите на бранша срещу него може да са били организирани именно от Ангелкова.   ", "date": "2018.08.20", "title": "Бранимир Ботев: С огромно желание чакам да се видя с Ангелкова в съдебна зала"}
{"url": "https://www.actualno.com/business/sobstvenikyt-na-olimpik-dalech-ot-ponjatieto-izrjaden-biznesmen-news_690660.html", "text": "  Собственикът на фалиралата застрахователна компания \"Олимпик\" безспорно е повече от противоречива личност. Става въпрос за бизнесмен, чиято дейност е санкционирана от Испанската комисия за финансов надзор още преди три години.     Диего Гонсалес Алонсо контролира \"Олимпик\" през люксембургската фирма Hispakol, която е еднолична негова собственост. Hipsakol пък е крайният собственик на фалиралата застрахователна компания, твърдят в свои материали \" \" и \" \".   През 2015 година Испанската КФН (CNMV) е предупредила, че управляваната от Алонсо компания JD Business Capital няма право да извършва финансови инвестиционни услуги в Испания. Малко след публикацията на CNMV сайтът на JD Business Capital изчезва. Освен това Hispakol е получила предупреждение от CNMV, че няма лиценз да предоставя инвестиционни услуги. А няколко седмици преди \"Олимпик\" да влезе в процедура по несъстоятелност в Кипър, което се случи през май тази година, Hispakol купи за 17 милиона евро бизнес с дистанционни курсове за квалификация от испанския синдикат UGT, който е близък до испанските социалисти.\r\nАлонсо обаче е свързан с общо 19 компании, в които заема 33 поста. Испанецът е завършил бизнес администрация в частния мадридски университет \"Небриха\".  Във финансовата компания - New York Securities Bank (NYSB) Алонсо заема длъжността главен изпълнителен директор. Компанията е основана през 2010 година и e базирана в Люксембург също като компанията му Hispakol. От декември 2015 година \"Олимпик\" действа като дъщерно дружество на NYSB. На сайта си NYSB съобщава, че вече не развива банкова дейност.   ", "date": "2018.08.20", "title": "Собственикът на \"Олимпик\" - далеч от понятието \"изряден бизнесмен\""}
{"url": "https://www.actualno.com/europe/prasetata-v-ispanija-veche-sa-poveche-ot-horata-i-tova-porajda-ekoriskove-news_690760.html", "text": "   , пише The Guardian.     Този вид животни са се увеличили с 9 млн. от 2013 г. насам, което поражда на месната индустрия, произвеждаща 4 млн. тона продукти от свинско и спечелила 6 млрд. евро само през миналата година.   Увеличението на прасетата е допринесло за след транспорта, енергетиката и промишлеността. Всяко прасе поема по около 15 л вода на ден, което значи, че секторът използва повече вода от градовете Сарагоса, Севиля и Аликанте взети заедно. Според еколози нитратите от животинските отпадъци пък започват да замърсяват някои водни източници.  Производството на продукти от свинско в Испания е съпровождано По-рано тази година клиент върна пълно с червеи парче шунка, което предизвика полицейско разследване. Органите на реда установиха, че близо 50 тона шунка, които би трябвало да се унищожат, тъй като не отговарят на стандартите, вместо това са попаднали в търговската мрежа.   Това бе пореден удар за сектора, който Според Франсиско Еспараго, производител на хамон, държавата няма достатъчно ресурси, за да наложи строги регулации.    \"Когато не контролираш индустрия, в която винаги е имало измами и в която търсенето е повече от предлагането, се случва ето това\", заявява той.   Според данните всеки испанец консумира по 21 кг свинско на година.", "date": "2018.08.20", "title": "Прасетата в Испания вече са повече от хората и това поражда екорискове"}
{"url": "https://www.actualno.com/burgas/zapochva-mejdunarodnijat-folkloren-festival-v-burgas-news_690768.html", "text": "  Бургас отново става сцена на народни танци и музика от цял свят. Днес, 20 август, състави от 11 държави ще дадат началото на 46-то издание на Международния фолклорен фестивал.     Близо 400 изпълнители в народни носии от Италия, Грузия, Македония, Полша, Словения, Сърбия, Турция, Унгария, Китай, Русия и България ще представят най-доброто от фолклорната съкровищница на своята държава.   Фестивалът ще бъде открит с традиционното дефиле на участниците. Пъстрото шествие тръгва днес /понеделник/ от 17.30 часа от площад \"Тройката\" до сградата на Община Бургас. По време на дефилето всяка група ще представи страната си с танци, музика и народни носии.\r\nКулминацията на официалната част започва в 20.00 часа в Летния театър, когато ще бъде връчена престижната награда за народно песенно и танцово творчество \"Нестинарка\". Носител на приза тази година е ФТА \"Никола Гинов\" - Бургас. Формацията е създадена през 1974 като танцов ансамбъл към Младежкия културен център и изпълнява български и руски танци. Първият художествен ръководител е Ася Бораджиева. По-късно неин наследник става Дора Барева.  От 1978 до 2012 година художествен ръководител е Никола Гинов. През 1979 г. той дава на танцовата формация името \"Емона\". Под вещото ръководство на Гинов съставът печели много престижни награди на фестивали в страната и чужбина.   Множество авторски танцови постановки са създадени от Никола Гинов, които се изпълняват в цяла България: \"На хорото\", \"Айки\", \"Тракийски танци\", \"Шопски танци\", \"Странджански пролетни мотиви\" и други. В основата на неговия живот бе запазването, предаването и популяризирането на българския танцов фолклор.\r\nОт есента на 2012 година художествен ръководител на ансамбъла е синът на Никола Гинов - Димитър Гинов. През месец март 2013 година инициативен комитет предлага ФТА \"Емона\" да се преименува в памет на дългогодишния ръководител Никола Гинов.    ", "date": "2018.08.20", "title": "Започва международният фолклорен фестивал в Бургас"}
{"url": "https://www.actualno.com/advice/sled-abort-prejivejte-mykata-vmesto-da-se-pravite-na-silni-news_690762.html", "text": "  Преди време работех с жена, загубила детето си във втория месец от своята бременност.     Беше станал, така наречения \"мисед\" аборт, тоест, плодът беше спрял да се развива, въпреки първоначално добрите показатели.\r\nНаложилото се бързо отстраняване, шокът от внезапната промяна, болката и последвалите самообвинеия, дали пък не го е предизвикала по някакъв начин, се бяха задълбочили с времето и се бяха превърнали в натрапчиви мисли.\r\nБяха се появили физически симптоми в различни части на тялото и въпреки това, тя по никакъв начин не свързваше случилото се тогава с положението си в момента.  Жената сподели, че никога не разговаря за загубата с партньорът си, но не е спирала да мисли за това и да страда.\r\nМного често близките хора, както и самите лекари, съветват да се гледа напред, да се забрави случилото се, че такива неща стават и прочие фрази, които уж би трябвало да ни успокоят..\r\nПроблемът е, че по този начин не се оставя шанс на жената, да изживее пълноценно загубата и да премине спокойно, до колкото е възможно,  през всички етапи на оздравителният период.    Излиза, че чувствата и в онзи момент, са нещо не особено значимо, няма какво толкова да се говори по темата, защото животът тече, има и по-страшни неща..\r\nСигурно има, но държейки се така, ние тотално отхвърляме и не зачитаме сегашното положение, моментът тук и сега.\r\nСтава замитане на чувства, болка, гняв и разочарование, на сълзи “под килима”, но нищо в този свят не се изтрива и не се губи, то просто се трансформира.\r\nПродължавам да работя с още жени, които ми споделят същото, че са опитали всячески да се върнат към задълженията си, все едно нищо не се е случило, но вътре в тях е имало огромна рана, тайно са плакали и са се чувствали неразбрани и сами.\r\nТова е продължавало с години...   Много често за тези неродени деца не се говори, и не се споменава, те са като призраци.\r\nНо тялото помни, душата помни и след време го заявяват, по свой си начин, например с депресия, болест, травма, панически атаки или друго, дошло сякаш от нищото.\r\nСистемата, семейната система е била нарушена и търси баланс и признаване.\r\nКакво имам предвид ?\r\nНе може да се правим, че нещо, което се Е случило, не е било.\r\nЗа болките, за случките в живота, за загубите, особено, когато са били тежки, болезнени и драматични, е необходимо да се говори.\r\nТова е началото на изцелението и възстановяването на баланса в семейната система и душите ни.\r\nКогато сме загубили дете, независимо в кой стадий на бременността, трябва ясно и категорично да му дадем правото да бъде, да говорим за него, да му признаем правото на съществуване.\r\nТо Е част от семейната система.\r\nМного е важно, жените да си разрешат да страдат, да преживеят своята мъка, толкова, колко им е нужно, за да дойде моментът на смирение и приемане.   Прескачането на етапи, опитите да изглеждаме силни, могат да са само с временен ефект и той е със силно отрицателен за здравето знак.\r\nВ този случай подкрепата на мъжът до нас е наистина много ценна, той затова е партньор, а не просто наблюдател.\r\nЖени, моля ви, говорете, търсете помощ и подкрепа, ние имаме пълно право да се погрижим цялостно за здравето си, както във физически, така и в психичен аспект.\r\nСамо когато ги обгрижим поравно, можем да сме здрави и щастливи!     __________________________________________\r\nВашите въпроси задавайте на следния имейл psiholog@petyasimeonova.com. Ще се опитам да отговоря на някои от тях.   Контакти с мен: \r\nskype: petyasimeonova-psiholog\r\nwebsait:http://www.petyasimeonova.com\r\nhttps://www.facebook.com/PetyaClinicalPsychologist/", "date": "2018.08.20", "title": "След аборт преживейте мъката, вместо да се правите на \"силни\""}
{"url": "https://www.actualno.com/crime/policai-ot-ohranitelna-policija-v-burgas-narushavat-kup-pravila-na-pytja-video-news_690767.html", "text": "  Нарушението на правилата на пътя отдавна е болестно състояние в България. Черната статистика на загиналите на пътя става все по-зловеща ден след ден – затова и когато нарушение се прави от полицаи, то привлича повече внимание от обичайното. Или поне така би трябвало.     В два видеоклипа потребител на име Мартин Минков пусна показно как кола на \"Охранителна полиция\" в Бургас паркира в насрещното платно. По думите му, колата преминава от крайна дясна лента през двойна непрекъсната линия в насрещната крайна лява лента, където паркира.\r\nМинков добавя, че престрояването за паркиране е станало без включване на аварийни или сигнални светлини. Отделно, полицаите карали без дневни къси светлини, както е по Закона за движение по пътищата, а за капак, по думите на Мартин Минков, един от униформените го напсувал - нещо, което не се вижда и чува на двата клипа по-долу.      ", "date": "2018.08.20", "title": "Полицаи от \"Охранителна полиция\" в Бургас нарушават куп правила на пътя (ВИДЕО)"}
{"url": "https://www.actualno.com/music/tri-dni-i-tri-noshti-parti-v-royal-club-victoria-elenite-news_690765.html", "text": "  В края на лятото      За програмата грижливо са селектирани едни от най-хитовите артисти в сферата на R’n’B и hip-hop културата, както от България, така и на интернационално ниво. Willy Willia, 100 кила, DJ Swed Lu, DJ Polique, Dj Jayla Jay R, Deejay Balou, Onyx, Dj Da Candy, Dj Sava, Dope Zoo Djs, Panos Koki, Bobo & The Gang,Yangfetish, Braganza и V:Rgo X Trf.\r\nПрез септември ще имате възможност да се потопите дълбоко не само в освежаващите води на Черно море, но и в музиката на международни и български певци, артисти и DJ-и, които са готови да ви донесат не само партита, и много положителни емоции.  Програмата на Elenite Adventure R’n’B Festival е съставена внимателно и тематично, като през различните дни се набляга на различно звучене, съответно ден 1 - R’n’B, commercial; ден 2- rap, hip-hop; ден 3- hip-hop, commercial. Хедлайнъри за всеки от трите дни съответно са Willy William, Onyx и 100 Kila.\r\nМисията на организаторите е да ви дадат най-доброто, така че са го направили по лесен за вас начин – подготвили са няколко вида пакети, включително - достъп до фестивала, хотела, транспорт... Единственото, което трябва да направите, е да донесете банските си и положителната си енергия. Готови ли сте да се потопите в следващото музикално приключение?", "date": "2018.08.20", "title": "Три дни и три нощи парти в Royal Club Victoria Elenite"}
{"url": "https://www.actualno.com/kardjali/pojarnikari-spasiha-deca-i-vyzrastni-ot-udavjane-news_690690.html", "text": "  Две деца и двама възрастни мъже са били спасени от удавяне благодарение на смелите действия на пожарникари от Хасковско.     Вчера, 20 август, малко преди 17:00 часа в пожарния участък на град Маджарово е бил получен сигнал за издирване и спасяване на бедстващи хора в река Арда.   Според подадената информация двама мъже на  56 и на 64 години, заедно с шест деца на възраст от 2 до 13 години, били на разходка до остров в реката. Неочаквано за тях нивото на водата рязко се повишило, пътят им към брега бил възпрепятстван и те попаднали във воден капан.\r\nНезабавно към посоченото място, между град Маджарово и село Бориславци, се отправили два екипа огнеборци – от участъка и от РДПБЗН - Хасково, съобщава МВР. Пристигайки в района на инцидента, пожарникарите оценили обстановката и с помощта на частна лодка предприели спасителните действия. Така час по-късно, бедстващите били изведени живи и невредими, не се е наложило да бъдат транспортирани до медицинско заведение.  ", "date": "2018.08.20", "title": "Пожарникари спасиха деца и възрастни от удавяне"}
{"url": "https://www.actualno.com/curious/luboven-horoskop-za-20-24-avgust-news_690706.html", "text": "        Ще ви бъде трудно да сдържате емоциите и думите си. В резултат е възможно да нараните чувствата на половинката си, особено ако въпросът е на чувствителна тема. Комуникацията с половинката ви ще върви добре. Възможно е да проведете разговори, свързани с финанси и да решите дали е удачно да предприемете някакви инвестиции.   Ако искате да обсъждате нещо важно с партньора, направете го до вторник. След това комуникацията няма да върви лесно. Всичко е поправимо, ако запазите добрия тон.     През тази седмица ще ви вълнуват въпроси, свързани с вашата връзка. Постарайте се да избягвате конфликтите и контролирайте желанието си да надделеете над партньора. Няма да липсват драми и за обвързаните представители на зодия Лъв. Ще откриете, че половинката ви е променила своите гледни точки по много общи за вас въпроси. Може би тя или той ще иска да разшири хоризонтите си в друга посока. Добрата комуникация може да изясни всичко. Избягвайте важните разговори и критики към половинката ви. Тя ще поиска да отвърне на удара ви. Ако целта ви е да нараните партньора, не забравяйте, че няма как да върнете думите или действията си назад.   Разговор с вашата половинка може бързо да се превърне във война на думи. Нито вие, нито вашият партньор искате да се откажете от контрола над ситуацията. В същото време е повече от ясно, че трябва да намерите някакъв компромис. Тази седмица сте твърде разсеяни, за да видите възможностите в любовта, които ви се предлагат. Напрежението на работното място ще ви накара да оставите на заден план забавленията, а също така няма да позволите на партньора да ви утеши. Мълчанието може да се окаже вашата силна страна през тази седмица. За съжаление, може да ви бъде трудно да останете спокойни, особено ако има нещо, което искате да кажете на вашата половинка. Ако се налага да кажете нещо важно на половинката си, не забравяйте, че думите имат допълнителна сила, която може да бъде положителна или отблъскваща. В резултат любимият човек може да се почувства така, сякаш му поставяте ултиматуми.    През тази седмица има шанс социалният ви живот да се разкрие за вас с нова сила. Това ще стане преди сряда.. Ако имате нужда от съвет, свързан с любовния ви живот, сега е моментът да го получите. Въпреки суровата комуникация, направете всичко възможно бързо да разрешите конфликтите с половинката. Бъдете красиви и забележителни и се забавлявайте по-често извън дома.", "date": "2018.08.20", "title": "ЛЮБОВЕН хороскоп за 20-24 август"}
{"url": "https://www.actualno.com/viewpoint/10-nagli-lyji-na-brokerite-na-imoti-news_690699.html", "text": "        29 квадратни метра. Ако поканиш гости, единият ще трябва да стои прав, а при разминаване в единствената ти стая ще трябва да си гълташ корема. Само след няколко месеца вътре би трябвало да се почувстваш като заровен жив човек, пробудил се в тесен ковчег и опипващ паническите стените му. За сметка на това стената е оцветена в оранжево-синьо и на нея виси картина, която е купена от Ikea. А на малката масичка има ваза с изкуствени цветя. Това са двата арт елемента, останалото ще е от теб. Ти си творческа личност, ще се оправиш. Вътре трябва да влезе багер и да го изрине до основи. В банята жена не би влязла никога. Почупена дървена дограма държи два прозореца зейнали завинаги. В кухнята е постелено най-великото изобретение на домашния интериор - кафевият балатум. Печка \"Раховец\" и пералня \"Перла 05\" гордо допълват инвентара. Освежавай на воля.   Градинката е случайно избуяла трева пред блока, а върху нея вече втори месец спира съседа. Другата зеленина са двете дървета, облепени с некролози. Най-близкият парк е на 40 минути пеша. Наоколо обаче има \"Била\" - огромно преимущество, изтъквано от брокера: ти просто трябва да си адски щастлив, че всеки ден ще има откъде да пазаруваш храна, която ще ядеш, за да се събудиш пак на следващия ден и да си купиш храна, която ще ядеш. През това време в зрителното ти поле доживот ще вали сивия панелен соц порой.     Цената е надута първо от собственика, после от брокера, а накрая от колосалния общ балон, в който всяко чувство за здрав разум е избягало със свистене. Не отговаря нито на квадратурата, нито на разположението, нито на етажа, нито на обзавеждането. Балонът е толкова голям, че ако брокерът се качи на него, ще отлети до стратосферата и при скок от там би могъл да подобри рекорда на Феликс Баумгартнер. Всичко е започнало от един човек, който си е пуснал апартамента в \"Люлин\" на 60 000 евро. После го е видял друг собственик и си е рекъл: \"Тъй ли? 60 000 евро за панелка в Люлин? Тогава аз ще пусна моята в \"Разсадника\" за 65 000 евро!\". Това пък е било забелязано от човек, който продава в \"Младост\", който си е казал: \"65 000 за апартамент в \"Разсадника\"? Тъй ли? Пускам моя за 75 000 евро\". Накрая всички тези обяви са били видени от собственик, който продава апартамент в Лозенец и съвсем логично го е закотвил на 140 000 евро. Ето я, възходяща тенденция. Разбирай, че двата прекрасни балона са усвоени, за да има по 3 спарени квадратни метра в повече и да няма къде да си изпушиш цигарата. Направил го е първо един съсед, а после всички са повлекли крак. С тези усвоени балкони отвън блокът изглежда запечатан и като гигантски бункер.   През 2035-та разбира се. Само в България е възможно цената на имот да се вдигне с 20% заради обещание за метро, работите по което дори не е започнала. От теб се очаква да купиш мястото, с надеждата в късната ти зрялост най-сетне да стъпиш в мотрисата и да се отправиш към работа. Страшно! Трепети на вълнение обливат цялото ти тяло - ти самият, живеещ сред българския хайлайф... Друго стъпваш, инак се кашляш. Ами ако засечеш Калин Врачански и Луиза Григорова в магазина? И си купите освен всичко едни и същи тиквички? Това се казва местоположение! От 30-те надути процента оскъпяване, сме готови да смъкнем на 28%, но пък за сметка на това вие изцяло ще поемете разходите в общината, което общо взето ще ни върне на вече установените 30% балон. Само дето цените на апартаментите са рекордно високи, и това напълно компенсира лихвата по кредита: печалбата на банките е същата, само ти си прецакан. Но, свиквай. Нали не искаш вечно да живееш на квартира?   Източник: ", "date": "2018.08.20", "title": "10 нагли лъжи на брокерите на имоти"}
{"url": "https://www.actualno.com/actualno/slabi-sme-zashtoto-sme-razedineni-news_690574.html", "text": "  \"Нито една медия не отрази в новините си снощния протест!\" Голям протест 50-тина перничани и то най-вероятно платени... Къде са другите хора от страната... Затова ще ни мачкат и ограбват постоянно...\" \"Роби сме\"! С такива твърдения беше \"оплакан\" на платили си застрахователни полици във фалиралата кипърска компания \"Олимпик\".         Точно тази картинка показва, че България като държава и общество е свършена и единствено някакъв огромен катаклизъм - природен или външна намеса, може да промени блатото.\r\nНад 250 000 пострадали от фалит, за които е кристално ясно, че депутати и чиновници (КФН) са виновни - без никакво съмнение. Да изразят недоволството си пред парламента се появиха 50-100 души от всички тези пострадали! А доста от тези, които не отидоха, си позволиха да обясняват какви били тези, които поне имаха желанието и смелостта да кажат \"не\" на поредния грабеж. От това по-жалка картинка трудно може да се види.  Да не се лъжем - на повечето българи все някой друг им е длъжен. Виждат сламката в окото на другия, но не и гредата в своето. Дори когато ги ограбват, не търсят своето, а махват с ръка и се подлагат за втори тек. А тези, които надигат глава, ги връщат бързо обратно в казана - защото \"са купени\". Нищо, че всъщност далеч по-купените и продадени продажници си продължават все така, без проблем. Малък народ, но за сметка на това изключително затъпял - умело доведен до това състояние заради липсата на далновидност и заради продажните си управници, които пак, и пак, и пак са управляващи. И не можещ да види генералните проблеми, за решаването на които трябва задължително да се обедини, независимо какъв е мирогледът на отделните части на обществото.   Ще си позволя да завърша с историческа препратка, любезно припомнена от мой колега. Преди 2500 години Херодот пише за траките: \"Слаби са, защото са разединени, иначе щяха да са непобедими, продават децата си навън, не си пазят девиците, но си купуват скъпо жените, смятат татуировките за благородни, бездействието - за прекрасно, да си земеделец - за най-долното, а да живееш от война и грабежи - за най-хубаво\".", "date": "2018.08.20", "title": "Слаби сме, защото сме разединени"}
{"url": "https://www.actualno.com/asia/velikobritanija-spira-da-finansira-njakoi-proekti-za-vyzstanovjavane-na-sirija-news_690771.html", "text": "  Великобритания планира до края на годината да прекрати някои от програмите за хуманитарна помощ в Сирия, бенефициенти на които са групи, противопоставящи се на Башар Асад. Това съобщи британският вестник The Times.     Пред Reuters представител на британското правителство уточнява, че ще бъде запазено финансирането само за тези програми, които са най-важни за стабилизирането и установяването на ред в Сирия. По-рано The Times публикува материал, според който най-вероятно ще бъдат изоставени усилията да бъдат сформирани звена на сирийска общинска полиция в определени региони, както и някои проекти що се отнася до местни общински съвети. А хуманитарните програми за Северозападна Сирия са определени като \"неустойчиви\".   Във версията на новината от руската агенция ТАСС, цитирана от БГНЕС обаче пише, че британските власти не вярват, че опозиционните групи удържат на натиска  на правителствените сили, както и на поддържаните от Иран полицейски  сили и сирийските и руски ВВС. Освен това, според руската държавна информационна агенция, Лондон смятал, че териториите, които все още се държат от опозицията, постепенно преминават под контрола на радикалните ислямисти.", "date": "2018.08.20", "title": "Великобритания спира да финансира някои проекти за възстановяване на Сирия"}
{"url": "https://www.actualno.com/crime/spasiha-s-helikopter-postradal-turist-v-pirin-news_690710.html", "text": "  Спасителна акция, с участието на хеликоптер, се е провела в района на Стражите в Пирин. Това съобщиха за Агенция „Фокус“ от Планинската спасителна служба (ПСС). „В неделя трима души са предприели изчакване на връх Голяма Стража откъм Дисилишкия циркус.     Вследствие на паднал камък един от тях е получил травма на главата. Сигнал за пострадалия е подаден към 12.45 часа. Екипът на ПСС на място решава, че е необходимо използването на хеликоптер, тъй като е имало съмнение за черепно-мозъчна травма. Акцията е продължила в рамките на 4-5 часа, приключила е около 18.00 часа“, обясниха от ПСС.   Информация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470.", "date": "2018.08.20", "title": "Спасиха с хеликоптер пострадал турист в Пирин"}
{"url": "https://www.actualno.com/europe/myj-napadna-policejsko-upravlenie-v-ispanija-s-noj-i-beshe-zastreljan-news_690773.html", "text": "  Испанската полиция застреля алжирец, който се опита да нападне с нож полицейското управление, крещейки \"Аллах акбар\", съобщи АФП, цитирана от БГНЕС.     Мъжът е нахлул в полицейското управление в Корнела, близо до Барселона малко преди 6:00 часа сутринта (04:00 централно гринуичко време), \"за да нападне офицерите\" и беше \"елиминиран\", заяви регионалната полиция в Каталуния.   \"Извършено е разследване, за да се изяснят причините за нападението\", се казва в изявлението.\r\nИзточници на Службата с борба с тероризма съобщиха, че мъжът е 29-годишен алжирец, живеещ в района. Офицери претърсват дома на нападателя, който се намира само на няколкостотин метра от мястото на нападението.  Каталуния, в която живеят значителен брой мигранти от второ поколение, е свидетел на множество джихадистки атаки.   Първият испански мюсюлмански екстремист - член на Алжирската въоръжена ислямистка група (GIA) - бе разкрит в Каталуния през 1995 г.\r\nМохамед Ата, пилотът, който заби пътнически самолет в една от кулите на Световния търговски център в Ню Йорк на 11 септември 2001 г., е прекарал известно време в Каталуния малко преди атаките.    А през 2008 г. нападение, насочено към подземните влакове на метрото в Барселона беше осуетено в напреднал стадий.", "date": "2018.08.20", "title": "Мъж нападна полицейско управление в Испания с нож и беше застрелян"}
{"url": "https://www.actualno.com/interest/syzdadoha-naj-ustojchivija-material-v-sveta-news_690682.html", "text": "  Учени от американската национална лаборатория в Сандия произведоха най-устойчивия материал, създаван някога от човек, предава РИА „Новости“.     Материалът представлява метална сплав на злато и платина. По думите на американските учени, новият материал е толкова здрав, че с автомобилни гуми, изработени от него, може 500 пъти да бъде обиколена земната повърхност по екватора, който е с дължина 40 075 километра, предаде БГНЕС.   За да докажат невероятните свойства на новата сплав, учените за изследвали материала на атомно ниво. По време на изпитанията на повърхността се е образувал тънък въглероден черен слой, който се е оказал един от най-ефективните изкуствени лубриканти. Свойство, което учените определят като най-ценно за новия материал.\r\nСпоред изследователите материалът може да бъде използван в редица електронни устройства. Ако бъде нанесен тънък слой върху подвижни части или върху смартфона например, то техният експлоатационен срок значително ще се увеличи и ще доведе до икономии от 100 млн. американски долара годишно.  ", "date": "2018.08.20", "title": "Създадоха най-устойчивия материал в света"}
{"url": "https://www.actualno.com/education/obrazovatelnijat-ministyr-uverjava-che-shte-ima-dostatychno-uchiteli-za-tazi-godina-news_690691.html", "text": "  Нормално, в момента се попълват педагогическите състави, имаме недостиг на учители, защото голям брой учители се пенсионират. Над 5000 учители се пенсионират като тази година се очаква да излязат от системата между 4500 и 5000 учители, но още не се знае колко от тях ще останат на работа, въпреки или правото си на пенсия. Само в София се търсят 650 учители, като в столицата работят около 15 000 души. Това обясни министърът на образованието Красимир Вълчев пред Нова телевизия.     Във всички училища и детски градини учебната година ще започне. Някъде се ангажират пенсионери, на други места учители с друга специалност работят и по близки дисциплини, добави Вълчев пред Нова телевизия.    . Образователният министър каза, че в общия случай учителската професия не е привлекателна – младите търсели професия, която дава по-бързи възможности за реализация, включително парична.\r\nРодителите си мислят, че ако запишат детето си в най-добрата гимназия, ще има най-добрите шансове. С новия закон се надявам повече гимназии да изберат профили, да ги комбинират, с което да дават продължение както към пазара на труда, така и към висшето образование, уточни Вълчев. Още миналата година поискахме от училищата да обявят профилите си за XI и XII клас – надяваме се, че повече училища ще изберат профили с математика и природни науки, те ще се търсят все повече на пазара на труда, добави Красимир Вълчев.  Попитан относно новия предмет \"Гражданско образование\" в XI и XII клас, образователният министър призна, че ще се учи за „купуването на гласове”, като уточни, че става въпрос за изборния процес. Пример за симбиоза е включването на произведението на Алеко Константинов \"Бай Ганьо – журналист\", като министърът посочи, че учителите могат да включат по свое усмотрение и \"Бай Ганьо прави избори\". Образователният министър подчерта още, че новите учебни програми за 11 и 12 клас ще влязат в сила от 2020 г. и 2021 г.   ", "date": "2018.08.20", "title": "Образователният министър уверява, че ще има достатъчно учители за тази година"}
{"url": "https://www.actualno.com/travel/v-barselona-gonjat-britanskite-turisti-s-balkoning-news_690683.html", "text": "  В един от най-популярните европейски курорти - Барселона, се появиха графити и плакати, които призовават чуждестранните туристи да скачат от балконите, пише британският авторитетен вестник The Times.     \"Туристи, връщайте се вкъщи и, моля ви, практикувайте балкнонинг\", пише на плакат, окачен на улична лампа, предава БГНЕС.   Надписите, които са изцяло на английски език, са насочени изключително към британските туристи, като целта е те да се почувстват нежелани в града.\r\nАвторът на кампанията все още не е установен. От градската управа вече заявиха, че плакатите и графитите ще бъдат премахнати.  От посолството на Обединеното кралство в Испания и Асоциацията на британските туристически агенти призоваха туристите да внимават, когато излизат на балконите в хотелите. Само за последните три месеца деветима британски туристи са загинали или пострадали в резултат на падания от балкони.", "date": "2018.08.20", "title": "В Барселона гонят британските туристи с ... балконинг"}
{"url": "https://www.actualno.com/europe/nad-800-mosta-vyv-francija-sa-pred-srutvane-news_690686.html", "text": "  Около 840 моста във Франция са пред риск от срутване, показва проверка, поръчана от френското правителство, съобщиа телевизионният канал Sky Mews.     Проверката показва, че около 840 моста или 7% от общо 12-те хиляди съоръжения, които се поддържат от държавата са пред риск от срутване и може да бъдат затворени през следващите години, допълни БГНЕС.   Имената на мостовете не са споменати в доклада.\r\nЛипсата на финансиране е една от причините, но и \"недостатъчният технически персонал\", който да ги поддържа, показва доклада от проверката, който бе представен на министъра на транспорта миналия месец и е публикуван от вестник Journal du Dimanche.  Одитът не разглежда хиляди френски мостове, поддържани от частни компании или местните власти.   ", "date": "2018.08.20", "title": "Над 800 моста във Франция са пред срутване"}
{"url": "https://www.actualno.com/society/detskijat-hor-na-bnr-trygna-na-protest-sreshtu-generalnija-direktor-na-radioto-toj-neglijira-news_690693.html", "text": "  Смятам, че е безобразие деца да бъдат включвани в такъв спор. Така генералният директор на БНР Александър Велев коментира днешния протест на детския хор на БНР – заради диригента на хора Венеция Караманова.     Караманова напуска поста си, а според Велев тя участвала в комисия, която избрала наследника ѝ. Разговаряхме с г-жа Караманова и ѝ предложихме конкретни условия – да работи по четири концерта и подготовката по тях, което е по-добре платено, както и да подготви 60-тия сезон на детския хор, разказа Велев пред Нова телевизия. Той беше категоричен – родителите на протестиращите  с песен деца трябвало да им обяснят, че всяко нещо имало начало и край и че Караманова отивала към пенсия.   На въпрос дали е сезиран съответният орган – дали няма злоупотреба с децата, Велев отговори утвърдително. Драмата въобще не е такава – децата пеят, защото си обичат преподавателя, добави генералният директор на БНР.\r\nНе знам до каква степен г-н Велев е наясно колко хора сме, заяви водачът на протеста. Тя уточни, че в декларацията за летния лагер трябвало да пише, че на 10 души трябвало да има ръководител, а това не било записано. Велев коментира, че било скандално, че за лагера нямало база данни в радиото, а контактите на родителите били \"по частни домове\". А родителите го атакуваха, че е поискал да гостува сам в сутрешния блок на Нова телевизия, а не в компанията на родителите. , завърши Велев с многозначителни думи.  ", "date": "2018.08.20", "title": "Детският хор на БНР тръгна на протест срещу генералния директор на радиото, той неглижира"}
{"url": "https://www.actualno.com/moresport/lekar-probjaga-160-km-za-23-chasa-i-pobedi-v-persenk-ultra-2018-news_690736.html", "text": "  Лекар от Казанлък е големият победител в 160-километровото трасе на родопския ултрамаратон \"Персенк Ултра\". 27-годишният Росен Русев не участва за първи път в състезанието край Асеновград. Този уикенд той успя да измине дистанцията за около 23 часа и 18 минути и така премина пръв финала.     Точно преди месец младият медик стана шампион на маратона с нелек терен - \"Трявна Ултра\". Там Русев измина трасето от 141 километра за 19 часа и 3 минути и също грабна златото. Следващото предизвикателство, пред което възнамерява да се изправи мъжът от Казанлък, е ултрамаратонът \"Пирин Ултра\". Състезанието ще се състои в началото на месец октомври тази година.   На второ място в генералното класиране на \"Персенк Ултра\" 2018 година се класира Константин Атанасов, а трети стана Мартин Петров. Първенец сред жените в дългото трасе – от 160 километра – е асеновграданката Мая Танева.  \"Жива съм, първа съм, щастлива съм – имах най-невероятната подкрепа на всички нива от началото до самия край на това гигантско приключение!\" Така описа изживяването си жената, която надмина всички конкурентки и пресече финалната линия първа. За да постигне невероятния успех, на Мая Танева ѝ бяха нужни малко над 31 часа.   Минути, преди да потегли, асеновградчанката написа в профила си в социалната мрежа с шеговит тон и смесени чувства, че познава едва първите 50 километра от общо 160-те, които предстои да премине. \"Тръгвам с адреналин до небето, посветен на мен стих, изпечен за мен хляб, цвете от фея, подкрепа от близките и приятелите, така че всичко ще е наред – докъдето и да стигна, пак толкова ще ме обичате!\", сподели Мая Танева преди старта. Три часа след нея, финалната права пресече Нели Ангелова, а Елия Атанасова се класира на третото място при жените.    За шампионската титла на 110-километровата дистанция \"Диво прасе Ултра\" се пребори Ивайло Хаджиев. Шампион в \"Орехово Ултра\", с трасе 50 километра, стана Мария Николова.", "date": "2018.08.20", "title": "Лекар пробяга 160 км за 23 часа и победи в \"Персенк Ултра 2018\""}
{"url": "https://www.actualno.com/curious/bezsolnata-dieta-moje-da-e-opasna-news_690694.html", "text": "  Според експерта гастроентеролог, професор Виталий Румянцев, отказът от консумация на готварска сол е изключително опасен за човешкия организъм, пише „Вечерняя Москва“.     Румянцев твърди, че за здравите индивиди безсолната диета е вредна. Въпреки че подобен начин на хранене може да доведе до значително отслабване, той причинява прекомерно увеличение на активността на нервните клетки. Увеличена честота на свиване на кръвоносните съдове, появата на спазми и сгъстяването на кръвта са признаци на недостиг на сол в организма, които водят до значително повишаване на риска от инфаркт, допълва БГНЕС.   Със солта не бива да се прекалява, но пълният отказ от нея може да доведе до сериозни последици за здравето.", "date": "2018.08.20", "title": "Безсолната диета може да е опасна"}
{"url": "https://www.actualno.com/asenovgrad/nova-vyzmojnost-za-rabota-za-hora-s-uvrejdanija-stimulirat-rabotodatelite-da-gi-naemat-news_690744.html", "text": "  Oт 15.08.18 г. Агенцията по заетостта започна да набира заявки за обучения и заетост на безработни лица с трайни увреждания. Заявленията се приемат по проектите \"Обучения и заетост за младите хора\" – за безработни лица с трайни увреждания до 29 г., и \"Обучения и заетост\" – за хората на възраст над 29 г., съобщава кореспондентът на .     Точно 32-ма асеновградчани с увреждания са започнали работа през първите седем месеца от 2018 г. 11 от тях са наети на субсидирани свободни работни места по програми и мерки за обучение и заетост. Останалите 21 души са назначени по разкрити от работодатели вакантни длъжности от реалния сектор на икономика.   Позициите, на които са се реализирали безработните от Асеновград, са от различни сфери. По-често те са в преработвателната индустрия, леката промишленост и в системата на услугите или обслужването.\r\nВсеки работодател, който желае да участва, може да подаде заявка за разкриване на свободни работни места, според своите потребности. На този етап от изпълнението, одобрените безработни лица с увреждания ще могат да преминат и професионално обучение или такова, за придобиване на ключова компетентност. Заявки от работодателите се приемат на хартиен носител в Бюро по труда-Асеновград и в останалите дирекции в страната, лично или чрез пълномощник, в работни дни – от 08:30 ч. до 17:00 ч.  Размерът на общо отпуснатата безвъзмездна финансова помощ на национално ниво по новия компонент на проект \"Обучения и заетост за младите хора\" е над 8 800 000 лева, а на \"Обучения и заетост\" – 10 000 000 лева. Квота за отделните общини няма. Заявките за свободни работни места ще се разглеждат по реда на подаването им, до изчерпване на финансовия ресурс. Очакванията са с планираните средства в национален мащаб да се осигури заетост за 200 младежи до 29-годишна възраст и на още 800 лица над 29 г.    . Целта на проектите е да се предостави възможност за устойчива заетост на една от най-уязвимите групи на пазара на труда. По този начин ще се предотврати изпадането ѝ в продължителна безработица, загубата на трудови умения и социалната изолация. А работодателите ще бъдат стимулирани максимално дълго да задържат хората с трайни увреждания на работното място, уверяват от Агенцията по заетостта. Планира се със средства от ОП РЧР да бъдат поети възнагражденията, съгласно минималния осигурителен доход за съответната основна икономическа дейност и осигурителните вноски на наетите по проектите, за 24 месеца. На работодатели, които задържат служителя/служителите в продължение на още половин година, ще им бъде даден еднократно допълнителен бонус от шест минимални работни заплати, установени за страната. И двата проекта се реализират с финансовата подкрепа на Европейския социален фонд на Европейския съюз по Оперативна програма „Развитие на човешките ресурси“ 2014-2020 (ОП РЧР).", "date": "2018.08.20", "title": "Нова възможност за работа за хора с увреждания, стимулират работодателите да ги наемат"}
{"url": "https://www.actualno.com/balkani/makedonija-shte-objavi-okonchatelnata-suma-za-kampanijata-po-referenduma-na-22-avgust-news_690727.html", "text": "  До сряда, 22 август, ще бъде известно колко ще струва кампанията за предстоящия референдум. На следващото заседание на правителството, което според данните ще се проведе в сряда, сумата, която ще бъде отпусната за кампанията, ще бъде официално определена, предаде БГНЕС.     Министерството на отбраната вече обяви, че ще осигури малко по-малко от 60 милиона денара за кампанията.   Другите министерства досега не са разкрили публично колко пари ще отпуснат за кампанията  по референдума.\r\nРешението за кампания за предстоящия референдум бе взето на последната сесия на правителството. От правителството обявиха, че кампанията ще бъдат информативна с цел да се предостави информация за съдържанието на Договора с Гърция, ползите от интеграцията на Република Македония в НАТО и ЕС и плана, по който страната ще се движи към алианса и към съюза.  ", "date": "2018.08.20", "title": "Македония ще обяви окончателната сума за кампанията по референдума на 22 август"}
{"url": "https://www.actualno.com/showbusiness/obvinitelkata-na-uejnstejn-e-ulichena-v-seksualno-nasilie-nad-tijnejdjyr-news_690725.html", "text": "  Италианската актриса Азия Ардженто, която се превърна във водеща фигура в движението #MeToo след като обвини мастития продуцент Харви Уейнстейн в изнасилване, е платила за мълчанието на мъж, който я е обвинил в сексуално посегателство срещу него, когато е бил на 17 години.     Сумата в размер на 380 000 долара е заплатена на актьора и рок музикант Джими Бенет, който твърди, че Ардженто го е атакувала сексуално в хотелска стая в Калифорния през 2013 г., съобщава вестник Таймс, който цитира документи изпратени в редакцията от неоповестен източник.\r\nБенет е бил на възраст два месеца след 17-ия си рожден ден по време на предполагаемата среща, докато Ардженто е била на 37 години. Двойката вече е съответно на 22 и 42.\r\nВестникът заяви, че многократно е опитал без успех да получи коментар по въпроса от Ардженто и нейните агенти, допълва БГНЕС.     Условията на сделката, включващи график на плащанията, са били финализирани през април тази година, според документите, които Таймс цитира.\r\nСред получените документи е и селфи на двойката, лежаща в леглото на 9 май 2013 г., която Бенет е трябвало да предаде на Ардженто заедно със своите авторски права по силата на споразумението.\r\nТаймс цитира трима души, запознати със случая, които твърдят, че документите са автентични.    Двойката има съвместно участие във филма \"The Heart Is Deceitful Above All Things\", в който Ардженто играе притисната от неприятности майка на Бенет.    Адвокатът на Ардженто Кари Голдбърг описва случката с парите като \"помощ за г-н Бенет\", отбелязвайки, че на актрисата се налага да се споразумява с хора\", които се възползват както от силните ѝ страни, така и от слабостите ѝ\".\r\nАдвокатите на Бенет са характеризирали хотелската среща като \"сексуално увреждаща\", която травмирала тогавашното дете актьор, заплашвайки психичното му здраве и доходи.\r\nПървоначално поисканото обезщетение е било в размер на 3.5 млн. долара за \"умишлено причиняване на емоционално увреждане, пропуснати доходи, нападение и похищение\", твърди вестникът.      Ардженто стана мощен глас на движението #MeToo, след като обвини Уейнстейн, че я е изнасилил, когато е била на 21 години, в хотелската си стая през 1997 г. по време на филмовия фестивал в Кан.\r\nДелото на Бенет стартира месец след като обвиненията на Ардженто срещу Уейнстейн станаха публично достояние, съобщи Таймс, като добави, че според адвокатът на младия мъж, клиентът му си е припомнил срещата в хотела, след като е видял, че Ардженто е жертва на сексуално насилие.\r\nАрдженто държа емоционална реч на тазгодишния фестивал в Кан, като каза на публиката: \"Нещата се промениха. Няма да ви позволим да се измъкнете\".\r\nНейното гадже, починалият неотдавна водещ на кулинарно телевизионно предаване Антъни Бордейн, също беше водеща фигура в движението, заклеймявайки сексуално неправомерното поведение на силните в развлекателната индустрия и извън нея.", "date": "2018.08.20", "title": "Обвинителката на Уейнстейн е уличена в сексуално насилие над тийнейджър"}
{"url": "https://www.actualno.com/business/trjabvat-nezabavno-remonti-na-njakolko-mosta-po-am-hemus-i-am-trakija-inache-shte-bydat-zatvoreni-news_690758.html", "text": "  17 съоръжения по АМ \"Тракия\" и АМ \"Хемус\" имат нужда от ремонт, защото са в лошо експлоатационно състояние. \" \", заяви регионалният министър Николай Нанков на пресконференция в Министерския съвет.     Припомняме, че на правителственото заседание през миналата седмица премиерът от Нанков да изготви решение, при което да тече ремонт на всички мостове, които имат нужда от това. Регионалният министър обещава да има до понеделник (20 август) \"график и механизъм, по който ще стартираме и ще осигурим финансирането\".   Миналата година са ремонтирани 7 съоръжения по двете автомагистрали, тази година ремонтираме 5 – 3 на АМ \"Хемус\", сред които съоръжението на „Коренишки дол“ (37 км.), съоръжението на 33,600 км в посока от Варна към София, близо до тунел \"Витиня\", съоръжението на \"Потоп\" и две мостови съоръжения на АМ \"Тракия\" - на 20-ти километър и на 37-ми километър. За последния мост Нанков напомни, че е бил \"компроментиран\", когато преля общинският язовир при Ихтиман. За ремонта на всичките мостови съоръжения, които регионалният министър изброи и са в процес на ремонт, били предвидени над 130 млн. лева.\r\nНанков заяви, че било хубаво, че били изготвени работните проекти и конструктивните становища за ремонт на всичко, което трябва да се ремонтира. А до края на годината щял да бъде почнат ремонтът на още три съоръжения – две по АМ \"Хемус\" и едно на АМ \"Тракия\".  Нанков призова шофьорите да бъдат търпели преминавайки през участъци, на които текат ремонтни дейности, защото това се прави в името на тяхната безопасност. \"Не трябва да чертаем апокалиптични картини. Поддържани са в съответни конструктивни и експлоатационни характеристики, в нелошо състояние, но експлоатационният им срок от 40-45 години е на път на изтече\", допълни още Николай Нанков.   Междувремнно, заради авария по електропреносната мрежа временно спря тока в тунел \"Кривия\" на път I-1 /E-79/ Благоевград – Кулата, в района на Кресненското дефиле.", "date": "2018.08.20", "title": "Трябват незабавно ремонти на няколко моста по АМ \"Хемус\" и АМ \"Тракия\" - иначе ще бъдат затворени"}
{"url": "https://www.actualno.com/business/gabriela-kozareva-poema-agencijata-po-vpisvanijata-news_690780.html", "text": "   Това съобщиха от пресцентъра на Министерството на правосъдието.     Габриела Козарева е магистър по право от Софийския университет СУ „Св. Климент Охридски”.   От февруари 2018 г. до сега Козарева е била изпълнителен директор на Изпълнителната агенция за насърчаване на малките и средните предприятия.\r\nТя има над десетгодишен управленски, административен и професионален опит в сферата на бизнеса и търговското право. Била е директор на Дирекция „Спортна инфраструктура и управление на държавното участие” в Министерство на младежта и спорта от май 2015 г. до май 2017 г.  Заместник-министър в Министерството на младежта и спорта е от май 2017 г. до февруари 2018 г.   Преди това Габриела Козарева е била консултант в частния бизнес и съдебен помощник във Върховния Административен съд на Република България.     ", "date": "2018.08.20", "title": "Габриела Козарева поема Агенцията по вписванията "}
{"url": "https://www.actualno.com/showbusiness/novijat-film-na-kevin-spejsi-ne-sybra-i-300-dolara-prihodi-news_690734.html", "text": "  Кариерата на Кевин Спейси преживява сериозен срив, след като филмът \"Клуб на милиардерите\", в който участва, събра приходи от едва 287 долара.     При средна цена от пет долара за билет, горе-долу премиерата е била посетена от шейсетина души. Според списанието филмът не се е появил по екраните в Лос Анджелис и Ню Йорк, съобщи Дарик.   През април прокуратурата в Лос Анджелис започна разследване по обвиненията срещу актьора за сексуално посегателство.\r\nСкандалът около Спейси се разгоря, след като в края на октомври м.г. американският актьор Кевин Реп го обвини в сексуални посегателства, случили се преди 30 години. Тогава Реп е бил непълнолетен.  Тогава Спейси каза, че не си спомня за такъв инцидент, но в същото време призна, че е хомосексуалист.   ", "date": "2018.08.20", "title": "Новият филм на Кевин Спейси не събра и 300 долара приходи"}
{"url": "https://www.actualno.com/politics/solomon-pasi-es-ima-sbyrkana-pozicija-po-otnoshenie-na-migracijata-news_690718.html", "text": "  \"Евросъюзът има абсолютно сбъркана позиция по отношение на миграцията и без мащабен план ще е неспособен да се справи с притока на около милиард африканци през следващите 30 години.\" Това каза бившият външен министър Соломон Паси в интервю за bTV.     Той подчерта, че разговори за Дъблинския регламент и за мигрантски квоти са безсмислени. Паси цитира позицията на Атлантическия клуб по казуса: да изнесем Европа към Африка, за да не внесем Африка в Европа. Той беше категоричен, че има достатъчно пари, за да може да се постави акцент върху миграцията от юг.   \"ЕС трябва да окуражи своите компании да изнесат своите производства в Африка и тези технологични центрове да се превърнат в адаптационни центрове”, призова Соломон Паси. Така целта е в Европа да идват само тези, които отговарят на европейските изисквания и които са наясно, че отиват на място, което е с различна култура от тази, с която са свикнали.\r\n\"ЕК е огромна институция, ЕП е огромна институция, има пари, хора, ноу-хау, експертиза. Едно нещо липсва – липсват лидери и политическа воля\", категоричен беше той.  ", "date": "2018.08.20", "title": "Соломон Паси: ЕС има сбъркана позиция по отношение на миграцията "}
{"url": "https://www.actualno.com/society/blizo-11-000-narushenija-na-pytja-samo-za-tri-dni-news_690813.html", "text": "  Продължават проверките на полицията в рамките на ежедневния засилен контрол по пътищата на страната. В последния работен ден на  миналата седмица и двата почивни дни акцентът на екипите бе проверки за  скорост, ползването на обезопасителни колани и системи, техническа  неизправност на автомобилите, неправилно изпреварване и невръчени  фишове, информираха от МВР. В хода на операцията  полицейските екипи са проверили 14 625 моторни превозни средства и 19  412 души. Установени са 10 735 нарушения, като са издадени 4960 фиша,  2063 акта за установени административни нарушения, констатирани са 3712  случая на превишена скорост. Отнети са 160 свидетелства за  управление на МПС по причина неплатени задължения по ЗДвП. По време на  осъществените проверки на място на гражданите са връчени общо 834  електронни фиша.     ", "date": "2018.08.20", "title": "Близо 11 000 нарушения на пътя само за три дни "}
{"url": "https://www.actualno.com/crime/prokuraturata-se-zahvana-s-kfn-zaradi-falita-na-olimpik-news_690739.html", "text": "  Прокуратурата официално реши да започне проверка на работата на Комисията по финансов надзор (КФН) във връзка със скандала с фалита на кипърската застрахователна компания \"Олимпик\", става ясно от съобщение на сайта на държавното обвинение.     Според информацията, .   Ще бъде проверено още спазването на изискванията на закона за започване на дейността на клона на ЗК \"Олимпик\" в България - т.е. за даване на лиценз, изпълнението на правомощията от страна на надзорните органи по Кодекса за застраховането и Закона за Комисията за финансов надзор, както и упражняването на текущ надзор, включително след издадената забрана \"Олимпик\" да сключва нови договори и да удължава срока на досегашните. Това трябва да е станало още през месец май тази година.\r\nПроверката се осъществява от прокурор от Върховната касационна прокуратура и е възложена на Държавна агенция \"Национална сигурност\" (ДАНС).  Припомняме, че все още цари тотална неяснота защо обезщетения за фалита няма да се плащат от Гаранционния фонд. Според председателя на Асоциацията на пострадалите при автомобилни катастрофи Владимир Тодоров при всяка продадена от \"Олимпик\" полица има 11,50 лева, които се внасят като обезпечение. Парите отиват в две сметки, като в сметката \"Обезпечителен фонд\" влизат 1,50 лева, а в сметката \"Незастраховани МПС\" отиват 10 лева, увери той. От всяка полица се събират пари, които служат при фалит за застраховател, подчерта експертът пред Нова телевизия. Той изчисли, че в Гаранционния фонд има събрани 100 млн. лева, като само за последната година клиентите на \"Олимпик\" внесли 14 млн., а в Обезпечителния фонд за последната година са внесени 2 млн. лева от същите тези хора.   ", "date": "2018.08.20", "title": "Прокуратурата се захвана с КФН заради фалита на \"Олимпик\""}
{"url": "https://www.actualno.com/society/na-25-avgust-puskat-remontiranija-uchastyk-na-bul-bylgarija-news_690777.html", "text": "  В събота пускат движението по бул. \"България\" в участъка от бул. \"Акад. Иван Евстатиев Гешов\" до \"Гоце Делчев\".След това започва преасфалтирането на същия участък, но в посока центъра. Това обяви кметът на София Йорданка Фандъкова, която провери ремонтите дейности, предаде БГНЕС.     \"От днес започна полагането на първия слой асфалт върху метална мрежа, която съм поискала да бъде монтирана по цялото протежение на булеварда, за да бъде по-здрав асфалтът в участъка. Ако срокът бъде спазен и в събота пуснем този участък, тогава ще може да затворим другото платно, да обърнем движението. Имам уверението, че до 9 септември ще приключи ремонта и на другото платно и на 10-ти ще пуснем изцяло движението по булеварда\", разясни Фандъкова.   Тя обясни, че в ремонтираните участъци се работи бързо, но това в никакъв случай не трябва да е за сметка на качеството и припомни, че в договорите с фирмите са заложени огромни санкции. Столичният кмет добави, че ремонтираният участък е около 1 км, както и, че стойността за преасфатирането на целия бул. \"България\", който е близо 8 км възлиза на 13,5 млн. лева.\r\n\"Работи се поетапно и се заплаща в зависимост от свършената работа към момента\", подчерта Фандъкова. Тя добави, че плановете на общината са догодина да бъде ремонтиран участъкът от НДК до бул. \"Акад. Иван Евстатиев Гешов\", в който се образуваха коловози, както и участъкът от \"Гоце Делчев\" до \"Околовръстния път\". Фандъкова не изключи варианта да се работят и успоредно, но на този етап все още не ясно как ще се процедира.  Кметът обяви още, че днес е пуснат и новоремонтираният бул. \"Христофор Колумб\". Този ремонт притесни граждани, които сигнализираха, че липсва отводнителна система.   \"Изградени са 8 нови отводнителни шахти, като предстои да бъдат поставени 3 нови линейни отводнители, които реално ще преминават през тротоарната настилка и ще спомогнат за отводняването на пътното платно. Досега той се отводняваше основно в банкетите, изградихме чисто нови тротоари. Отделно то това има и 8 оттока, които са в горната част откъм ул. „Продан Таракчиев“. В рамките на деня ще бъде изградено отводняването“, уточни зам.-кметът по транспорт в Столичната община Евгени Крусев.\r\nСтана ясно още, че утре започва цялостният ремонт на Източната тангента в участъка от кръговото на \"Христофор Колумб\" до кв. \"Христо Ботев\". За времето на ремонта движението в участъка ще бъде спряно. Очаква се той да приключи до 15 септември.    ", "date": "2018.08.20", "title": "На 25 август пускат ремонтирания участък на бул. \"България\""}
{"url": "https://www.actualno.com/cite/ako-tova-e-protestnata-energija-shte-si-plashtame-za-vsichko-ne-po-dva-a-po-tri-pyti-news_690701.html", "text": "  Това заяви водещият на сутрешния блок на Нова телевизия Виктор Николаев, след като видя колко хора са отишли на протест пред сградата на КФН заради фалиралата застрахователна компания \"Олимпик\".     Всъщност в 9:00 часа, когато беше обявен протестът, имаше двама души, единият от които беше организаторът - Георги Христов. Той обясни, че иска оставките на ръководството на КФН, защото разбрал, че всъщност лицензът на \"Олимпик\" в България се отнема чак днес (20 август). А другият протестиращ поиска удължаване на застраховките до фактическото им приключване по договор - не връщане на пари.   ", "date": "2018.08.20", "title": "Ако това е протестната енергия, ще си плащаме за всичко не по два, а по три пъти"}
{"url": "https://www.actualno.com/business/cee-block-sofija-organizira-blokchejn-startyp-konkurs-s-investicija-v-razmer-na-250000-evro-news_690823.html", "text": "        Конкурсът  предоставя възможност на предприемачи от Централна и Източна Европа с работещи блокчейн решения, като с приоритет ще се разглеждат тези в областта на supply chain за производствени индустрии и supply chain за компании, предоставящи стоки и услуги. Допълнителен фокус имат всякакви видове блокчейн решения в сферата на здравеопазването и образованието. които ще получат правото да участват във финалната фаза с представяне на проектите си в рамките на CEE Block София Финалистите ще бъдат оценявани от жури в състав: Председател на журито - Любо Минчев, основател и главен изпълнителен директор на Телелинк, Божидар Божанов, основател на LogSentinel, Елвин Гури, инвеститор Empower Capital Advisor, Иван Житиянов, изпълнителен директор Телелинк Бизнес Сървисис и Росен Иванов, основател BlackPeak Capital. Финалното решение ще бъде взето при гласуване с тежест съответно 70% жури и 30% присъстващи на форума. Главните критерии са иновативност, социална значимост - положително въздействие върху хората и обществото, капацитет на екипа, бизнес модел и пазарен потенциал.  Най-големият стратегически форум за блокчейн, технологии и иновации в Централна и Източна Европа - - ще събере топ политици и водещи международни компании в на 25-26 октомври. Целта на форума е обсъждане на блокчейн стратегията на Европейската комисия и страните членки от правна, регулаторна, данъчна, икономическа, социална и обществена гледна точка, в духа на единния европейски цифров пазар и нуждите на бизнеса, който работи върху блокчейн технологията. Събитието се организира от CEE Block в партньорство със ,  , и  ", "date": "2018.08.20", "title": "CEE Block София организира блокчейн стартъп конкурс с инвестиция в размер на 250 000 евро"}
{"url": "https://www.actualno.com/europe/erdogan-da-atakuvat-ikonomikata-ni-e-kato-da-atakuvat-religijata-ni-news_690781.html", "text": "  Силите, разчитащи, че ще успеят да разрушат Турция чрез манипулации на валутния пазар, много скоро ще осъзнаят, че плановете им са обречени на провал. Това се казва в обръщението на турския президент Реджеп Таийп Ердоган към народа по повод празника Курбан Байрам, предава „Анадолската агенция“.     Държавният глава подчерта, че атаките срещу турската икономика са толкова опасни, колкото и посегателствата срещу религиозните традиции и държавността на Турция.   „Опитват се да поставят Турция на колене и да я принудят да действа по чужди нареждания“, се казва по-нататък в обръщението.\r\nВ посланието се напомня, че скоро след Курбан Байрам турският народ ще отбележи 947-ата годишнина от победата в битката при Манцикерт през 1071 година. „От времената на победата на армията на турците-селджуци над Византийската империя, турският народ неедонкратно се е сблъсквал с предизвикателства и заплахи, но е успял да ги преодолее. Всяка нова атака срещу културата и държавността на Турция по същия начин ще бъде решително пресечена“, гласи посланието.  Акцентира се вниманието към предвидените тържества на 30 август във връзка с Деня на победата в Турция.   „В хода на осуетяването на опита за преврат на 15 юли 2016 година жителите на Турция демонстрираха решимост да защитят с цената на живота си хилядолетното наследство. Срещу Турция бяха използвани терористични организации и криминални структури, проникнали в държавните органи, а сега използват атаки на валутните пазари. Но всички тези нападения са обречени на провал. Главното е единството и сплотеността на Турция“, се отбелязва в документа.", "date": "2018.08.20", "title": "Ердоган: Да атакуват икономиката ни е като да атакуват религията ни"}
{"url": "https://www.actualno.com/asia/bsp-vnese-podpisite-s-iskane-za-izvynredno-zasedanie-na-parlamenta-news_690779.html", "text": "        Искането бе входирано    С това от опозицията спазват изискването на Конституцията искането за извънредно заседание да бъде подписано от една пета от състава на парламента. БСП са предложили дневен ред, което е другото изискване за свикване на заседание, съобщава \"Фокус\".\r\nОт опозицията предлагат той да включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на \", от което бяха засегнати около 200 хил. българи.  Съгласно Правилника за организацията и дейността на парламента председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не.   ", "date": "2018.08.20", "title": "БСП внесе подписите с искане за извънредно заседание на парламента"}
{"url": "https://www.actualno.com/europe/antraks-pokosi-50-kravi-ovce-i-kone-vyv-francija-news_690817.html", "text": "  Над 50 крави, овце и коне бяха покосени при появата на най-сериозното от две десетилетия огнище на антракс във Франция.     Властите в планинския район От-Алпс в югоизточна Франция казаха, че инфекцията, която може да се разпространи и срлед хората и е смъртоносна в най-редките ѝ форми, е обхванала 28 ферми в района от юни досега.   Антраксът се предава от спори, които могат да останат неактивни в почвата в продължение на десетилетия, включително в труповете на мъртви животни.\r\nФренските ветеринарни лекари се опитват да изолират огнището, защото испанската лаборатория, която произвежда ваксините, е затворена през август за лятната ваканция.  \"Държавата е в разговори с европейските си партньори, за да обсъди наличието и покупката на ваксини\", които други страни може да са натрупали, каза висш регионален служител Агнес Шаванон.   Случаите на предаване на антракс на хора са \"изключително редки\", каза Кристин Ортманс, лекар в регионалната здравна агенция. Досега няма информация за заболели в района на появата на заразата.\r\nПредишната мащабна поява на антракс във Франция беше през 2008 г. в района на Ду, предаде БГНЕС.    ", "date": "2018.08.20", "title": "Антракс покоси 50 крави, овце и коне във Франция"}
{"url": "https://www.actualno.com/europe/teroristi-atakuvaha-policai-v-gradove-v-chechnja-news_690810.html", "text": "  Въоръжени лица предприеха днес синхронизирани атаки срещу полицаи в няколко градове на Чечня. Един от извършителите се самовзриви в опит да се самоубие, но остана жив.     По думите на ръководещия Чечня Рамзан Кадиров опитите за атаките, извършени в навечерието на Курбан Байрама,са се провалили, предаде БГНЕС.   Той допълни, че не може да има съмнение, че нападенията са извършени с цел празникът да бъде помрачен, да се попречи на жителите на чеченската столица да „проведат мероприятия, свързани с Курбан Байрам. Но най-важната цел беше онагледяването на наличие на някакви сили, способни да организират въоръжени акции и терористични действия.“\r\nКадиров изрази благодарност на чеченските сили на реда, които провалили опитите на терористите да внесат смут. Той поръчал на ръководството на вътрешното министерство на републиката да окаже помощ на полицаите, които пострадаха при нападенията на екстремистите.  В град Шали са били ранени двама полицаи, няколко пътни полицаи пък са били ранени в Грозни, написа Кадиров в социалната мрежа Телеграм. И добави:“Бандитите бяха неутрализирани“.   Засега няма информация коя организация стои зад този опит за извършване на координирани действия срещу властите в Чечня.", "date": "2018.08.20", "title": "Терористи атакуваха полицаи в градове в Чечня"}
{"url": "https://www.actualno.com/curious/rusija-se-namesi-i-sloji-cenata-na-vodkata-pod-dyrjaven-kontrol-news_690784.html", "text": "  От днес, 20 август, в Русия действа т.нар. минимална унифицирана цена на водката. Става въпрос за приравняване на цената спрямо цената на водка от минимум 40 градуса – около 205 рубли за половин литър, предаде ТАСС.     Според от руското финансово министерство указ, половин литър водка от 37-38 градуса поскъпва с 9 рубли, независимо от марката, а половин литър от 38-39 литра – с 4 рубли. Основата на изчисление е 178 рубли за половин литър – цена на едро, докато основата за изчисление на производствената цена е 173 рубли.   От 2009 година Русия налага минимална унифицирана цена за определени видове алкохол. Половин литър коняк струва най-малко 371 рубли, а 750 милилитра шампанско – 164 рубли. Обмисля се такава мярка и за вината.\r\nСъгласно официална статистика на руската държава, от 2016 година насам има с 20% по-малко натровени с алкохол в Русия. Преди две години е имало 8283 случая годишно, а сега – 6789.  ", "date": "2018.08.20", "title": "Русия се намеси и сложи цената на водката под държавен контрол"}
{"url": "https://www.actualno.com/interest/japonski-uchen-vyrnal-zreli-kletki-kym-zarodish-poluchava-doktor-honoris-kauza-na-ban-news_690636.html", "text": "  Българската академия на науките ще присъди почетното звание „Доктор хонорис кауза“ на изтъкнатия японски учен и нобелов лауреат проф. Шиня Яманака. Тържествената церемония ще се състои на 20 август от 11:00 часа в зала „Проф. Марин Дринов“. По време на събитието проф. Шиня Яманака ще изнесе лекция на тема „Индуцирани плурипотентни стволови клетки – нова ера в медицината“ (на английски език), съобщиха от БАН.     През 2012 г. проф. Яманака заедно със Сър Джон Гардън от Университета в Кеймбридж е отличен с Нобеловата награда по физиология и медицина за фундаменталното откритие относно способността на клетки от възрастен организъм да се репрограмират в ранни ембрионални плурипотентни стволови клетки.   Двамата учени успяват да предизвикат клетките от кожа на зрелия организъм да се върнат назад в развитието си до зародишеви клетки. С това те стават автори на биотехнология „Индуцирани плурипотентни стволови клетки (iPS cells)“, която е иновативна платформа за фундаментални изследвания в областта на биология на развитието и отваря нови перспективи за клиниката в стем-клетъчната терапия и скрининга на лекарства.\r\nПроф. Шиня Яманака е директор на Центъра за изследване и приложение на индуцирани плурипотентни стволови клетки към Университета в Киото, Япония. Той е професор по анатомия в Университета в Калифорния, Сан Франциско и старши изследовател в Гладстон Институт към същия университет. Проф. Яманака има забележителна дейност що се отнася до публикации – 280 научни статии и ревюта в престижни международни издания и списания, над 55 000 цитирания и Н индекс 87.  ", "date": "2018.08.20", "title": "Японски учен, върнал зрели клетки към зародиш, получава \"Доктор хонорис кауза\" на БАН"}
{"url": "https://www.actualno.com/sofia/kvartali-v-sofija-ostavat-bez-topla-voda-news_690680.html", "text": "  От днес, 20 август, до 24 август 2018 г. ще бъде спряна топлата вода в столичните квартали “Лагера“, “Хиподрума“, „Крива река“, „Иван Вазов“, Медицинска академия, ВВМА, НДК и части от квартал „Буката“, съобщиха от „Топлофикация“, предаде репортер на БГНЕС.     Без топлоподаване ще останат ул. „Димитър Хаджикоцев” № 112, бул. „Арсеналски” № 121, ул. „Бяла” № 4 и № 6, ул. „Славище” бл. 1 и бл. 3, ж.к. „Южен парк” бл. 1 и бл. 3, ул.“Плиска“№№ 52, 56, 83, ул.“Кюстенджа“ №№ 5, 6, 10, 13, ул.“Балчик“ №№ 8, 9, ул.“Гебедже“ №0 2, 6, 8, ул.“Съвет на Европа“ №№ 15, 22, 24, ул.“Хризантема“ № 19, ул.“Хайдушка поляна“ №№ 7, 8, 9, 12, 18, 20, 55, бл. 3, бл.8, “Добрич“ - трафопост до бл.24, ул.“Баба Илийца“ №№ 37, 38, 42, 47, бл. 1, бл.2, бл.3, бл.80.   От 20 август до 29 август 2018 г. поради строителството на участък на метрото ще бъде спряно подаването на топла вода към квартал „Буката“ в района на бул.“Пенчо Славейков“, ул.“Хр. Станев“, ул.“Доспат“, бул.“Прага“, бул.“Патриарх Евтимий“, ул.“Фр.Нансен“, бул.“България“ и бул.“Витоша“ и към следните сгради от кв.“Лозенец“ - ул. „Калиакра” № 17, № 19 - вх. “А” и вх. “Б”, № 25, № 27, № 29; ул. „Бисер” № 2, № 8, № 10 - вх. “А” и вх. “Б”, № 14; 23-та Оздравителна детска ясла и Храм “Св. Преображение”\r\nВ периода от 27 август до 31 август 2018 г. ще бъде спряно топлоподаването към клиентите от кварталите: „Красна поляна“-1,2 и 3 част, „Западен парк“, „Гевгелийски“, „Разсадника“, „Илинден“ и „Сердика“.  За времето от 3 септември до 7 септември 2018г. ще бъде спряна топлата вода към следните сгради: ул.“Балканджи Йово“ №№ 2 А, 2 Б, 6, 7, 8, 9, 13, 15, 21,24, 29, 31 и 25; “Христо Матов“ №№ 1, 3; “Добрич“№№ 1, 2; бул.“Цар Борис III“ №№ 60, 63, 67, 69, 74, 77, 81, 85, 86, 100, 112, 116; ул.“Плиска“ бл.1; “Кратово“ №№ 8, 8А; “Лерин“ №№ 1,19, 24; “Нишава“ №№1, 2, 33, 34, 35, 36, 37, 40, 43, 44, 46, 47, 52, 58; “Балчик“ №№1, 6; ж.к „Хиподрума“ бл. 132, бл.133, бл.134, бл.134А, бл.138, бл.139Б, бл.139В; ул.“Съвет на Европа“ № 21; “Смърч“ №№ 2, 6, 22, 24, 24А, 26; “Хайдушка гора“ № 21; “Проф. Димитър Атанасов“ №№ 14, 19; ул.“Царево село“ №№ 7, 9, 10, 11, 13; ул.“Кюстендил“ №№ 23, 37, 49, 51,53; ул.“Чепино“ №4; ул.“Дойран“ №№ 6, 10, 10А.   Компанията ще извърши обследване и належащи ремонти по топлопреносната мрежа в посочените квартали. Целта е да се избегнат аварийни ситуации през зимата.", "date": "2018.08.20", "title": "Квартали в София остават без топла вода"}
{"url": "https://www.actualno.com/celebrate/chestvame-sv-prorok-samuil-news_690264.html", "text": "  В онова време, когато израилтяните се управлявали от съдии, а не от царе, живял в гр. Рама или Ариматея един благочестив човек на име Елкана от Левиевото коляно. Той имал две жени – Ана и Фенана. Любимата му жена Ана била бездетна. А у израилтяните бездетството се считало за знак на Божия немилост. Затова Ана тъгувала много, пък и познайниците й странели от нея и дори я презирали.     Елкана изпълнявал усърдно всички наредби на закона. На всички големи празници ходел със семейството си в Силом, гдето тогава се намирала скинията, за да принесе жертва Богу. Веднъж след жертвоприношение той седнал да обядва със семейството си. Само Ана едничка не могла нищо да яде: сърцето й било пълно с тъга и тя пак отишла в скинията да се моли. Дълго се молила и плакала. Тя молила Бога да й даде син и обещала, че ако той й окаже тая милост, тя ще Му го посвети. Първосвещеник Илий, който седял при входа на скинията, я гледал с учудване. Тя била твърде много развълнувана, не произнасяла гласно ни една дума, но устните й се движели, като произнасяли вътрешна молитва. Като видял нейното извънредно вълнение, Илий си помислил, че тя е пияна, и й казал:\r\n- Как си могла ти в такъв вид да дойдеш в Дома Господен? Излез оттук и отрезви се!\r\nАна смирено отговорила на първосвещеника:  - Не съм пияна, но изливам пред Господа скръбта на душата си. Моля те, не ме презирай!\r\nНа Илий му станало мъчно, че оскърбил нещастната жена. Той благословил Ана и й казал:\r\n- Иди си смиром и Израилевият Бог да изпълни просбата ти!    Ана се върнала при мъжа си, утешена и укрепена от молитвата. Милосърдният Бог изпълнил нейната просба: тя родила син и го нарекла Самуил, което значи \"измолен от Бога\".\r\nРодителите твърде много се зарадвали, че си имат вече младенец. И двамата били съгласни да го посветят на Господа, затова щом Самуил навършил три години, Ана го отнесла в Силом при първосвещеника Илий и му казала:\r\n- Аз съм същата жена, която преди три години молех Бога да ми дарува син. Бог изпълни молбата ми и аз Му отдавам своето дете. Нека то Му служи през цял живот.\r\nИ като влязла в храма, Ана поблагодарила на Господа с пламенна молитва:\r\n\"Зарадва се сърцето ми в Господа, въздигна се силата ми чрез моя Бог! Никой не е тъй свет като Господа и няма твърдина като нашия Бог! Господ умъртвява и съживява. Господ прави човека сиромах и богат, унижава го и го въздига. От праха Той подига бедния, от калта възвишава сиромаха. Той изпълнява молитвата на молещия се и благославя дните на праведника, защото не със своята мощ е силен човек. Господ е свет. Да се не хвали мъдрият с мъдростта си, да не се хвали силният със силата си, да не се хвалят богатите с богатството си, но който желае да се хвали, нека се хвали с това, че разбира и познава Господа.\"   След молитвата Ана се върнала у дома, като оставила детето на грижите на първосвещеника Илий. На всеки празник обаче тя ходела в Силом да се види със сина си и му донасяла дрешки. Майката се радвала, като чувала от Илий, че синът й е кротък, послушен и ревностно се учил на закона Господен. Радвала се, като видяла младото момче да служи на храма в сфод (ленена дрешка, каквато носели служителите на олтара). Илий твърде обикнал доброто и кротко момче и казвал на родителите му: \"Да ви благослови Бог за дара, който Му поднесохте!\" И Бог проявил милост към Ана: дарувал й още три сина и две дъщери.\r\nПървосвещеникът Илий бил в същото време и съдия на израилския народ. Той бил добър човек, изпълнен с вяра и благочестие. Но с едно нещо заслужил Божия гняв: бил твърде снизходителен към децата си, не ги наказвал за техните постъпки и затова синовете му Офни и Финес станали много лоши и развратни люде. Те двамата били свещеници, но не почитали Бога и не изпълнявали своите длъжности, както трябва. Вземали в своя полза част от пожертвованията, принасяни Богу, и с това отклонявали народа от жертвоприношения. Често Илий чувал оплаквания против синовете си и тогава им казвал:\r\n- Деца мои, защо така постъпвате? Вие грешите тежко пред Господа, като отклонявате народа от изпълнение на Неговите повели. Не е хубаво това, що чувам за вас.\r\nНо Офни и Финес никак не се вслушвали в кротките увещания на баща си и продължавали да живеят нечестиво. Като съдия израилски, Илий бил длъжен да уволни синовете си и да ги накаже. Но той не се решил да прибегне до строгост. Бог му казал чрез едного от пророците Си, че Той ще го накаже за лошото поведение на синовете му, \"защото – казал Господ чрез устата на пророка – Аз прославям тия, които Ме прославят, а които Ме презират, ще бъдат в безчестие.\" Нататък пророкът предвестил на Илий, че двамата негови синове ще умрат в един ден и Господ ще си определи верен свещеник, който ще изпълнява волята Му и ще Му служи усърдно.\r\nМежду това момчето Самуил растяло и било едничка утеха на Илий. Скоро станало явно, че то е угодно Богу, че Бог му е пратил Своята благодат и чрез него ще възвестява Своята воля. Веднъж дванадесетгодишното момче, което спяло всяка нощ в скинията (храма Божи), било пробудено от глас, който го викал. Като мислело, че го вика Илий, то бърже станало и отишло в предверието, гдето първосвещеникът спял при вратите на храма.\r\n- Ти ли ме вика, отче? – казало то на Илий.\r\n- Не, чедо – отговорил той, - аз не съм те викал. Иди си легни!\r\nНо току-що момчето заспало, същият глас отново извикал: \"Самуиле, Самуиле!\" Момчето станало пак и пак отишло при първосвещеника. Три пъти Самуил бил събуждан и отивал при Илий. Тогава Илий разбрал, че Господ вика момчето и му казал:\r\n- Ако пак чуеш, че те викат, кажи: \"Говори, Господи, понеже Твоят раб слуша!\"\r\nДействително Самуил чул четвърти път същия глас и отговорил: \"Говори, Господи, понеже Твоят раб слуша!\" И Господ заговорил на Самуил и му възвестил, че ще накаже Илий, загдето той не обуздал синовете си в техните беззакония.\r\nСамуил станал сутринта, отворил вратите на храма, но се боял да обади на първосвещеника това, което Бог му казал за него. Обаче Илий го повикал и поискал да му разкаже всичко. Като чул Господните думи, Илий казал: \"Той е Господ, каквото Му е угодно, това ще направи.\"\r\nГоспод благословил Самуил и оттогава често възвестявал чрез него Своята воля. Всички в Израил разбрали, че на момъка почива Духът Господен и го почитали като пророк.\r\nВ това време израилтяните били твърде развратни и непокорни Богу. Те забравили благодеянията, които Господ им оказвал, и постоянно се отклонявали от Него. Само външно изпълнявали обредите на закона, а сърцата им били далеч от Бога. И Бог ги наказал.\r\nФилистимците, съседен народ, нападнали израилтяните. В сражение ги разбили и убили около 4000 души. Израилските началници и старейшини в ужас говорили един другиму: \"Защо Господ ни порази с такова бедствие?\" Тям на ум не дошло, че Господ ги наказва за греховете им и че само истинското тяхно разкаяние може да умилостиви Бога. Но те казали: \"Да донесем тук ковчега Господен! Неговото присъствие ще ни спаси от ръката на враговете ни.\"\r\nДействително, пратили в Силом за свещения ковчег и го донесли на бойното поле. Те мислели, че видимото присъствие на светинята ще спаси израилтяните. Но Господ, Който вижда в сърцата, помага само на тия, които искрено Го обичат и Му служат, а не суеверно само се покланят на светинята.\r\nПрисъствието на ковчега не спасило израилтяните. Те били съвършено разбити, свещеният ковчег бил пленен от враговете, а Офни и Финес загинали. Илий седял при вратата на храма, гледал по пътя и очаквал с нетърпение известия за сражението. Изведнъж чул вик и плач: войникът който се бил спасил от поражението, известил на жителите на Силом за победата на враговете. Когато Илий чул, че ковчегът Божи е взет от враговете и че синовете му са убити, паднал възнак, строшил си гръбнака и умрял. Той бил на 98 години, а четиридесет години управлявал Израиля.\r\nКато пленили ковчега, филистимците го поставили в капището на своя идол Дагон. На другия ден обаче жреците намерили техния идол да лежи ничком на земята пред ковчега Божи. Те го дигнали, но на следния ден го намерили пак да лежи на пода разбит. При това в града и околностите му се явили страшни болести. Тогава теизпратили ковчега в друг град, но и там се явили страшни болести. Същото станало и в трети град.\r\nИзплашени, филистимците разбрали, че на израилския Бог не е угодно тая светиня да се намира в ръце на инопленници. Затова, обзети от голям страх, те върнали на израилтяните свещения ковчег.\r\nЦели 20 години израилтяните били под филистимско робство. Едва тогава започнали да разбират, че съгрешили пред Бога и справедливо са наказани за своите грехове и идолопоклонството. Самуил се стараел да възбуди у тях чувства на разкаяние и съкрушение.\r\n- Обърнете се с цялото си сърце към Бога – казвал той, - отхвърлете кумирите, на които се покланяте, а служете на единия Бог и Той ще ви окаже милост!\r\nТе послушали Самуила и си го избрали за съдия и началник.\r\nВеднъж Самуил събрал целия народ, наложил му пост и принесъл агне в жертва Богу. Дълго и пламенно той се молил, а целият народ повтарял след него: \"Съгрешихме пред Господа!\"\r\nВ това време филистимците узнали за тоя събор и нападнали израилтяните. Ужасен от страх, народът казвал на Самуил: \"Не преставай да молиш Бога за нас!\" Самуил ги ободрявал, като им обещавал Божията помощ.\r\nОще не била изгорена жертвата, когато сражението започнало. Господ помогнал на разкаялия се Свой народ – неприятелят бил съвършено разбит и обърнат в бягство. Израилтяните се избавили от тежкото робство, филистимците им върнали взетите градове и вече не ги тревожили през всичкото време на Самуиловото управление.\r\nИзраил се радвал на пълно спокойствие. Самуил мъдро управлявал народа, посещавал всички израилски градове, навсякъде съдел справедливо, без да взима никакви дарове за своя труд, и непрестанно благодарял на Господа за Неговата милост.\r\nКогато Самуил остарял, отстъпил на синовете си част от властта и ги поставил съдии, като се надявал да намери в тях свои помощници. Но синовете му не следвали неговия пример. Те били алчни и несправедливи. Недоволни от тях, народните старейшини дошли да молят Самуил да им избере цар. Никога дотогава израилтяните не били имали цар. Откак Бог ги извел от Египет, Той Сам ги управлявал чрез избрани мъже, на които откривал Своята воля. Затова желанието на израилтяните било неугодно Бог: \"Те не тебе оскърбиха, а Мене – казал Бог на Самуил. – Но ако искат това, постави им цар!\" И Господ посочил за цар Саул, син на Кис, виден човек от Вениаминовото коляно.\r\nСлучило се, че в това време на Кис се изгубили ослиците. Някой го посъветвал да попита за тях пророк Самуил. При пророка отишъл Саул. Като го видял, Самуил му открил волята Божия и излял на главата му свещен елей в знак, че го помазва за цар. Над Саул слязъл Божия Дух, сърцето му се изменило, той започнал да пророчества и приел с голямо смирение вестта, че ще бъде цар израилски.\r\nСамуил събрал народа и заповядал да хвърлят жребий, кой ще бъде цар. Жребият се паднал на Вениаминовото коляно, а от това коляно – на Саул, Кисовия син, вече посочен от Бога и помазан от Самуил.\r\nДълго не могли да намерят Саула. Считайки себе си недостоен за великия и труден сан, Саул се скрил. Най-после го намерили и Самуил го представил на народа. Саул бил красив, представителен и от рамената си нагоре по-висок от всички. Целият народ радостно извикал: \"Да живее царят!\" Някои обаче били недоволни и го презирали, но Саул не искал да знае за тях. След това Саул удържал голяма победа над амонитяните и тогава целият народ му говорел: \"Посочи ни тия, които не те искаха за цар! Ние ще ги убием!\" Но Саул забранил да ги преследват. Всички обикнали храбрия и великодушен цар.\r\nСлед избиране на царя, Самуил свикал народа и с висок глас му казал:\r\n- Вие пожелах цар и аз изпълних вашето желание. Аз дълго ви управлявах. Кажета пред Бога: притеснил ли съм някого от вас, обидил ли съм някого, взел ли съм дар от някого? Говорете смело! Ако някой има оплакване против мене, аз съм готов да го удовлетворя и ако нещо съм взел, ще го върна.\r\nЦелият народ единодушно отговорил:\r\n- Ти не си ни обиждал, нито си ни притеснявал и от никого нищо не си взел. Бог е свидетел, че ние сме доволни от тебе!\r\nСамуил дълго наставлявал народа да пази Божиите заповеди и да служи на Господа усърдно:\r\n- Аз никога не ще престана да моля за вас Бога и да ви посочвам истинския път. Служете на Бога истински и той няма да ви остави! Но ако вършите зло, ще загинете заедно с вашия цар!\r\nВ началото на своето царуване Саул бил изпълнен със смирение и благочестие. Господ го благословил и му дарувал успех в делата му. Но властта развратила царя. Той престанал да се вслушва в добрите съвети на Самуил, нерядко постъпвал дори противно на Божиите повели, станал горд и самонадеян. Тогава Господ отнел от него Своята милост.\r\nАмаликитяните, съседи на израилтяните, прогневили Бога със своите престъпления. Чрез пророк Самуил Господ заповядал на Саул да им обяви война, да убие царя им и да предаде на изтребление всичкото им имущество. Саул удържал победа над амаликитяните, но от корист запазил за себе си по-добрите техни стада. А когато после видял Самуила, казал му, че изпълнил Божията повеля.\r\n- А що значи това блеене на овци и рев на бикове, каквото чувам оттук? – го запитал пророкът.   - Аз запазил по-добрите амаликитски стада, за да ги принеса в жертва Богу – отговорил Саул.\r\n- Не жертви и не всесъжения е искал от тебе Господ, а покорност – възразил Самуил. – Послушанието е по-приятно Нему от жертвоприношението. А непокорството е такъв също грях, както и идолопоклонството.\r\nСлед това пророкът обявил на Саул, че Господ го е отхвърлил и дава другиму неговия престол. Той бил получил за това откровение от Бога.\r\nСамуил обаче жалел за Саул и често молел Бога да отвърне Своя гняв от него. Но Господ веднъж му казал: \"Докога ще плачеш за Саула? Аз го отхвърлих. Вземи елей и иди във Витлеем при Йесей. Един от синовете му ще бъде цар на Израиля. Аз ще ти покажа тоя, когото съм избрал.\"\r\nСамуил изпълнил Божията повеля, взел съд със свещен елей и отишъл във Витлеем. Като устроил жертвоприношение, той повекал на жертвения обед Йесея, който живеел там, и синовете му   Като видял най-големия Йесеев син – Елиав, който имал висок ръст и прекрасна външност, Самуил помислил: \"Ето, тоя вероятно е избран от Бога!\" Но Господ казал на пророка: \"Не гледай нито на ръста, нито на красотата му, защото не него съм избрал за цар. Господ не съди така, както съди човек, защото човек вижда само външността, а Господ вижда и сърцето.\"\r\nСедемте сина на Йесей били един след друг представени на Самуил, но нито един от тях не бил избран от Бога. Тогава Самуил попитал Йесей:\r\n- Всичките ти ли деца са тука?\r\n– Имам още един, най-малкия, който пасе стадото – отговорил Йесей.\r\n- Прати за него! – казал пророкът.   Довели най-малкия син на име Давид, и Господ казал на Самуил: \"Това е той, стани и го помажи!\" Самуил помазал Давида със свещен елей. От тоя ден и насетне Дух Господен бил върху помазания. Давид, укрепен от Бога, извършил много славни дела: победил враговете на Израиля и по-късно станал цар.\r\nСлед като помазал Давида, Самуил се върнал у дома си в Рама, гдето живял заедно с двама пророци. Славните дале на Давид възбудили завист у Саул, който започнал да го преследва. Но Давид намерил покровителството на Самуил.\r\nСветият пророк Самуил умрял в дълбока старост и целият народ жалил за него. Погребали го в Рама.\r\nМежду това Саул продължил да се отдалечава от Бога и се предавал на злобата и гордостта. Не много преди неговата смърт му се явил умрелият пророк Самуил и му повторил, че Бог отнема от него царството и го предава на Давид. ", "date": "2018.08.20", "title": "Честваме Св. пророк Самуил"}
{"url": "https://www.actualno.com/blagoevgrad/zapochva-obrushvaneto-na-pytja-za-rilskija-manastir-news_690515.html", "text": "  От понеделник, 20 август започват дейности по обезопасяване и укрепване на участъка от около 250 метра с активизирали се срутища на пътя към Рилския манастир, съобщи при посещението си в Рилската Света обител днес регионалният министър Николай Нанков.     Той се запозна на място със ситуацията при компрометирания скат. До дни започва обрушаване на скалите и слагане на обезопасителна мрежа. Срокът за първоначалните укрепителни дейности е от 45 дни до два месеца и ще бъде направено със средства на Пътната агенция.   Стотици се събраха тази сутрин в Рилския манастир, за да почетат църковния празник Успение на Свети Иван Рилски, обявен за небесен покровител на българския народ.\r\nВ манастира се отслужва литургия в памет на Светеца, който е основал църковната обител.  Преподобният Иван Рилски е роден около 876 година в село Скрино в Осоговската планина. Живял е по времето на княз Борис и на сина му Владимир, на цар Симеон и на сина му Петър - време на широко разпространение на християнството в пределите на България.   ", "date": "2018.08.20", "title": "Започва обрушването на пътя за Рилския манастир"}
{"url": "https://www.actualno.com/society/prognoza-za-vremeto-20-avgust-ponedelnik-news_690644.html", "text": "  Около и след обяд над западната половина от страната ще се развива купеста и купесто-дъждовна облачност и на места ще има краткотрайни валежи от дъжд, придружени от гръмотевици. Ще духа слаб до умерен североизточен вятър. Температурите слабо ще се понижат и максимални ще са между 28° и 33°, за София – около 28°. Това съобщи за Агенция \"Фокус\" дежурният синоптик Боряна Маркова от Националния институт по метеорология и хидрология (НИМХ) към Българската академия на науките (БАН).     По Черноморието ще е предимно слънчево. Ще духа до умерен североизточен вятър. Максимални температури 29–30°. Температурата на морската вода ще е 27°. Вълнението на морето ще бъде 2-3 бала.   В планините също ще бъде предимно слънчево. В следобедните часове ще се развива купеста и купесто-дъждовна облачност и в масивите от Западна България ще има краткотрайни валежи от дъжд с гръмотевици. Ще духа слаб до умерен североизточен вятър. Максимална температура на височина 1200 метра около 21°, на 2000 метра – около 14°.\r\nВъв вторник ще бъде предимно слънчево. Около и след обяд ще се развива купеста и купесто-дъждовна облачност и на места, главно в Западна и Централна България ще превали и прегърми. Преобладаващите максимални температури ще бъдат между 28° и 33°. В средата на седмицата ще има повече слънчеви часове, а вероятността за валежи е малка. Ще продължи да духа слаб, в източните райони до умерен вятър от изток-североизток.  Атмосферното налягане слабо ще се понижи, но ще остане близко до средното за месеца.   ", "date": "2018.08.20", "title": "Прогноза за времето - 20 август (понеделник)"}
{"url": "https://www.actualno.com/crime/po-dumite-na-medicinska-sestra-sled-napadenie-v-bolnicata-v-pernik-ohranata-spjala-news_690688.html", "text": "  Поредната атака срещу спешно отделение – този път в болницата в Перник, има и пореден абсурден ракурс. Оказва се, че агресивният мъж – 37-годишен, който е изпотрошил спешният кабинет, е успял да стигне, защото персоналът не могъл да натисне паник бутона и да събуди охраната.     Пред Нова телевизия медицинската сестра Мая Алексова, която е била на смяна, твърди, че ако е била в кабинета, е щяла да бъде пребита до смърт. Мъжът е успял да вдигне и преобърне операционна маса, тежаща над 100 килограма, казва Алексова.   Медицинската сестра била извън кабинета, но видяла как мъжът идва, последвала го, питала го къде отива, но той не отговорил, а отишъл в спешния кабинет и почнал да чупи. Паникьосаната сестра отишла при зданието на охраната, която не реагирала изобщо бързо, макар тя да удряла силно по вратата. Чак след известно време охраната отворила, \"почна да си търси телефона, да звъни на охранителите\", след като и друго медицинско лице дотичало и почнало да вика да се обадят на полиция.\r\nБоя се да работя, защото охраната стои в заключено помещение и гледа камерите. Директорът ни обясни при едно друго нападение, че охраната е за да се пази имуществото – сега не го опази, заяви Алексова и се оплака, че нощната смяна в пернишката болница струва 26 стотинки.  Нападателят се оказал дрогиран. Той е постъпил в болницата, след случай на побой. Побойникът е дошъл на преглед, след като в болницата постъпил \"роднина\" със счупен нос.   ", "date": "2018.08.20", "title": "По думите на медицинска сестра след нападение в болницата в Перник - охраната спяла"}
{"url": "https://www.actualno.com/interest/uvelichavat-se-prodajbite-na-mobilni-telefoni-bez-internet-news_690649.html", "text": "  За първи път напоследък продажбите на мобилни телефони, чиито функции са ограничени само до приемане и отправяне на позвъняване, са се увеличили през миналата година с 5%, съобщи телевизия Sky News, цитирана от БГНЕС.     От своя страна ръстът в продажбите на смартфоните, които позволяват безбройните услуги на интернет, е с ниските 2%. Една от причините за тази тенденция е в това, че уморилите се от социалните мрежи клиенти искат да се изолират от целодневния достъп до тях. „Просто ме дразнеше факта, че постоянно бях в него [телефона]. Постоянно се намирате или в страницата на Facebook, или на Instagram. И колкото по-често го правите, толкова повече ви се струва, че това ви е необходимо“, разказа пред камера лондончанката Мери Ърскин, която решила да си купи „античен“ мобифон.   Британски психолози предупреждават, че при редица ползватели на смартфони при прекалено честото използване на апаратите се развива истинска зависимост от техните приложения, което е характерен синдром, подобен на този при наркотичната зависимост.\r\nСпоред последните данни от изследвания на британския медиен регулатор \"Офком\", една пета от пълнолетните жители на Великобритания прекарват в интернет повече от 40 часа седмично и мнозинството от тях се смятат за зависими от своите телефони, таблети, компютри.  Развитието на съвременните технологии кардинално промени всекидневния живот на британците, които сега средно на 12 минути поглеждат електронните си устройства. В момента 64% от анкетираните са казали, че не могат да си представят живот без съществуване на глобалната мрежа.   ", "date": "2018.08.20", "title": "Увеличават се продажбите на мобилни телефони без интернет"}
{"url": "https://www.actualno.com/prasspress/valeri-simeonov-zatvarja-rumynija-zaradi-shum-news_690684.html", "text": "  От няколко дни Румъния отново е във всички новини и отново с протести срещу корупцията. Хиляди румънци, живеещи извън страната, се върнаха в родината си, за да протестират заедно със своите сънародници. При това – забележете – върнаха се, без да са получили официално писмо за това. И ако на предишните протести имаше лозунги \"Тихо! Да не събудим българите\", то сега има плакати \"Тихо! Да не ни чуе Валери Симеонов, че ще ни затвори държавата! И ще ѝ вземе оборота!\"     Румънските протести предизвикаха много отзиви по света. Руският президент Путин коментира, че за щастие в неговата демократична страна няма толкова многолюдни протести, защото в Русия няма толкова много затвори. Дори Сибир е много малък!\r\nАмериканският президент Тръмп също коментира събитията в Румъния. \"На тази страна ѝ трябва силен, умен, смел лидер. Гений! Като мен! Само аз мога да направя Румъния отново велика. Само аз мога на направя романите отново велики. Само аз мога да направя Римската империя отново велика. Но днес нямам време – отивам в един стриптийз бар. Ако ме питате каква работа има един американски президент на място със стриптийзьорки, ще кажа – не аз имам работа, а те!\"   Френският президент Макрон беше по-внимателен с коментарите. \"Разбрах, че срещу протестиращите в Букурещ е използван сълзотворен газ. Това е ненужна агресия. Не смятам, че срещу справедлив протест трябва да се използва насилие. Както не смятам, че е правилно жена ми да ме оставя без десерт, затова че преди 30 години не съм си бил написал домашното.\"  Кметът на София Йорданка Фандъкова също има мнение. \"Протестите са вредно и лошо нещо. Толкова хора на едно място, на една улица, всеки ден. Ще съсипят пътната настилка.\"\r\nВ южната ни съседка – Турция, румънските протести предизвикаха само усмивки: \"Те си имат правителство, което не пада, ние си имаме също толкова стабилна лира!\"   В Гърция се обмисляше идеята да подкрепят румънците с протест в Атина, но той пропадна. Попитали организаторът на протеста защо поне той не е отишъл, а той отговорил: \"Ама точно сега ли?... То сега е много горещо… тъкмо съм си сипал узо…\"    Джордж Сорос бе потърсен за коментар: \"Тези протести трябва да спрат. Тези хора ще ме разорят. Благодаря на българите, че са толкова търпеливи и пестят парите ми.\"  ", "date": "2018.08.20", "title": "Валери Симеонов затваря Румъния заради шум"}
{"url": "https://www.actualno.com/varna/20-deca-vyv-varnensko-sa-nastaneni-pri-blizki-i-rodnini-prez-pyrvoto-polugodie-na-2018-g-news_690856.html", "text": "  20 деца са настанени при близки и роднини през първото полугодие на 2018 година. Това каза за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна.     Тя допълни, че 10 от разглежданите случаи са нови, а за 10 деца настаняването е продължено. По данни на институцията общо старите и нови случаи на настанени деца при близки и роднини към 30 юни е 108, като 63 от тях получават месечна помощ.   По-голяма част от случаите са свързани с дългосрочна грижа, насочват се да ползват и услуги съм центровете за обществена подкрепа. Въпреки това има по два – три случая годишно, при които независимо от оказваната подкрепа и консултиране настанените пораснали деца бягат от домовете си или стават майки и раждат деца.\r\nТова са предимно деца над 16 години, настанени при баби и дядовци, където разликата в годините и ценностите между поколенията е доста голяма.  ", "date": "2018.08.20", "title": "20 деца във Варненско са настанени при близки и роднини през първото полугодие на 2018 г"}
{"url": "https://www.actualno.com/analysis/gryckata-saga-ili-vze-li-si-pouka-evrozonata-news_690646.html", "text": "  Гърция официално ще обърне днес, 20 август, нова страница в нейната сага с дълга, но еврозоната остава уязвима от бъдещи кризи, като икономистите по-специално се безпокоят от ситуацията в Италия.     След осем дълги години и три три тежки пакета от спасителни мерки, Атина официално излиза изпод финансовия спасителен чадър на своите кредитори от ЕС и Международния валутен фонд.   Но докато европейските и гръцките политици приветстваха завръщането си на пазарите като \"историческа\" добра новина, за 19-те страни, които използват единната валута, остават сериозни предизвикателства.   \"Гръцката криза не беше решена, тя само беше отложена\", заяви Чарлс Виплош, професор по международна икономика в Института по международни изследвания и развитие в Женева.\r\nАтина дори няма да започне да изплаща до 2032 г. основната част от огромния си дълг, който остава да възлиза на внушителните 180% от брутния вътрешен продукт на Гърция. Междувременно е невъзможно да се каже къде ще бъде политически и икономически страната.   През последните месеци МВФ излезе със серия от предупреждения за дългосрочната устойчивост на гръцкия дълг, въпреки последните мерки на еврозоната за намаляване на гръцкия дълг.    Виплош критикува \"грандиозния цинизъм\" на ЕС по време на кризата. \"Проблемите не бяха решени, но се преструваха, че вярват, че са. По един или друг начин това ще избухне. Гърция ще бъде отново в криза още преди 2032 г.\" \"Ние по никакъв начин не решихме проблема с държавния дълг, който остава голям в Италия, Гърция и Португалия, въпреки техните усилия\", предупреди Ан-Льор Дюлат, заместник-директор на изследователския орган на френската глобална икономика CEPII.   Страните от тежка категория в икономиката на Европа - Франция и Испания, също имат значителен дълг, който може допълнително да създаде проблеми на еврозоната. \"Дългът е фактор за уязвимост, която може да бъде толкова сериозна, че той да премине на пазарите\", добави Дюлат.\r\nНо в други страни, които са приели еврото, се наблюдава спад на дълга, така че зоната на единната валута все повече се поляризира между \"добрите ученици\" и останалите, при наличието на разклоняване на интересите. Първата група подкрепя бюджетна строгост и контрол на разходите - втората призовава за повече солидарност.   Италия се превръща в сериозен риск за еврозоната поради нейния дълг, крехкото състояние на банките ѝ и преди всичко поради нейното популистко правителство, което изглежда склонно към конфронтация с Брюксел, казват икономисти.   \"Имате една страна с дългове от 130% от БВП, сериозни вътрешни проблеми, нечиста банкова система и сега тя е ръководена от хора, които не знаят какво ще правят. Заплахата е много ясна\", каза Чарлс Виплош.\r\nИкономическата стратегия на италианското правителство е все още непостоянна, с идващи от Рим противоречиви признаци. И смъртоносното срутване на моста \"Моранди\" на автомагистрала в Генуа миналата седмица извади наяве – по-конкретно нейният крайнодесен министър на вътрешните работи Матео Салвини - и ЕС за ограниченията на неговите разходи.\r\n\"Еврозоната в момента няма инструменти или институции, за да се справи със сериозна италианска дългова криза\", заяви Филип Мартин, професор в престижния университет По в Париж, който има по-тесни връзки с френския президент Еманюел Макрон.    Дълговата криза позволи на еврозоната да се укрепи, особено що се отнася до създаването на Европейския стабилизационен механизъм (ESM), фонда на блока за финансово спасяване и засилването на така наречения банков съюз, който предвижда еднакви правила за всички банки.\r\nРеформите обаче остават недовършени и натискът от страна на Макрон за по-нататъшни стъпки - включително и специален бюджет за еврозоната - все още е изправен пред враждебност от страна на привързаната към строги правила във финансовата сфера икономика на Севера, която се опасява, че ще плаща за задлъжнялостта на Юга.\r\n\"Не съм сигурна, че ще има споразумение за това какво трябва да бъде еврото\", казва Натали Янсон от бизнес училището NEOMA в Руан, Франция. \"Еврото се превърна в хаотична валута с постоянни турбуленции, докато първоначално то беше създадена, за да гарантира стабилност\", завършва тя.\r\n*Източници: ", "date": "2018.08.20", "title": "\"Гръцката сага\" или взе ли си поука еврозоната?"}
{"url": "https://www.actualno.com/europe/myj-rani-tejko-dve-jeni-v-london-news_690685.html", "text": "  Млад мъж е нападнал с чук две жени в района на Гринуич в британската столица Лондон, съобщи РИА \"Новости\".     В съобщение на полицията се казва, че 27-годишният нападател е атакувал жените в неделя, 19 август, следобед.   Пострадалите, вероятно майка и дъщеря, съответно на 64 и 30 години, са хоспитализирани. Състоянието им е критично, уточнява БГНЕС. \r\nПолицията е успяла да задържи нападателя. Открито е и оръжието на престъплението.  До момента няма информация за мотивите.   ", "date": "2018.08.20", "title": "Мъж рани тежко две жени в Лондон"}
{"url": "https://www.actualno.com/chronicles/navyrshvat-se-1101-godini-ot-bitkata-pri-aheloj-news_690642.html", "text": "  На 20 август се навършват 1101 години от битката при Ахелой. Това е една от най-важните дати в българската средновековна история.     122 000 души участват в битката - 62 000 византийци и 60 000 души, които наброяват войската на цар Симеон. В началото на десетото столетие покръстена България търси своето ново утвърждаване в Източна Европа. Българският владетел Симеон Велики не крие амбициите си да превърне своята държава в хегемон на Балканския полуостров и да доминира над Византийската империя. През 914 година българската войска превзема Андрианопол, днешен Одрин, който държи подстъпите към Константинопол.   Византийският император се надява, че с едно генерално сражение ще спре победоносния поход на българите и ще сложи край на тяхното владение. Решителният сблъсък между Византия и България става на 20 август 917 г. при устието на Ахелой (до днешния гр. Ахелой, община Поморие) между българските и византийските войски, които нахлуват в България. Цар Симеон I с тежка конница нанася на византийците решителен удар. Изтласкана към морето, византийската войска е обкръжена от българите, по-голямата ѝ част е унищожена. А победата на Симеон поставя основите на бляскава експанзия и на Златния век.", "date": "2018.08.20", "title": "Навършват се 1101 години от битката при Ахелой"}
{"url": "https://www.actualno.com/velikotarnovo/v-gabrovo-organizirat-bezplatni-kursove-po-finansova-i-informacionna-gramotnost-news_690664.html", "text": "  Безплатни курсове по финансова и информационна грамотност организират в Габрово. Те са част от инициативите по спечелен от Регионалната библиотека „Априлов-Палаузов“ проект за повишаване на информационната, комуникационна и финансова грамотност на населението. Дейностите са насочени основно към хора във възраст над 45 години, съобщават за Радио „Фокус“ – Велико Търново от културната институция.     Финансирането на проекта е осигурено от фондация „Глобални библиотеки – България“. В рамките на проекта през август и септември в Габровската библиотека ще се проведат две обучения – за повишаване основната финансова грамотност на хората – на 22 и 23 август, и за придобиване на базова информационно-комуникационна грамотност – ползване на смартфон и таблет – на 11-12 септември.   Всички инициативи са напълни безплатни за регистрирани потребители на библиотеката. Групите са по 10 участници. Желаещите да се включат могат да се запишат на място в библиотеката в компютърната зала или на тел. 0878/ 649 756.", "date": "2018.08.20", "title": "В Габрово организират безплатни курсове по финансова и информационна грамотност "}
{"url": "https://www.actualno.com/america/bivshijat-advokat-na-trymp-moje-da-otide-na-syd-zaradi-izmama-za-20-mln-dolara-news_690676.html", "text": "  Федералните власти в Съединените американски щати подозират бившия адвокат на президента на страната Майкъл Коен във финансови машинации с цел получаване на кредити за общо над 20 млн. долара, пише вестник The New York Times, цитиран от БГНЕС.     Според неназован източник Коен е обект на разследване. Следователите допускат, че юристът е извършил нарушения и на финансовите ограничения по време на предизборната кампания на Доналд Тръмп. Официалните обвинения срещу Коен вероятно ще бъдат внесени още до края на текущия месец.   Според The New York Times Коен е заподозрян, че е получил кредити за общо над 20 млн. долара за своята таксиметрова компания с помощта на невярна информация за наличните активи. Изданието изказва предположение, че Коен вероятно ще се съгласи на сделка с прокуратурата и ще съдейства на разследването на специалния прокурор Роберт Мълър относно предполагаемото руско вмешателство в предизборната кампания.\r\nМълър започна през май тази година разследване на предполагаемата руска намеса в последните президентските избори в САЩ.  Президентът на Съединените щати Доналд Тръмп многократно опровергаваше обвиненията в неправомерни контакти с руски представители по време на предизборната кампания през 2016 година. В последните седмици той засили нападките в Twitter срещу Мълър и разследването, постоянно определяйки го за \"лов на вещици\" и недоволствайки, че няма същите мерки срещу Хилари Клинтън и демократите. Москва също отрича да е правила опити да повлияе на изборните резултати в САЩ.   ", "date": "2018.08.20", "title": "Бившият адвокат на Тръмп може да отиде на съд заради измама за 20 млн. долара"}
{"url": "https://www.actualno.com/tennis/novak-djokovich-postigna-neverojatnoto-specheli-vsichki-mastyrs-turniri-news_690668.html", "text": "  Бившият номер едно и страдащ цели две години на корта Новак Джокович окончателно се завърна на голямата тенис сцена. След като спечели \"Уимбълдън\" само преди малко повече от месец, сърбинът записа историческо постижение - той успя да вземе купата от последния \"Мастърс\" турнир, който му липсваше досега - този в Синсинати.     Досега Джокович беше играл три финала в Охайо, като ги загуби всичките и то без да вземе сет - през 2009, 2012 и 2015 година. И в трите случая на пътя му застана считаният за най-велик в историята на тениса - Роджър Федерер. Сега отново Федерер беше последното препятствие пред Джокович, но този път звездите грееха благосклонно за сърбина.   Като цяло Ноле беше по-стабилният играч и заслужено се поздрави със сладкия успех. Първият сет беше решен с пробив в седмия гейм, когато Федерер допусна точка за пробив след двойна грешка и не съумя да се справи. Във втората част швейцарецът удари пръв – пробив за 2:0 гейма, но последва рибрейк, след като и мрежата помогна на Ноле, а Федерер сбърка елементарно на мрежата.\r\nКакво се случи след това и ВИДЕО от великото постижение - .  ", "date": "2018.08.20", "title": "Новак Джокович постигна невероятното - спечели всички \"Мастърс\" турнири"}
{"url": "https://www.actualno.com/asia/rusija-i-indija-obsyjdat-dali-mogat-da-rabotjat-zaedno-za-nov-iztrebitel-news_690673.html", "text": "  Русия и Индия продължават с двустранното сътрудничество във военната сфера. Двете държави преговарят за създаване на изтребител от пето поколение, съобщава БГНЕС.     \"Продължаваме преговорите с Индия за съвместното разработване на изтребител от пето поколение. Въпросът не е приключен. Доста активно се обсъждаше, че индийците се отказват от проекта - но те не се отказват, просто отправят значителен брой въпроси, на които, по наше мнение, даваме изчерпателни отговори. Както и преди, ние изхождаме от това, че сме готови да предадем на Индия технологии, каквито не е готова да предостави нито една друга страна“, заяви Юрий Слюсар, ръководител на Обединената авиостроителна корпорация (ОАК).   Според него не става въпрос Индия просто да закупува самолети, а и да разгърне производство по лиценз. \"Надявам се, че всичко ще завърши с проектирането и производството на съвместен самолет от пето поколение\", добави ръководителят на ОАК.", "date": "2018.08.20", "title": "Русия и Индия обсъждат дали могат да работят заедно за нов изтребител"}
{"url": "https://www.actualno.com/europe/pojar-v-parij-pet-deca-sa-v-mnogo-tejko-systojanie-video-news_690669.html", "text": "  Силен пожар избухна в жилищна сграда в северния парижкия квартал Обервил, предаде БГНЕС.     До момента има сведения за 26 пострадали, включително 10 полицаи. Седем души, сред които пет деца, се определя от пристигналите на място медици като тежко. Специално по отношение на децата France 24 информира, че те са в състояние, което застрашава живота им.   Все още няма информация какво е причинило пожара, който вече е овладян от огнеборците. За да бъде спряно разпространението на огъня, са се включили цели 100 пожарникари.   Стихията е била толкова голяма, че хора са скачали през прозорците. Някои са потърсили спасение на покрива.", "date": "2018.08.20", "title": "Пожар в Париж, пет деца са в много тежко състояние (ВИДЕО)"}
{"url": "https://www.actualno.com/crime/samolichnostta-na-desetki-izbjagali-zatvornici-ne-se-objavjava-za-da-ne-im-se-narushavat-pravata-news_690652.html", "text": "  Над 70 души - или общо 72-ма, са успели да избягат от затвора само за последните 5 години. Повечето от бягствата обаче си остават \"тера инкогнита\" за обществото - защото информация в публичното пространство липсва.     Бегълците са изтърпявали присъди за убийства, блудства, изнасилвания, кражби, грабежи, наркотици, измами, контрабанда и телесни повреди. , пише в. \" \".   \"Няма писмено съгласие на лицата за предоставяне на исканата информация\", гласи абсурдният отказ на директора на Главна дирекция \"Изпълнение на наказанията\" (ГДИН) към Министерството на правосъдието Васил Миладинов на въпроси на \"Сега\". Той не уточнява дали е правен опит \"третите лица\" да бъдат открити, за да бъдат питани, и дали официално са отказали. От Върховната касационна прокуратура преди време също отказаха да  предоставят имената на ефективно осъдените, които са избягали, преди да  влязат в затвора, защото това били лични данни.\r\nПрипомняме, че най-нашумелият случай тази година беше когато рецидивистите Владимир Пелов и Радослав Колев избягаха през централния ход на Софийския затвор. Тогава нямаше сдържане на информация за тях от оторизираните органи. Пелов беше открит два месеца по-късно край Ботевград, след като загина в престрелка, а Колев още се издирва.  Най-много бягства има през 2016 година - 20 души. 12 от тях са \"си взели почивка\" от външни обекти на затворите във Варна, Стара Загора, Ловеч, Бургас и София. През 2017 година са избягали 14 души, като 8 от тях са се измъкнали от външни обекти, петима от затворнически общежития и един от корпуса на Бургаския затвор. От началото на 2018 година бягствата са 9. През тази година имаше и бягство от болница.   От ГДИН се оправдават, че осъществените бягства всъщност са отклонения и са извършени предимно от затворнически общежития от открит тип, където има смекчен надзор, а осъдените работят на външни неохраняеми обекти. От общежития от закрит тип са извършени три бягства с петима участници, като към момента се издирват двама - един е задържан в страната, друг лежи в португалски затвор, а третият е мъртъв.\r\nАдвокат Александър Кашъмов от \"Програма достъп до информация\" коментира, че всички случаи на бягства от затвора са публични и няма причина имената на изчезналите да бъдат пазени в тайна, защото надделява общественият интерес. \"Може би, когато постъпват в затвора, осъдените трябва да бъдат молени да дадат предварително писмено съгласие при бягство имената им да бъдат огласени\", пошегува се той. Публичността е принцип, а другото е изключение, допълни адвокатът и даде пример кога може да има изключение - ако тече издирване, което трябва да остане в тайна от търсения, какъвто няма как да е случаят с бягствата от затвора, както и ако от бягството е минал твърде дълъг период - например 30-40 години.    Кашъмов припомни, че заради бягствата, които станаха напоследък, както и заради осъдените, които държавата изобщо не може да вкара в затвора, темата е постоянно под обществено внимание. Затова и имената на бегълците не може да са тайна.", "date": "2018.08.20", "title": "Самоличността на десетки избягали затворници не се обявява, за да не им се нарушават правата"}
{"url": "https://www.actualno.com/cosmos/aresti-v-rusija-na-rykovoditeli-na-kompanijata-strojashta-korabite-souz-news_690672.html", "text": "  Трима висши ръководители на компанията \"Енергия\", която проектира и произвежда космическите кораби \"Союз\" и \"Прогрес\", са арестувани за отклоняване на средства, предаде БГНЕС.     \"Заместник-директорът на \"Енергия\" Алексей Белобородов и двама негови подчинени са арестувани и обвинени в опит за измама\", съобщиха от Следствения комитет на Руската федерация.   Арестите са част от разследване, проведено с \"активното съдействие\" на Федералната служба за сигурност (ФСБ).\r\nВ края на юли ФСБ проведе няколко обиска в различни звена на руската космическа агенция \"Роскосмос\" в рамките на разследване на \"държавна измяна\". Тогава беше арестуван 74-годишният Виктор Кудрявцев, служител в Централния научноизследователски институт за машиностроене (ЦНИИмаш) на \"Роскосмос\". Кудрявцев беше обвинен, че е предал на държава член на НАТО секретна информация относно разработката на хиперзвукови летателни апарати.  Според вестник \"Комерсант\" поне дузина служители на \"Роскосмос\" са заподозрени, че са предавали строго секретна информация на западни разузнавателни служби.   ", "date": "2018.08.20", "title": "Арести в Русия на ръководители на компанията, строяща корабите \"Союз\""}
{"url": "https://www.actualno.com/business/ekspert-po-katastrofite-e-ubeden-che-kfn-podvejda-za-olimpik-news_690687.html", "text": "  Тази мантра, която се повтаря от няколко дни от КФН, че нищо не могат да направят, защото застрахователят \"Олимпик\" е кипърска компания, абсолютно не е вярно. Това заяви Владимир Тодоров, председател на Асоциацията на пострадалите от катастрофи, във връзка със скандала с фалиралата кипърска компания \"Олимпик\".      , а в сметката \"Незастраховани МПС\" отиват 10 лева, увери той. От всяка полица се събират пари, които служат при фалит за застраховател, подчерта експертът. .   Ралица Агайн (бел. ред. - ) трябва да си тръгва, защото или е некомпетентна, или подвежда 200 – 250 000 души, категоричен беше Тодоров пред Нова телевизия. Според Кодекса по застраховане се покриват два вида вреди – от една страна са имуществените и неимуществените вреди, т.е. при катастрофа на пътя, както и компенсация на вноските при прекъснати застраховки, обясни Владимир Тодоров.\r\nОпитват се да кажат „по-добре да върне 1,50 лева” на хората и да чакаме превеждане на пари от Кипър. Но \"Олимпик\" не е внасяла в Гаранционния фонд на Кипър, убеден е Тодоров.  \"Направихме разчет въз основа на информацията на Гаранционния фонд за парите, които „Олимпик“ трябва да възстанови по прекратените полици. Общо са на стойност 9,35 млн. лева. Общата стойност на тези полици възлиза на 40 млн. лева. Между 3 лева и 78 лева е средната загуба за клиент\", каза в края на миналата седмица зам.-председателят на КФН Ралица Агайн.   Припомняме, че днес (20 август) ще има протест пред сградата на КФН под надслов \"Против спането\" с искане за оставки. Протестът трябва да започне около 9:00 часа.", "date": "2018.08.20", "title": "Експерт по катастрофите е убеден, че КФН подвежда за \"Олимпик\""}
{"url": "https://www.actualno.com/asia/poredni-jertvi-sled-zemetresenie-na-ostrov-lombok-news_690666.html", "text": "  Най-малко петима души са загинали, а десетки са ранени след поредния случай на силни трусове на курортния индонезийски остров Ломбок, съобщава Агенция \"Фокус\", позовавайки се на AFP.     Според официална информация един от починалите е пострадал от сърдечен удар. Свлачища са се активизирали в национален парк Маунт Ринджани, където стотици туристи бяха блокирани за кратко след земетресението в края на юли. Оттогава паркът е затворен. няколко къщи и други сгради в района на Сембалун, по склоновете на планината Ринджани, са се срутили в неделя, след като са били повредени от предишните две земетресения.   След като вчера (19 август) на Ломбок имаше трус от 6,3 по Рихтер, последва нов, по-силен - 6,9 по Рихтер. Той удари на 65 километра от град Матарам и беше с дълбочина само 12 километра. Мощният трус беше последван от друг, също силен - 5,8 по Рихтер, показва справка на официалния сайт на Европейския сеизмологичен център.\r\nЗеметресенията на острова обаче не се ограничиха с това. Малко по-късно са отчетени трусове от 5,5 по Рихтер, 4,8 по Рихтер и 5 по Рихтер, само в рамките на 50 минути. Следва нова поредица, при това в рамките на два часа - 5,3, 4,8, 4,9 и 5,2 по Рихтер. А преди 4 аса е последното засега земетресение на острова - 5,2 по Рихтер.  ", "date": "2018.08.20", "title": "Поредни жертви след земетресение на остров Ломбок"}
{"url": "https://www.actualno.com/europe/ispanija-shte-prenese-franko-v-drug-grob-news_690670.html", "text": "  Правителството на Испания възнамерява да започне процедура за пренасянето на тленните останки на диктатора Франсиско Франко (1892-1975) извън монументалния комплекс \"Долината на падналите\" край Мадрид, предаде БГНЕС.     Очаква се на 24 август, когато е първото след лятната ваканция заседание на Министерския съвет на Испания, правителството да стартира необходимата процедура. Засега е трудно да се определи кога конкретно ще бъде извършена ексхумацията на диктатора.   Властите в Испания съобщиха за намеренията си да пренесат останките на Франко през юни тази година. Предишното испанско правителство на консервативната Народна партия, оглавявано от Мариано Рахой, отказваше да изпълни решението на парламента от май 2017 година за пренасяне на останките.\r\nФранко беше начело на Испания в годините между 1939 и 1975. Той почина в болница в Мадрид на 82-годишна възраст от сърдечен удар. Намиращият се близо до Мадрид негов гроб продължава да разделя страната. Не е напълно ясно къде ще бъдат преместени останките на диктатора. Семейната гробница на фамилията Франко се намира в гробището \"Пардо\", близо до Мадрид.  ", "date": "2018.08.20", "title": "Испания ще пренесе Франко в друг гроб"}
{"url": "https://www.actualno.com/crime/d-r-ulija-bjankova-pochinalata-rodilka-e-imala-dve-pridrujavashti-zaboljavanija-news_690689.html", "text": "  Ренета Томова, която почина в сливенската болница след раждане, е имала две придружаващи заболявания. Това заяви д-р Юлия Бянкова, началник на отделението по реанимация във въпросната болница. . Ренета Томова е постъпила в реанимация с тежка дихателна недостатъчност в много тежко състояние. По-рано е направен скенер заради съмнение за белодробна емболия, съобщи още Бянкова в интервю за bTV.     Адвокатът по медицинско право Мария Шаркова коментира, че има модел на повтаряемост в начина, по който тези събития се комуникират.   \"Рядко диалогът се съсредоточава върху качеството на родилните грижи на България. У нас не се събира адекватна информация за оценка на качеството на родилните грижи, няма действащ АГ стандарт\", каза Шаркова и уточни, че всяка родилка изрично може да декларира отказ от определен вид лечение, като се подпише в специално одобрена декларация.\r\n\"Писахме си до 5 сантиметра разкритие, след раждането ми писа, че се чувства като премазана от ТИР. После ми разказа, че бебето е извадено от форцепс, че са я натискали лекарите по корема. Тя плачеше при всеки опит само да помръдне – а говорим за човек, занимавал се с конен спорт, с достатъчно травми и никога тя не се е оплаквала.\" Това заяви една от много близките приятелки на Ренета Томова – Надя Дренска.  Пред камерата на Нова телевизия бащата на Ренета – Петър, изрази съмнение дали не е имало счупено ребро, което е довело до фаталния изход. Заедно с майката те са категорични –    Дренска коментира, че Ренета е починала от белодробен оток.\r\n\"Надявам се прокуратурата да си свърши работата – искам да подчертая, че не искаме всички лекари да бъдат наричани убийци и да бъдат заклеймявани, но нека да се разбере какво се е случило. Не вярвам, че здрава жена отива да ражда и умира просто така\", подчерта Дренска.    \"В България няма ясно изразена концепция относно „натискането на корема”. Той е измислен през XIX век и у нас много рядко съм виждала в медицинска документация да бъде изрично отбелязан\", заяви акушерът Илона Нешкова.   \"Очевидно има някакъв проблем, когато българската жена влиза в болница да ражда – тя трябва да бъде обгрижвана и лекарският екип да се грижи за нея\", коментира един от собствениците на сайта „Майко мила” Красимира Хаджииванова. И добави – нека българските жени да изискват уважение към себе си.\r\nРенета Томова беше собственик на конна база „Табора”, която се намира край Сливен.", "date": "2018.08.20", "title": "Д-р Юлия Бянкова: Починалата родилка е имала две придружаващи заболявания"}
{"url": "https://www.actualno.com/asia/v-irak-veche-ima-razbiratelstvo-za-sledvashtoto-upravlenie-news_690675.html", "text": "  Четирите политически сили, които получиха най-много гласове на последните парламентарни избори в Ирак, се договориха за съставяне на коалиционно правителство, съобщи телевизия \"Ал Сумария\" според БГНЕС.     След преговори между „Саирун“ (54 места) на радикалния шиитски имам Муктада Садр, „Наср“ (42 места) на премиера Хайдар Абади, „Хикма“ (19 места) на влиятелния шиитски богослов Амар Хаким и „Ал Ватания” (21 места) на вицепрезидента Аяд Алауи беше постигната договореност за формирането на съюз „Ядро“, който да излъчи новото правителство. Постигнат е и консенсус относно политическата програма на бъдещото правителство.   Изборите за парламент на близкоизточната страна се проведоха на 12 май. Обвинения във фалшификации и нарушения на изборния процес доведоха до решение за повторно ръчно преброяване на подадените гласове. Върховният съд на Ирак одобри окончателните резултати от вота едва на 19 август.", "date": "2018.08.20", "title": "В Ирак вече има разбирателство за следващото управление"}
{"url": "https://www.actualno.com/balkani/vytreshnijat-ministyr-na-rumynija-se-izvini-na-bitite-protestirashti-news_690671.html", "text": "  Министърът на вътрешните работи на Румъния Кармен Дан се извини на пострадалите по време на антиправителствените протести на 10 август, предаде БГНЕС.     Най-масовият митинг в Букурещ завърши със сблъсъци с полицията и жандармерията, при които пострадаха 452 души. 70 от тях, включително 11 служители на жандармерията, бяха хоспитализирани.   \"Извинявам се на всички, които пострадаха, независимо дали става въпрос за граждани или полицейски служители\", заяви Дан.\r\nПо думите на министъра към момента са заведени над 20 наказателни дела, свързани с инцидентите. \"Уверявам ви, че през тези дни полицията и жандармерията направиха всичко възможно, за да разкрият провокаторите. В понеделник ще предоставя тази информация на прокуратурата\", добави ръководителят на румънското МВР.  В петък, 10 август, над 80 000 души излязоха на площад \"Виктория\" в центъра на румънската столица, за да се включат в протест против правителството. Протестиращите бяха основно хора, живеещи извън пределите на страната. Те са недоволни от промените в Наказателния кодекс, които облекчават преследването на случаи на корупция при държавни служители, данъчната система и пенсионната реформа, системата за социална помощ. Хората настояват също за развитие на икономиката, селското стопанство и предприемачеството, както и за въвеждането на електронно гласуване.   Напрежението ескалира, когато част от демонстрантите се опитаха да пробият загражденията. Полицията използва сълзотворен газ, за да ги разпръсне. При сблъсъците пострадаха 452 души. 70 от тях, включително 11 служители на жандармерията, са настанени в болница. По време на безредиците бяха задържани 33 души.\r\nПрезидентът и премиерът на страната се разминаха в оценките си за протеста и реакциите на органите на реда. Румънският президент Клаус Йоханис осъди действията на жандармерията срещу антиправителствената демонстрация. А румънският премиер Виорика Дънчила категорично осъди насилието по време на антиправителствената демонстрация. Според нея то е дело на \"организирани групи, които са се възползвали от гражданския протест\", а не на органите на реда.    ", "date": "2018.08.20", "title": "Вътрешният министър на Румъния се извини на битите протестиращи"}
{"url": "https://www.actualno.com/crime/vzriviha-bankomat-v-kazanlyk-news_690678.html", "text": "  Банкомат беше взривен тази нощ в Казанлък, предаде репортер на БГНЕС. Около 3 часа страшен тътен е събудил съседите в блок 31 на квартал \"Васил Левски\" в града на розите. На мястото на инцидента има множество полицейски служители и екипи на СОТ.     Не е ясно дали бандитите са успели да отмъкнат касетите с парите. От ударната вълна са изпотрошени стъклата на магазина, в който е монтиран банкомата. Всички входове и изходи на града са блокирани от полиция, проверява се всеки автомобил, който напуска града.   ", "date": "2018.08.20", "title": "Взривиха банкомат в Казанлък "}
{"url": "https://www.actualno.com/sciencelogy/ipad-grymna-i-rani-leko-trima-dushi-v-holandija-news_690674.html", "text": "  Трима души са леко ранени, след като таблет iPad, производство на технологичния гигант Apple, експлодира, предаде Анадолската агенция, цитирана от БГНЕС.     Инцидентът се е случил във фирмен магазин на Apple в холандската столица Амстердам.   Неизправна батерия е най-вероятната причина за експлозията.\r\nТримата пострадали са прегледани от пристигналите на място медицински екипи. Никой от тях не е хоспитализиран.  ", "date": "2018.08.20", "title": "iPad гръмна и рани леко трима души в Холандия"}
{"url": "https://www.actualno.com/america/vyv-venecuela-vdigat-minimalnata-zaplata-60-pyti-zaradi-hiperinflacijata-news_690679.html", "text": "  Президентът на Венецуела Николас Мадуро обяви, че от началото на септември минималната заплата в страната ще се повиши 60 пъти, предаде БГНЕС.     В петък, 17 август, Мадуро каза, че минималната заплата ще бъде вързана към националната криптовалута петро. Размерът ѝ ще бъде фиксиран на половин петро, което се равнява на 1 800 нови боливара или 180 млн. стари боливара. От днес в латиноамериканската държава се извършва деноминация на паричната единица, при която от боливара отпадат пет нули. Най-едрата банкнота ще бъде 500 боливара.   В момента минималната заплата е едва 3 млн. боливара (30 нови боливара).\r\nМадуро обяви още, че в страната в обръщение ще бъдат едновременно две парични единици — боливар и петро. Старите купюри също ще останат в обращение до изчерпване на тяхната наличност. Новият боливар ще бъде привързан към петрото като всеки ден от Централната банка ще публикуват официалния обменен курс.  ", "date": "2018.08.20", "title": "Във Венецуела вдигат минималната заплата 60 пъти - заради хиперинфлацията"}
{"url": "https://www.actualno.com/asia/iranski-ministyr-ironizira-sasht-zaradi-jadrenoto-sporazumenie-news_690681.html", "text": "  Решението на Техеран да се съгласи на ядрената сделка от 2015 година вероятно е било грешка, тъй като САЩ имат болезнена зависимост към въвеждането на санкции срещу други страни, заяви в интервю за телевизия CNN министърът на външните работи на Иран Джавад Зариф.     Помолен да коментира Съвместния всеобхватен план за действие (СВПД) Зариф каза, че \"вероятно това е било една от грешките\" във външната политика на неговата страна, предаде БГНЕС.   \"Ние смятахме, че САЩ вече са разбрали, че санкциите действително пораждат икономически затруднения, но не водят до очакваните резултати в сферата на политиката. Мислех, че американците са усвоили този урок. За съжаление съм се заблуждавал\", подчерта иранският министър.\r\n\"Смятам, че в САЩ има едно заболяваме - това е пристрастяването към санкции. Даже по времето на администрацията на Обама, САЩ отделяха повече внимание на запазването на тези санкции, които не са отменени, отколкото на изпълняването на задълженията си във връзка с вече свалените санкции\", заключи Зариф.  Американските санкции срещу Техеран бяха повторно въведени на 7 август и включват редица мерки срещу автомобилната индустрия, търговията със злато и метали. Втори пакет санкции ще влязат в сила на 5 ноември. Те са насочени към сектора енергетика и особено до търговията с нефтопродукти, както и към финансовите транзакции на Централната банка на Иран. Всички останали участници в споразумението от 2015 година - Русия, Китай, Франция, Германия и Великобритания – не подкрепиха излизането на Съединените щати от СВПД и продължават да настояват на спазването на постигнатите договорености.   ", "date": "2018.08.20", "title": "Ирански министър иронизира САЩ заради ядреното споразумение"}
{"url": "https://www.actualno.com/cite/otnovo-dejstvame-sledvaritelno-news_690692.html", "text": "  \"Отново действаме следварително. След като хората са си плащали вноските те трябва да си получат парите от българския гаранционен фонд, а след това той да си урежда отношенията с кипърския фонд.\" Това каза в ефира на bTV омбудсманът Мая Манолова във връзка с фалита на застрахователна компания \"Олимпик\".     По думите ѝ гражданите са напълно прави да се възмущават:   \"Те са изпълнили задължението си, очевидно държавата не се е справила със ситуацията и сега са длъжни да плащат втори път.\"", "date": "2018.08.20", "title": "Отново действаме следварително"}
{"url": "https://www.actualno.com/asia/razdeleni-korejski-semejstva-shte-se-sreshtnat-za-pryv-pyt-ot-godini-news_690677.html", "text": "  Южнокорейските участници в първата за последните почти три години среща на семейства, разделени от Корейската война, отпътуваха за мястото на нейното провеждане, предаде агенция \"Йонхап\". Началото на срещата е насрочено за 15 часа местно време (9 часа българско време) в планинския курорт Кимгансан, уточнява БГНЕС.     Срещата на семействата, разделени от Корейската война, ще протече на два етапа. Първият ще продължи от понеделник до сряда, а вторият от петък до неделя. По информация от Министерството на обединението на Южна Кория в събитието ще вземат участие около 250 души от двете страни, като възрастта на повечето от тях надхвърля 80 години.   От средата на 80-те години на XX век Южна Корея и КНДР организираха над десет подобни срещи, в които взеха участие над 21,7 хиляди корейци. Първата среща се състоя през 1985 година, а следващата чак през 2000 година. Споразумение за възобновяване на срещите беше постигнато през юни тази година по време на преговори под егидата Червения кръст.\r\nОколо 57 хил. южнокорейци имат роднини в северната част на полуострова.  ", "date": "2018.08.20", "title": "Разделени корейски семейства ще се срещнат за пръв път от години"}
