{"url": "https://www.actualno.com/health/kakvo-shte-se-sluchi-s-tjaloto-ni-ako-sprem-da-jadem-zahar-news_719167.html", "text": "  Захарта се крие в неподозирани хранителни продукти. Оказва се, че приемаме до 900 калории дневно само от захар, което изобщо не е малко, особено ако искате да свалите накой килограм.     Захарта не е полезна за тялото ви, а и съдържа прекалено много калории, които в последствие се превръщат в излишни килограми. Приготвили сме някои факти, които може би ще ви накарат да спрете да ядете захар завинаги.    При голяма част от хората, неприятните пъпки се дължат на консумацията на прекалено много захар. Захарта има силата да възпали всичко, в това число и кожата ви. Дори да се откажете само от подсладените и също толкова вредни газирани напитки, ще видите разлика в състоянието на кожата си много скоро. А ако спрете захарта напълно, ще се радвате на свежа и чиста кожа. Захарта повишава нивото на инсулин, което от своя страна повишава кръвното налягане и пулса. Ако спрете захарта, лошия холестерол ще намалее с 10%, а триглицеридите с 20-30%.        Много хора си мислят, че захарта подобрява настроението и обикновено сладките хранителни продукти са най-често консумираните в период на депресия. Това обаче не е така и всъщност сладкото изобщо не ви успокоява, просто спрете да се заблуждавате. Ако спрете да си позволявате „малко шоколадче“, когато не се чувствате психически добре, тялото ви ще свикне. Захарта образува мазнинен слой около черния дроб, което пречи на работата на панкреаса, който от своя страна отговаря за инсулина. Ако спрете захарта, постепенно тялото ви ще обработи ненужните количества, които са се натрупали в тялото си и ще влезете във форма, а диабетът ще стои на страна от вас.       Много хора се заблуждават, че сладкото дава енергия. Да, дава, но тя е нестабилна и след много малко време пак се чувствате изморени. Много е важно да спрете да хапвате сладко след обяд, защото това ви пречи да се наспите добре през нощта. Опитайте се да замените сладкишите с фреш или някакъв плод и само след няколко седмици ще осъзнаете колко по-добре се чувствате. Прекалената консумация на захар пречи на комуникацията между мозъчните клетки. Това възпрепядства умението за учене и запаметяване. Ако искате да сте умни не яжте захар и опитайте да откажете и децата си от нея. Ако спрете захарта, ще започнете да се концентрирате върху по-здравословни храни и неусетно ще свалите излишните килограми.", "date": "2019.01.30", "title": "Какво ще се случи с тялото ни, ако спрем да ядем захар"}
{"url": "https://www.actualno.com/starazagora/stara-zagora-s-naj-niski-stavki-na-avtomobilnija-danyk-news_719206.html", "text": "   Това заяви за Диян Димитров, председател на постоянната комисия по финанси и бюджет на Общинския съвет в града.     При определянето на ставките за имуществения и екологичния компонент основната цел е била да не се натоварват гражданите и да не се създава социално напрежение. Затова и разчетите предвиждат сумата, която се събира от данъка и през 2019 г. да е 6,8 милиона лева, колкото е била и през последната година.   Имущественият компонент - годината на производство на колата и нейната мощност, ще бъде с коефициент от 0,1 до 0,4 промила. За екологичния компонент са предложени най-ниските коефициенти за автомобилите без екологична категория и с екологични категории \"Евро 1\" и \"Евро 2\" - 1,1 промила, и за “Евро 3\" - 1 промил. За останалите четири екологични категории коефициентите са съответно 0,9 промила за “Евро 4\", 0,7 - за \"Евро 5\" и 0,5 - за \"Евро 6\" и \"ЕЕV\".\r\n“Намаляване на данъка ще има за собствениците на коли до 5 години и с голяма мощност на двигателя”, обясни Диян Димитров. Той съобщи, че засега няма друго внесено предложение за данъка върху моторните превозни средства. На заседанието на Общинския съвет утре обаче е възможно да се внесат такива.  ", "date": "2019.01.30", "title": "Стара Загора с най-ниски ставки на автомобилния данък"}
{"url": "https://www.actualno.com/politics/rumen-radev-e-na-poseshtenie-pri-portugalskija-si-kolega-news_719214.html", "text": "   съобщиха от пресцентъра на президентството.     В манастира „Жеронимош“ Румен Радев положи венец и отдаде почит пред паметта на големия португалски поет Луиш Ваш ди Камойнш   На срещата на двамата президенти в двореца „Белем“ държавният глава Румен Радев ще постави въпроса за подготвяния пакет Мобилност-1, който засяга интересите на десетки хиляди български граждани и има огромен ефект върху българската икономика, растежа на националния доход и заетостта. България и Португалия споделят сходни позиции, че приемането на пакета ще има негативен ефект за редица европейски държави и не съответства на фундаментални европейски ценности, принципи и политики. Румен Радев вече изрази българската позиция по темата в писмо до председателя на Европейския парламент Антонио Таяни преди гласуването на документа.\r\nОчаква се Румен Радев и Марсело Ребело де Соуза да обсъдят и миграционния натиск към Европа и реформирането на европейската политика за предоставяне на убежище, което да облекчи държавите, които охраняват външните европейски граници.  ", "date": "2019.01.30", "title": "Румен Радев е на посещение при португалския си колега"}
{"url": "https://www.actualno.com/politics/tomislav-donchev-razporedi-proverka-na-proekta-za-largoto-news_719217.html", "text": "        „Проверка на място, на всички разходи и документация, за да видим дали в него има нередности”, каза той, цитиран от bTV.   Дончев подчерта, че „не работи лековато” и не може да се довери само на твърденията, които Елена Йончева от БСП изнесе. Той увери, че отговорните институции ще си свършат работата.\r\n„В тази система, където има много пари, които трябва да се изразходват в полза на обществото, винаги е имало опити за натиск. Въпрос на мъжкарско поведение е да не им се поддаваш. Много не ми се иска парламентът да участва в тези форми на натиск“, подчерта вицепремиерът.  Дончев поясни още, че е показал документи с подпис на министъра тогава, искова молба до съда да бъдат търсени въпросните пари като неустойка от фирмата.\r\n„Това изключва всякаква хипотеза някой да е бил корумпиран. Щом гониш някой в съда и търсиш да си прибереш неустойката, как може образно да си в завера с него“, заяви Дончев.   ", "date": "2019.01.30", "title": "Томислав Дончев разпореди проверка на проекта за Ларгото"}
{"url": "https://www.actualno.com/sciencelogy/skoro-facebook-shte-raboti-s-telus-v-sofija-a-spored-prouchvane-na-telus-mladite-iskat-gyvkavo-rabotno-vreme-news_719208.html", "text": "  \"Ще работим съвместно с Facebook. Със сигурност ще растем в София в партньорство, но повече детайли на този етап не можем да дадем, заради клаузи за конфиденциалност\". Това заяви пред Кристина Иванова, вицепрезидент \"Операции\" на .  Помолена да каже поне , тя съобщи, че следващите седмици се очаква да стартират съвместно работа, но не уточни друго, освен, че няма да е следващата седмица. \"Няма да имаме възможност да споделяме повече детайли\", каза тя.     Делът на младите хора, които работят докато учат в България, е все още нисък в сравнение с други държави, коментира Кристина Иванова. По думите ѝ младите хора всъщност не знаят какви възможности имат за работа и се ориентират  към хотелиерство, ресторантьорство, без да търсят толкова кариерно развитие, колкото заплата. \"Трябва да ни притеснява тази тенденция, защото за младите хора има все повече възможности за развитие на хубава работа и на трудов договор, което за съжаление те не отчитат, а първата работа наистина има значение\", каза тя.\r\nЗапитана как да се преодолее тази неинформираност, тя сподели опита на TELUS – \"ние като компания предоставяме информация и на младежите и на техните родители какви са възможностите в нови индустрии като нашата. Нашата индустрия е нова, едва в последните десетина години се развива и предлага изключително добри възможности и придобивки, обучения, които младите хора могат да преминат и това да им създаде много добри перспективи в бъдещето\".   Кристина Иванова съобщи още, че компанията  организира доста кампании за завръщане на българите в страната и дискусии по проблематиката. \"Нашата роля е по-скоро да започне този диалог. Естествено, че без помощта на държавата ще ни е много трудно\", добави тя.  TELUS International Europe предприема скоро , насочена главно към младите хора, които завършват училище.“ Повечето млади хора започват първата си работа непосредствено след като завършат гимназия или започнат обучение в университет, така че нашата кампания ще е повече насочена към гимназиите, за да им да дем повече информация за възможностите които съществуват за тях, поясни Иванова. Тя подчерта, че това, което липсва в нашата образователна система, е практическият опит, а TELUS предлага работа на гъвкаво работно време и задълбочаване и разширяване на знанията. Целта е младите хора да придобият нови професионални умения, които да им помогнат и в периода на тяхното образование.\r\n19-годишен студент по право, който работи в компанията като телеагент на 4 часа при гъвкаво работно време сподели, че е много доволен, тъй като работата му е отговорна и интересна, освен това практикува двата си езика – немски и английски.\r\n87% от младежите у нас биха искали да работят на гъвкаво работно време. Това показват резултати от инициирано от TELUS International в България, което беше представено пред журналисти в офиса на компанията.     Снимка: TELUS International   Статистиката показва още, че 41% от анкетираните младежи приемат, че първата работа обичайно е в обслужващата сфера, ниско заплатена и непрестижна, като не допринася за развитие на особени умения.\r\nМалко от младежите и техните родители са запознати с алтернативата, която (business process outsourcing – BPO индустрията) предлага за първа работа на младите хора, в която те да практикуват изучаваните от тях езици, както и да се развиват професионални умения.\r\nПроучването беше представено като част от началото на инициатива на TELUS International, която стартира с цел да запознае младите хора с възможностите за работа в аутсорсинг сектора, който е с едни от най-бързите темпове на ръст у нас.\r\nКомпанията е най-големият работодател в него с над 3000 служители в София и Пловдив. Сред клиентите й са едни от най-големите технологични брандове и международни компании в света, а средната възраст на служителите ѝ е 25 години. Над 70% от мениджърите са започнали кариерния си път в нея от най-ниската стартова позиция.   „Чрез кампанията „Твоята първа работа има значение“ ние се стремим да повлияем трайно върху нагласите на младежите и техните родители към първата работа и нейната важност“, коментира Юлиян Милев, вицепрезидент „Финанси“ на TELUS International Europe. Специално за младежите, търсещи работа  компанията е създала сайт “.", "date": "2019.01.30", "title": "Скоро Facebook ще работи с TELUS в София, а според проучване на TELUS младите искат гъвкаво работно време"}
{"url": "https://www.actualno.com/cinema/rejisioryt-pityr-djaksyn-shte-snima-film-za-bijtyls-news_719218.html", "text": "  Режисьорът на трилогията  “Властелинът на пръстените”, новозеландецът Питър Джаксън, обяви, че  работи върху нов документален филм за групата „Бийтълс“. За основа на филма са  послужили много часове снимане на четиримата от Ливърпул в звукозаписно  студио за нестартирала телевизионна програма, направени преди половин  век - през януари 1969 г., но така и останали публично неоповестени.  \"Имаме 55 часа видеоматериал, които никога не са били показвани и 140  часа аудиоматериал\", цитира ТАСС режисьорът. \"Това е като машина на  времето, която ни връща в 1969 г., сякаш седим в студиото, гледайки  четирима приятели заедно да създават страхотна музика\", коментира  Джаксън. Режисьорът обяви работата си  по новия проект в деня, когато феновете на „Бийтълс“ празнуват  50-годишнината от последната публична изява на своите идоли. На 30  януари 1969 г. Ливърпулската четворка в лицето на Джон Ленън, Пол  Маккартни, Джордж Харисън и Ринго Стар направиха необявен 42-минутен  концерт в Лондон, който се състоя на покрива на звукозаписното студио  „Епъл Рекърдс“. Зрители на това концертно  представление са приятели на музикантите от групата, както и офисни  служители, гледали шоуто от прозорците и покривите на съседните сгради.  Нито зрителите, нито самите музиканти са подозирали, че групата никога  повече няма да се събере пред публика, въпреки че музикантите  продължават студийната работа повече от година след този концерт.     ", "date": "2019.01.30", "title": "Режисьорът Питър Джаксън ще снима филм за \"Бийтълс\""}
{"url": "https://www.actualno.com/society/novinite-naj-vajnoto-za-denja-30-januari-news_719197.html", "text": "   Редакционният екип нa ви представя най-важните новини за изминалия ден, 30 януари.       През 2016 година сегашният министър на културата Боил Банов, тогава зам.-министър на културата, е действал с цел \"да опрости\" 700 000 лева (почти за същата сума е и обвинението за пране на пари срещу Елена Йончева - бел. ред.), които би трябвало да бъдат наложени като санкция за проекта за ремонт на Ларгото, проект \"Античен комплекс Сердика\". Банов е давал указания как да се подправят документи - на държавни служители. Това заяви депутатът от БСП Елена Йончева на специална пресконференция, която беше обещана в началото на седмицата с мото \"разкритие на корупция по високите етажи на властта\". , обяви Вежди Рашидов, който беше тогавашен министър.  A пълния текст от разговора  Нямам отношение към записи. Изказванията на г-н Банов и г-н Рашидов приемам като клевета, каквато са те явно, за което съм предприел мерки за завеждане на дела за набеждаване и клевета. Това заяви бившият служител на Министерство на културата Ангел Ангелков, за когото настоящият министър Боил Банов заяви, че го е рекетирал в продължение на 4 години.     Има проверка по отношение на председателя на Върховния касационен съд (ВКС) Лозан Панов и дали той е нарушил Закона за съдебната власт в частта му \"частен интерес при изпълнение на служебни задължения\". Това де факто потвърдиха от Инспектората на Висшия съдебен съвет (ИВСС) пред Actualno.com. Сдобилата се с печална слава „Джи Пи Груп“ след аферата \"Джи Пи Гейт\", довела до обвинение за пране на пари на един от съдружниците в компанията Георги Василев, отново се появи в журналистическо разследване. Темата пак е обществена поръчка – този път за рехабилитация на жп линията Пловдив – Бургас, възложена от НКЖИ, а стойността на поръчката е малко над 195 млн. лева без ДДС.    Правителството прие план за действие на Република България за прилагане на споразумението за оттегляне на Обединеното кралство Великобритания и Северна Ирландия от ЕС, както и план за действие на Република България за оттегляне на от ЕС без споразумение, съобщиха от правителствената пресслужба. Глоба от 160 лева ще бъде налагана на всеки български гражданин, който не се включи в следващото национално преброяване. Това е записано в Закона за преброяването на населението и жилищния фонд, който беше приет единодушно от Народното събрание на първо четене. Светият синод ще получи по бюджета си средствата за заплати. Ще бъдат отпуснати допълнителни 5 млн. лева по бюджета на Министерски съвет за 2019 година, съобщи премиерът Бойко Борисов преди днешното заседание. Най-сериозният фактор за замърсяване на въздуха в България са отделяните вредни емисии при битово отопление и мерките на национално и местно ниво не са насочени точно към овладяване на този конкретен проблем. Това показва доклад Сметната палата, направен съвместно с Европейската сметна палата и още 14 сметни палати на страни-членки на ЕС. Средно шестима мигранти са загивали всеки ден през 2018 година в опит да прекосят Средиземно море, се казва в доклад на ООН. Докладът се появява след последната колизия, свързана с мигрантската криза, в която седем европейски страни се съгласиха да сложат край на проблема с 47 спасени мигранти, заседнали в хуманитарна лодка в продължение на 12 дни.", "date": "2019.01.30", "title": "Новините: Най-важното за деня, 30 януари"}
{"url": "https://www.actualno.com/business/ekskurzovodi-nastojaha-pred-angelkova-za-zveno-za-kontrol-v-turizma-news_719224.html", "text": "  Министърът на туризма Николина  Ангелкова проведе работна среща с ръководството на Съюза на  екскурзоводите в България от град Варна. Най-старата екскурзоводска  организация у нас е създадена през 1990 г., отбеляза председателят на УС  Христина Неделчева. Министър Ангелкова изтъкна  голямото значение на екскурзоводската професия за популяризиране на  страната ни и запозна представителите на организацията с приоритетите в  работата на министерството. Поставяме сериозен фокус върху вътрешния  туризъм и в сътрудничество с общините ще работим за популяризиране на  по-неизвестни, но изключително ценни туристически забележителности,  подчерта тя, цитирана от Министерството на туризма. Регионите са  съхранили уникални занаяти, ритуали и културни традиции. В това  отношение посредничеството на екскурзоводите е много ценно, стана ясно  от думите й. Ангелкова открои  важността на професията за разкриване богатствата на културата на  България, като приветства амбицията на организацията в тази дейност да  бъдат привлечени повече млади хора. Представителите на Съюза на  екскурзоводите изразиха убеждението си, че чрез звено за контрол в  туризма ще се гарантира качеството на туристическия продукт. Те  приведоха факти, че подобни структури работят в повечето развити  туристически държави. На срещата бяха обсъдени  възможности, които да представят по-пълно богатствата на  културно-историческите обекти пред българските и чуждестранните туристи.  Екскурзоводите, вписани в Националния туристически регистър, изразиха  желанието  да подпомогнат с опита си за преглед на готовността на  туристическите обекти в страната преди началото на активните сезони.     ", "date": "2019.01.30", "title": "Екскурзоводи настояха пред Ангелкова за звено за контрол в туризма"}
{"url": "https://www.actualno.com/crime/2-godishno-dete-pochina-ot-dihatelna-nedostatychnost-v-pazardjik-news_719213.html", "text": "   съобщи bTV.     Момичето е било прието в много тежко състояние със симптоми на пневмония. Починало е за часове.   Детето е било транспортирано от велинградската болница. От РЗИ-Пазарджик уточниха, че преди две седмици детето е било хоспитализирано със симптоми на , а след това – изписано.\r\nПреди няколко дни обаче състоянието му рязко се влошило.  ", "date": "2019.01.30", "title": "2-годишно дете почина от дихателна недостатъчност в Пазарджик"}
{"url": "https://www.actualno.com/politics/slujiteljat-za-kogoto-banov-tvyrdi-che-go-e-reketiral-zavejdam-dela-za-kleveta-news_719209.html", "text": "   Това заяви бившият служител на Министерство на културата Ангел Ангелков, за когото настоящият министър заяви, че го е рекетирал в продължение на 4 години.     \"Заявявам, че до този момент, като държавен служител никога не съм уволняван. Получавал съм най-високи оценки за качеството на моята работа, което е обективно проверимо във всяко министерство или агенция, в която съм бил служител\", каза Ангелков пред БНТ.   \"Предвид започналата прокурорска проверка бих дал само показания пред съответния прокурор, ако бъда поканен в качеството на свидетел. Дали и кого са дали на съд от Министерство на културата не мога да знам, защото отдавна съм напуснал Министерство на културата\", допълва той.\r\nПрипомняме, че по-рано днес депутатът от БСП изнесе информация, за която твърди, че уличава Боил Банов в корупция. По думите ѝ той като зам.-министър е действал с цел \"да опрости\" 700 000 лева, които би трябвало да бъдат наложени като санкция за проекта за ремонт на Ларгото, проект \"Античен комплекс Сердика\". Банов е давал указания как да се подправят документи - на държавни служители. Йончева пусна и запис с гласа на министъра.  Самият коментира: \"Това, което е скалъпено в момента - от 4 години съм рекетиран с някакви записи, лицето се казва Ангел Ангелов и беше директор на Дирекция „Европейски програми и проекти“ в Министерството на културата. Вежди Рашидов го уволни за поредица гафове, несправяне, включително и хипотези за записи. Така, че от 4 години съм рекетиран с този запис, само че всички, които работя с мен знаят, че аз не се поддавам на рекет. Тези евтини компромати не правят чест на никой“. ", "date": "2019.01.30", "title": "Служителят, за когото Банов твърди, че го е рекетирал: Завеждам дела за клевета"}
{"url": "https://www.actualno.com/africa/oon-sredno-shestima-migranti-umirat-vseki-den-v-sredizemno-more-news_719168.html", "text": "  Средно шестима мигранти са загивали всеки ден през 2018 година в опит да прекосят Средиземно море, се казва в доклад на ООН.     По-рано италианските власти съобщи за намаляване на общия общ брой смъртни случаи през миналата година, поради намаляване на общия брой, пресичащи въпросната територия. Но процентът на смъртните случаи се е увеличил до един на всеки 14 пристигащи през 2018 г. - от един на 38 година по-рано, предаде БГНЕС.\r\nДокладът се появява след последната колизия, свързана с мигрантската криза, в която седем европейски страни се съгласиха да сложат край на проблема с 47 спасени мигранти, заседнали в хуманитарна лодка в продължение на 12 дни.\r\nГерманската хуманитарна организация Сий Уоч изправи Италия пред Европейския съд по правата на човека след като изтегли мигрантите от Средиземно море близо до Либия на 19 януари.  Популисткото италианско правителство, което заема твърда позиция за мигрантските лодки, отказа да позволи на лодката Сий-Уоч 3 да акостира, така че тя остана блокирана край Сицилия.   След това италианският премиер Джузепе Конте съобщи, че на 47-те мигранти ще бъде разрешено да слязат, след като \"списъкът на приятелските страни\", включително Италия, се съгласи да ги вземе.     Италианският министър на вътрешните работи Матео Салвини е гласът на опозицията на страната му към имиграцията, което е ключова част от предизборната му кампания.\r\nВ писмо, публикувано в италианския вестник „Куриере дала Сера“, той пише: \"През 2018 г. има по-малко смъртни случаи, 23 370 акостирания в сравнение с 119 369 за предходната година. Тенденцията се потвърждава и в първите няколко седмици на 2019 г. \"\r\nНо последният доклад на Агенцията на ООН за бежанците (UNHCR) подчертава по-високия процент на смъртните случаи сред тези, които предприемат пътуване, като посочва трудностите, пред които са изправени хуманитарните спасителни групи като причина.   \"Вероятно намаляването на капацитета за търсене и спасяване, заедно с некоординиран и непредсказуем отговор за влизане в пристанищата, е довело до увеличаване на смъртността\", се казва в доклада.\r\nПриблизително 2 275 души са загинали в предприетите пътувания през 2018 г., което е средно повече от шест всеки ден, уточнява ВВС.   Броят на загиналите е особено висок по маршрута към Испания, като е над четири пъти по-голям от този за 2017 година. В доклада се казва, че отказът на Италия да приеме мигранти, спасени от либийското крайбрежие, съвпада с намалените операции за издирване и спасяване от европейските кораби – успоредно с това се наблюдава повишаване на \"прихващанията\" от страна на либийската брегова охрана.   В доклада се казва също, че тези хора са били прехвърлени в центрове за задържане, където са изправени пред \"ужасяващи\" условия.\r\n\"Задържаните са имали ограничен достъп до храна, а има и чести съобщения за избухване на туберкулоза“, се казва в доклада.\r\nПо отношение на спасените от европейски кораби, докладът критикува липсата на координиран отговор за тяхната съдба.\r\n\"При много случаи голям брой травмирани и болни хора са държани в морето в продължение на дни, преди да бъде дадено разрешение за слизане\", се казва в него.\r\nТой препоръчва да се засилят операциите по издирване и спасяване - но също така, в знак на \"солидарност\" между европейските нации трябва да се позволи преместването на търсещите убежище в други държави от ЕС, за да се облекчи тежестта на онези, които се занимават с \"непропорционален брой молби за убежище\".", "date": "2019.01.30", "title": "ООН: Средно шестима мигранти умират всеки ден в Средиземно море"}
{"url": "https://www.actualno.com/politics/bychvarova-useshtaneto-za-korupcija-e-subektivno-news_719219.html", "text": "   Така Румяна Бъчварова, началник на кабинета на премиера, коментира обвиненията на за корупция, извършена от настоящия министър на културата Боил Банов.     \"Това, което съвсем човешки ме притеснява е, че това нагнетяване на напрежението рефлектира върху обществените нагласи. В деня на Конгреса БСП обяви, че ще извади разследване срещу Министерски съвет и корупционни практики при министри. МС е колективен орган, изричайки по този начин, ти вменяваш колективна вина. В крайна сметка, днес се оказа, че става въпрос за един министър. Виждаме подвеждане и нагнетяване на напрежението по един некоректен начин. \", заяви Бъчварова пред БНТ.   По думите ѝ има една граница на допустимост, на личен морал, която не може да бъде прекрачена. Не може поне да не си потърсил този, когото обвиняваш. Това е яростна, крайна безогледна политическа кампания, каза още началникът на кабинета на Борисов.\r\nНа въпрос дали ще бъде отстранен от длъжност, Бъчварова заяви, че още днес той е бил готов да си подаде оставката, но   Относно доклад за усещането за корупция у нас, Бъчварова заяви, че  коментира тя.   За предстоящите евроизбори тя заяви, че ГЕРБ е партията, която има най-големи основания да се бори за вота на избирателите, защото е показала най-силно проевропейско поведение и доказала, че може да защитава българския интерес и в Брюксел.    На въпрос дали ни очакват предсрочни избори, Бъчварова заяви, че от една година всички, които са опозиция на ГЕРБ, говорят за предсрочни избори ", "date": "2019.01.30", "title": "Бъчварова: Усещането за корупция е субективно"}
{"url": "https://www.actualno.com/crime/mvr-se-pohvali-s-uspehi-v-borbata-sreshtu-futbolnoto-huliganstvo-news_719205.html", "text": "   са изводите от обобщените данни на Главната дирекция „Национална полиция“ за есенните полусезони на 2017/2018 г. и на 2018/2019 г.     От статистиката става ясно, че а извършените правонарушения са по-малко. До голяма степен за подобряването на ситуацията около големите футболни срещи и спортни мероприятия допринася и промененото законодателство, твърдят от МВР.   От есента на 2018 г. са в сила приетите промени в Закона за опазване на обществения ред при провеждането на спортни мероприятия. С тях се даде възможност за повишаване на ефективността на полицейската дейност.\r\nСтатистиката сочи почти на такива – от 776 за есенния полусезон на 2017/2018 г. през последния са регистрирани 412 случая.  Повишена е административнонаказателната дейност, което е видно от двойното увеличение на наложените наказания – от 18 за есенния полусезон на 2017/2018 г. през настоящия те са вече 39.  – в 28 от всичките 39 случая, но вече има и наказани с полагане на безвъзмезден труд в полза на обществото – 10 случая.\r\nПочти два пъти е увеличението и на броя на наложените принудителни административни мерки – от общо 22 за есенния полусезон на 2017/2018 г., през този полусезон подобни са наложени на 39 лица. Такава мярка има изключителен превантивен и възпиращ ефект, тъй като онези, на които тя е налагана, не могат да посещават футболни срещи за срок от една до пет години в България и чужбина   ", "date": "2019.01.30", "title": "МВР се похвали с успехи в борбата срещу футболното хулиганство"}
{"url": "https://www.actualno.com/moresport/vreme-e-za-oshte-po-golemi-uspehi-ubeden-e-albert-popov-news_719228.html", "text": "   Това заяви скиорът Алберт Попов пред Нова телевизия.     Последната седмица той успя да върне България . Попов завърши на шесто място в слалома за Световната купа в Шладминг и накара цяла България да се гордее с постижението му.   „С всяка година ставах все по-бърз, а целите започнаха да стават все по-големи. В един момент с треньора ми, Ивайло Борисов, осъзнахме, че сме на крачка от световния елит, но трябва да тренираме правилно”, каза още Алберт Попов.  По думите му, за да си конкурентноспособен трябва да тренираш целогодишно. Според него спортът може да му е отнел някои неща, но му е дал страшно много. „Иска ми се да можех да съм по-близо до семейството и приятелите ми. Прекарвам доста голяма част от времето си в тренировки в чужбина, тъй като тук няма целогодишно сняг. Тренираме около 200 дни годишно”, заяви още състезателят Попов.", "date": "2019.01.30", "title": "Време е за още по-големи успехи, убеден е Алберт Попов"}
{"url": "https://www.actualno.com/business/bivoly-pak-se-priceli-v-dji-pi-grup-zaradi-porychka-za-jp-linija-news_719134.html", "text": "  Сдобилата се с печална слава „Джи Пи Груп“ след , довела до обвинение за пране на пари на един от Георги Василев, отново се появи в журналистическо разследване. Темата пак е обществена поръчка – този път за рехабилитация на жп линията Пловдив – Бургас, възложена от НКЖИ, а стойността на поръчката е малко над 195 млн. лева без ДДС.     Според разследващия сайт \"Биволъ\", който оповести историята, \"Джи Пи Груп\", която печели поръчката заедно с Bombardier Poland, всъщност не трябва да я спечели. И причината е, че Bombardier Poland не са доказали, че имат опит в изграждането и въвеждането в експлоатация на GSM-R системи.   Съгласно информацията в материала на \"Биволъ\", като доказателство за опит Bombardier Poland  са посочили участие в проекта \"Модернизация на железопътната линия Е30, Етап II. Пилотно внедряване на ERTMS в Полша в участъка Легница (Legnica) – Веглинец (Węgliniec) – Биелава долна (Bielawa Dolna)\", който е приключил през 2015 година. Началникът на отдела за управление на мрежата GSM-R на Полските железници Гжегож Варковски официално отговаря на запитване на сайта за разследваща журналистика, че Bombardier Transportation Polska не е участвала в търга за вндеряване на GSM-R мрежа в участъка Легница (Legnica) – Веглинец (Węgliniec) – Биелава долна (Bielawa Dolna).  Мрежата била изградена от австрийската фирма \"Капш\", която изпълни проекта за електронните винетки в България. На на австрийската компания има и прессъобщение.\r\nСкандално обаче – а имат такива правомощия съгласно Закона за обществените поръчки (ЗОП), когато предметът на обществена поръчка е сложен или е със специално предназначение.  Резултатите, които трябва да бъдат постигнати от изпълнението на поръчката за модернизация на 293 километра жп. линия Пловдив - Бургас, са изграждането на съвременни системи за сигнализация в гарите и междугарията в участъка. Гарите са 19 на брой. Модернизацията им включва внедряването на маршрутно-компютърни централизации, нови външни сигнализационни съоръжения и кабели, както и диспечерска централизация и ETCS. Според заложеното от НКЖИ, изпълнителят трябва да изгради модерни системи за телекомуникации в гарите и междугарията, базирани на оптични кабели, включващи преносни мрежи, гарови и диспечерски устройства, телефонни централи и мрежа GSM-R.", "date": "2019.01.30", "title": "\"Биволъ\" пак се прицели в \"Джи Пи Груп\" - заради поръчка за жп линия"}
{"url": "https://www.actualno.com/society/samo-350-bejanci-sa-vlezli-u-nas-ot-turcija-prez-2018-g-hvali-se-mvr-news_719233.html", "text": "   Тези данни бяха оповестени при посещение на ГКПП „Капитан Андреево” на вътрешния министър Младен Маринов и министъра на имиграцията и интеграцията на Кралство Дания Ингер Стьойберг.     В същото време обаче бе отчетено, че миграционният натиск на границата ни с се е увеличил. Там са хванати 40% от всички опитали се да влязат у нас нелегално.   „Управлението на е много важно за сигурността на цяла Европа. Нашата цел е да покажем на партньорите от ЕС, че гледаме сериозно на задачата, която България има и охранява надеждно външната граница на ЕС“, каза Маринов, цитиран от пресцентъра на ведомството си.\r\nДвамата министри посетиха  граничната бразда при „Капитан Андреево” и инспектираха защитните  съоръжения и техниката, с която службите работят, подпомагани от екипи на „Фронтекс”.  Маринов посочи, че към  момента цялото съоръжение е в изправност. \"При установяване на нарушени участъци охраната се усилва с технически средства и физическо присъствие, така че да не се допусне слабост в цялата система. Видеонаблюдението работи и в момента се надгражда последния модул за сензорното обезпечаване\", допълни вътрешният министър на България.\r\nДания е сред държавите, които подкрепят членството на България в Шенген.   „Европа е зависима от това България да извършва граничния контрол по добър начин и впечатлението, с което останах след визитата си тук, е, че това наистина се прави по един професионален и ефективен начин”, каза Ингер Стьойберг.    ", "date": "2019.01.30", "title": "Само 350 бежанци са влезли у нас от Турция през 2018 г., хвали се МВР"}
{"url": "https://www.actualno.com/crime/kyshta-se-sruti-i-rani-dete-news_719179.html", "text": "  Стена от срутила се къща е паднала върху 10-годишно момче. Детето е със счупени крайници. Инцидентът е станал в с. Микрево, община Струмяни към 14.15 ч., съобщава БГНЕС.     На този етап се знае, че момчето има фрактури на долните крайници. Към мястото на инцидента пътува автомобил на Спешна помощ. Детето ще бъде транспортирано в МБАЛ Благоевград.   Инцидентът е станал в района на църквата в селото.", "date": "2019.01.30", "title": "Къща се срути и рани дете"}
{"url": "https://www.actualno.com/curious/dneven-horoskop-za-31-januari-news_719108.html", "text": "        През този ден е много важно да сте любезни и да се усмихвате. Направете всичко възможно, за да изглеждате приветливи. Резултатът ще ви учуди. Днес помислете внимателно в какво точно влагате нервите и усилията си и до колко реално е то. Погледнете трезво на ситуацията и преразгледайте приоритети си.   През този ден ще постигнете това, което искате. Много е важно обаче да не си правите излишни илюзии и да се спрете на време в празнуването на победата.     През този ден от вас ще се изисква гъвкавост и адаптивност. Правилата са хубаво нещо, но понякога може да се разширяват - не го забравяйте.    През този ден впрегнете цялата си рационалност. Не позволявайте на нито едно чувство да контролира която и да било ваша стъпка. През този ден ще бъдете търсен съветник. Не отказвайте на молба за помощ, колкото и да сте заети. Постарайте се да скриете и отегчението си.   Днес ще усетите силна необходимост от почивка. Направете всичко възможно, за да си я осигурите. Това може да бъде повече сън или просто опит да се разтоварите психически.    През този ден не подценявайте законите на природата. Бъдете сигурни, че нещата се развиват по най-добрия начин, дори ако това се различава от вашите представи. Това е ден, който да прекарате на тишина и спокойствие. Ако обстоятелствата ви го позволяват останете у дома с изключен телефон и не се изкушавайте от интернет.    През този ден не изпадайте в излишни подробности и не задавайте прекалено много въпроси. Рискувате да станете досадни и да ви отстранят от важен проект. През този ден ще сте в центъра на вниманието, благодарение на ваша блестяща идея. Не изпадайте в прекалени подробности, за да има какво да разкажете в бъдеще. През този ден ви очаква непредвидена промяна на ситуацията. Всичко ще бъде наред, ако успеете да погледнете далновидно върху нещата.", "date": "2019.01.30", "title": "Дневен хороскоп за 31 януари "}
{"url": "https://www.actualno.com/europe/incident-sys-samoleta-na-germanskija-prezident-news_719211.html", "text": "  Самолетът на германското правителство кацна извънредно в Етиопия. Проблемите на самолета Еърбъс  A340, наречен на името на първия федерален президент на Германия Теодор  Хойс, са произлезли от системата за подаване на сгъстен въздух.  Експертите се опитват да решат проблема, съобщават ДПА и БГНЕС. Поради аварията германският  президент Франк-Валтер Щайнмайер не може да излети от Етиопия за Берлин.  В резултат на това той и цялата делегация от 55 души са принудени да  останат в хотела. През  2014 г. Щайнмайер, който тогава е бил външен министър на Германия, също е  бил задържан в Етиопия поради самолетна авария. Това не е първият инцидент с  немски правителствен самолет в последно време. На 8 януари беше съобщено  за срив на клапан в десния двигател, в резултат на което Герд Мюлер,  министърът на икономическото сътрудничество на Германия, трябваше да  прекъсне пътуване до Африка. След това той се премести в Бомбардиер  Глобал 5000. В края на ноември 2018 г.  самолетът на германския канцлер , отправящ се към  Аржентина, бе принуден да се върне в Кьолн поради техническа  неизправност. В резултат на това Меркел отлетя за срещата на върха на  Г-20 в Буенос Айрес с редовен полет. След това имаше проблеми с  комуникационната система на Еърбъс A340 „Конрад Аденауер“. Вината за  инцидента приписаха на авиокомпанията „Луфтханза“. По-късно стана известно за  плановете на германското Министерство на отбраната да придобие самолети  за дълги разстояния Еърбъс A330 или A350. За тази цел бюджетът може да  отдели повече от 200 милиона евро.     ", "date": "2019.01.30", "title": "Инцидент със самолета на германския президент"}
{"url": "https://www.actualno.com/europe/myj-otkri-strelba-na-ostrov-korsika-rani-petima-news_719234.html", "text": "  Неизвестен мъж откри стрелба по пешеходци на френския остров Корсика, ранявайки петима. Това предаде AFP. Според прокурора Каролин Таро,  който е на мястото на събитието, сред ранените има полицай. Състоянието  на един от пострадалите се оценява като изключително тежко. По предварителни данни  инцидентът се е случил около 16:00 часа местно време в град Бастия,  когато 70-годишен мъж е открил огън по минувачите. След това се заключил  в дома си. Полицията е започнала  преговори с него. Както бе отбелязано от телевизионния канал BFM,  нападателят може би има психични проблеми.     ", "date": "2019.01.30", "title": "Мъж откри стрелба на остров Корсика, рани петима"}
{"url": "https://www.actualno.com/society/poslanik-hopkins-s-obryshtenie-kym-britancite-v-bylgarija-zaradi-brexit-news_719239.html", "text": "   Това обясни във видео обръщение във Фейсбук  Н. Пр. Ема Хопкинс – посланик на Обединеното кралство.     „Искам да ви уверя, че аз и моят екип в посолството работим здраво, за да гарантираме, че правата ви са защитени в случай, че бъде договорена сделка с Европейския съюз, но и при напускане на Съюза без сделка”, отбелязва посланик Ема Хопкинс.   Приоритет за британското правителство е да бъде постигната сделка в Европейския съюз.\r\n„В последните няколко седмици получих уверение от българското правителство, което ще предложи реципрочна програма за британските граждани, избрали България за свой дом, че ще продължат да живеят, да работят и да учат тук”, казва още британският посланик в София.  Във видеото следват в България как да си извадят документи за пребиваване, ако не са го направили, както и напътствия за здравни документи, банкови сметки и т.н.\r\nПосланик Ема Хопкинс съветва британските граждани да се обърнат към посолството при необходимост от още съвети.        ", "date": "2019.01.30", "title": "Посланик Хопкинс с обръщение към британците в България заради Brexit"}
{"url": "https://www.actualno.com/volleyball/bylgarija-shte-domakinstva-olimpijska-kvalifikacija-po-volejbol-news_719203.html", "text": "        Турнирът ще се проведе от 9 до 11 август, а съперници на родните \"лъвове\" ще бъдат Бразилия, Египет и Пуерто Рико. Отборите ще играят всеки срещу всеки, а победителят в групата ще се класира за игрите в Токио през 2020, предава bTV.   При неуспех, българите ще имат втора възможност в европейската олимпийска квалификация през януари догодина.\r\nБългарският отбор пропусна олимпийски игри в Рио 2016, а четири години по-рано \"лъвовете\" станаха четвърти в Лондон 2012.  Женският ни национален отбор е в група със САЩ, Аржентина и Казахстан, но за нея все още не е определен домакинът. Турнирът ще е от 2 до 4 август.", "date": "2019.01.30", "title": "България ще домакинства олимпийска квалификация по волейбол"}
{"url": "https://www.actualno.com/varna/prodyljavat-signalite-na-varnenci-otnosno-systojanieto-na-starite-barutni-pogrebi-news_719175.html", "text": "  \"Вече два дни в района около старите барутни погреби във Варна се носи непоносима миризма. Това място, което е забравено то Бога и от усправниците, се е превърнало в градска тоалетна. Живеем в блоковете до погребите и не може да си представите колко е ужасно.\", жалват се варненци.     По-рано в , на които се вижда, че архитектурният паметник на Варна се е превърнал в бунище и в свърталище на наркомани. Читатели сигнализираха тогава, че много често там се пали огън и те се притесняват за сигурността си. Минаването покрай барутните погреби вечер е като сцена от филм на ужасите, споделят още живущите в квартала. Сега те сигнализират за още един проблем и това е превръщането на мястото в градска тоалетна, от която се носи непоносима миризма чак до блоковете, които се намират около погребите.   \"Надяваме се най-накрая някой да ни обърне внимание и да се вземат мерки. Не е нормално място, което е обявено за архитектурен паметник да изглежда по този начин. Нека от общината да дойдат и сами да видят за какво става въпрос, ако снимките не са достатъчни! Надяваме се кмета да реши този въпрос в скоро време и барутните погреби на Варна да се превърнат в едно приятно място!\", коментират още варненци.", "date": "2019.01.30", "title": "Продължават сигналите на варненци, относно състоянието на старите барутни погреби"}
{"url": "https://www.actualno.com/plovdiv/obmisljat-bydeshteto-na-stadion-plovdiv-news_719164.html", "text": "  Община Пловдив няма да бърза да взима решение за бъдещето на стадион „Пловдив“. Това съобщи днес по време на сесията на общинския съвет кметът Иван Тотев. Той уточни, че заради ситуацията около стадиона се очаква в града да пристигне министърът на спорта Красен Кралев.     След като бе решено България да кандидатства за домакин на Световното първенство по футбол през 2030-та година заедно с Румъния, Сърбия и Гърция, на дневен ред излезе въпросът с материалната база. Страната ни трябва да има 4 модерни стадиона с капацитет от минимум 40 000 места, като единият е в Пловдив. Така темата с градския стадион е много важна. Според разпоредбите на УЕФА и ФИФА, за да се играят мачове тук, стадионът трябва да е без лекоатлетическа писта.   „Говорим с проектантите как да стане това. Трябва обаче да намерим алтернатива, тоест да се намерят средства за лекоатлетическия стадион до стадион \"Пловдив\", заяви днес кметът Иван Тотев. \"Първите 6-7 месеца на тази година трябва да се уточни този въпрос, надявам се и по-рано. Проведохме разговори с проектантите на стадион \"Христо Ботев“ – не е възможно там да се увеличи капацитетът. Единственият стадион, който може да стане 40 000, е стадион „Локомотив\". Така че имаме много възможности“, уточни градоначалникът. Той отново потвърди, че темата със стадион „Пловдив“ е много сложна и именно затова общината няма да бърза с решението и ще търси общоградски консенсус с участието на цялата общественост.", "date": "2019.01.30", "title": "Обмислят бъдещето на стадион \"Пловдив\""}
{"url": "https://www.actualno.com/society/ochakva-se-konkurs-za-30-chastni-sydebni-izpylniteli-news_719185.html", "text": "  Очаква се провеждане на конкурс за частни съдебни изпълнители, съобщи правосъдният министър Цецка Цачева пред правната парламентарна комисия, където имаше изслушване. Тя  информира, че Камарата на частните съдебни изпълнители възразява на провеждането на такъв конкурс с твърдението че работата на частните съдебни изпълнители намалява, заради участието в системата на държавното съдебно изпълнение.     \"Следващата сряда съм поканила на среща представителите  на Камарата, на която ще трябва да ги убедя в необходимостта от конкурса“, каза Цачева.  Тя уточни, че става въпрос за 30 места за частни съдебни изпълнители, които не са новооткрити, а са останали незаети след предишни конкурси.   След конкурса трябва да се запази участието в системата на държавните съдебни изпълнители, категорична е Цачева.  За местата в  съдилищата, където към момента има временно изпълняващи длъжността държавни съдебни изпълнители, според вижданията й, ще се обявят конкурси за постоянно заемащи позициите.\r\n„Няма да бъде лесен диалогът с Камарата на частните съдебни изпълнители, но аз съм убедена, че в правосъдната система има място и за държавни съдебни изпълнители. Всъщност правото на всеки взискател е да избере към кого да се обърне“, заяви Цачева.     ", "date": "2019.01.30", "title": "Очаква се конкурс за 30 частни съдебни изпълнители"}
{"url": "https://www.actualno.com/america/shokirasht-sluchaj-v-kanada-simpatichen-djado-se-okaza-serien-ubiec-news_719221.html", "text": "  Възрастен канадец се оказа кървав сериен убиец с 8 убийства зад себе си – нарязвал  хомосексуалисти и ги заравял в дворове. Канадската общественост е  потресена, след като Брус Макартър, симпатичен и мирносъжителстващ  градинар от Торонто, призна, че е убил 8 мъже, предимно жители на  обособено гей селище, съобщават BBC и БГНЕС. Той е убивал жертвите си в  периода 2010- 2017 г., като всички са били членове на ЛГБТ общността или  имали определена връзка с акциите на ЛГБТ, а някои от тях са били  имигранти от Южна Азия и Близкия изток. Макартур бе арестуван миналия  януари за убийството на двама мъже и при напредъка на разследването беше  установено, че той има общо 8 убийства зад гърба си. Полицията  претърсила къщата му и намерила големи черни найлонови торби,  хирургически ръкавици, черни гумени въжета за връзване и спринцовка. Това просто допълнило доказателствата. Това е едно от най-големите  разследвания в историята на канадската полиция и се е извършвало из  целия канадски град Торонто. Следователите претърсили няколко десетки  имоти за евентуална връзка със серийния , а от архивите са били  извадени и преразгледани и стари неразрешени случаи. Така те забелязали името на  Макартър под обвинение в нападение на гей селище през 2001 г., когато с  метален прът пребил един човек. Две години по-късно той признава вината  за това нападение и след взета ДНК проба, полицията му забранява да се  доближава до предградието. Името му отново се появило в  случая с изчезването на мигранта Скандараваджа Наваранама (40), като  Макартър отново бил свързан с него. Три месеца по-късно изчезнал и  Абдулбашир Файзи (42), а през ноември 2012 г.и  афганистанецът Маджид  Кайхан (58). Полицията сметнал, че тези  случаи са свързани и поела по следата на т. нар. „Проект Хюстън - широко  разследване“. Скоро станало ясно, че някои от изчезналите мъже са  убити, но никога не са открити неопровержими доказателства за това. Сред  разпитваните е били Макартър, но никога официално не е бил сред  заподозрените. През август 2015 г. изчезнал  Соруш Махмуди (50), а същата година полицията открила и тялото на  Кирошанкумура Канагарнтама (37), мигрант от Шри Ланка. Година по-късно  полицията повикала Макартър на разпит заради обвинението на мъж, че се  опитал да го удуши, но градинарят е освободен. През следващите две години  изчезнали още трима души: Дийн Лизовик, Селим Есен и Андрю Кинсман.  Установено е, че Макартър е имал сексуална връзка с Кинсман. Вече били твърде много  случаите, в които се споменава името на Макартър. Полицията запонала  интензивно разследване, а в гей селището настъпила паника. Много от тях  се изселили. Полицията бързо затвори кръга около Макартър и назначила  24-часово видеонаблюдение. Миналия януари те забелязали  млад мъж, който влязъл в къщата на Макартър. Това им се сторило толкова  подозрително, че нахълтали вътре и имало какво да видят: момчето лежало  вързано, но невредимо. Най-накрая Макартър е арестуван. Части от телата на жертвите му  са намерени в градините, в които Макартър работел. Перверзникът ги  убивал, нарязвал и погребвал, там където никой не би търсил. Всички  жертви той заснемал с фотоапарат и запазвал част от дрехата им,  украшение или бижу като спомен от убийството. Съдебният процес започва на 4 февруари и в него ще свидетелстват приятели и роднини на убитите. Очаква се Макартър да получи  доживотна присъда за всяко убийство, тъй като това е най-високото  наказание, което канадският закон предвижда за умишлено убийство.     ", "date": "2019.01.30", "title": "Шокиращ случай в Канада: Симпатичен дядо се оказа сериен убиец"}
{"url": "https://www.actualno.com/burgas/naj-goljamata-cyrkva-v-burgas-otnovo-se-nujdae-ot-finansirane-za-da-vyrne-svoja-bljasyk-news_719084.html", "text": "  Най-голямата църква в Бургас „Свети Кирил и Методий“ все още се нуждае от реконструкция. Причината за сегашното й състояние стана в близост. Тогава катедралата беше пред срутване заради неправилно укрепване, което е трябвало да се извърши на мащабните изкопни работи за паркинга.     За да спре срутването на старинния храм, който е гордост за града, община Бургас вложи пари от общинския бюджет. След като опасността от пропадане премина, църквата отвори врати за миряните след прекъсване от четири години и половина.   Сега се оказа, че има още работа, която трябва да бъде извършена, за да се съхрани храмът за бъдещите поколения.  Едно от тях е реставрацията на каменната пластика на фасадата. Не по-малко важно е възстановяването на старинните стенописи, които пострадаха при разцепването на сградата.\r\nЗа тях са нужни отделни средства. потърси зам.-кмета по Култура и образование Йорданка Ананиева за коментар по проблема: “Община Бургас подготвя проект за вътрешната реставрация на църквата. Тя обаче не е общинска собственост и си има настоятелство. Нейн собственик е Българската православна църква. Ние помагаме много на този храм и подготвяме различни видове проекти за финансиране. Но тях трябва да ги подаде църковното настоятелство, а не ние“.   Отдел „Строителство“ на Община Бургас също търси средства, които ще бъдат за реставрация на фасадата на храма. Само с общите усилия на общинските власти, обществото и миряните, блясъкът на храма може да бъде върнат и съхранен през времето.    ", "date": "2019.01.30", "title": "Най-голямата църква в Бургас отново се нуждае от финансиране, за да върне своя блясък"}
{"url": "https://www.actualno.com/politics/teche-proverka-sreshtu-predsedatelja-na-vks-po-signal-na-sydii-ot-apelativnija-specsyd-news_719176.html", "text": "  Има проверка по отношение на председателя на Върховния касационен съд (ВКС) Лозан Панов и дали той е нарушил Закона за съдебната власт в частта му \"частен интерес при изпълнение на служебни задължения\". Това де факто потвърдиха от Инспектората на Висшия съдебен съвет (ИВСС) пред .     Според получените отговори на специално зададени въпроси по отношение на Панов – дали има доклад на ИВСС за г-н Панов, който да предполага срещу него да бъде стартирана процедура по отстраняване от поста му на председател на ВКС и какви евентуални нарушения има в този доклад, както и кои от тях може да са основание Панов да бъде отстранен от сегашния си пост, ИВСС потвърждава, че по искане на становище от съдии от Апелативния специализиран наказателен съд е започната проверка. Тя трябва да приключи до 20 февруари, като може да бъде удължена до 20 март.   Становището на съдиите от спецсъда е \"по повод извършена проверка, възложена от председателя на ВКС\". Най-вероятно става въпрос за случая \"Десислава Иванчева\", по чието правораздаване Панов постанови проверка на действията на Апелативния спецсъд на ВКС. Проверката беше наредена, след като при второ искане Иванчева и заместничката ѝ в \"Младост\" Биляна Петрова да бъдат пуснати под домашен арест, Апелативният спецсъд спря изпълнението на решението, докато се произнесе по жалба на прокуратурата срещу решението на първата инстанция двете да бъдат пуснати.\r\nСпоред това е станало без разписаната в Наказателно-процесуалния кодекс процедура, която дава право на подсъдимия да направи възражение. Паралелно с това са открити нарушения в разпоредбите на Правилника за администрацията в съдилищата, тъй като искането за спиране на изпълнението на първоинстанционния съд не е дошло в рамките на редовно образувано производство. ВКС смята, че тримата апелативни спецсъдии са взели решението си дали да спрат процедурата по пускане на двете подсъдими под домашен арест, без да уведомят подсъдимите и адвокатите им, че прокуратурата е протестирала постановения домашен арест без да са се е запознала с експертизите за здравословното състояние на Иванчева и Петрова. А Апелативният спецсъд е спрял пускането на Иванчева и Петрова без да разполага с протокол от заседанието на по-долна инстанция. От заключенията на ВКС.  Припомняме, че в понеделник, 4 февруари, се организира в подкрепа на Панов – от Инициативата \"Правосъдие за всеки\". Организаторите твърдят, че проверката е старт на процедура за сваляне на Панов от поста му. Съгласно Закона за съдебната власт съдия може да бъде временно отстранен от длъжност ако е привлечен като обвиняем за престъпление от общ характер.", "date": "2019.01.30", "title": "Тече проверка срещу председателя на ВКС - по сигнал на съдии от Апелативния спецсъд"}
{"url": "https://www.actualno.com/europe/irlandija-es-ne-predlaga-predogovarjane-za-brekzit-news_719183.html", "text": "  Ирландският премиер Лео Варадкар отхвърли желанието на британците да започнат отново преговори за Brexit само 2 месеца преди да напуснат Европейския съюз, като това съвпада доста с мненията на останалите лидери на ЕС.     \"Като председател на европейският съвет Доналд Туск каза вчера, че ние не предлагаме предоговаряне и преговорите не са на масата. Няма смисъл да се организира спешна среща\", заяви Варадкар, цитиран от БГНЕС.   ", "date": "2019.01.30", "title": "Ирландия: ЕС не предлага предоговаряне за Брекзит"}
{"url": "https://www.actualno.com/razgrad/gripnata-vakancija-v-oblast-razgrad-se-udyljava-do-4-fevruari-news_719140.html", "text": "  Грипната ваканция в област Разград се удължава. Това каза за Шумен Галина Пенева от Регионалното управление на образованието. Срокът на преустановения образователен процес в училищата се удължава по предписание на РЗИ до 4 февруари (включително). Учениците ще се върнат в класните стаи на 6 февруари, когато започва и вторият срок.     Област Разград обяви грипна епидемия на 25 януари. Епидемиологичната обстановка остава усложнена, сочат данните на Регионалната здравна инспекция - Разград. За периода 21 - 27 януари заболеваемостта от остри респираторни инфекции и грип е 156.70 на 10 000 души население. Заболяемостта се следи ежедневно и информацията се предава от сентинелните общопрактикуващи лекари, предаде \"Фокус\".", "date": "2019.01.30", "title": "Грипната ваканция в област Разград се удължава до 4 февруари"}
{"url": "https://www.actualno.com/society/po-aferata-alo-banov-sym-ima-delo-i-na-pyrva-instancija-sydyt-ne-dava-neustojka-news_719153.html", "text": "  Злободневната тема относно ремонта на т.нар. Ларго и спестяването на 700 000 лева неустойка за изпълнителя ДЗЗД \"Антична Сердика\" от сегашния министър на културата всъщност има и още един нюанс – съдебно решение, но на първа инстанция.     По-рано днес (30 януари) тогавашният министър на културата и настоящ депутат от ГЕРБ , че е реагирал и държавата чака „втора инстанция“ по случая. Оказва се обаче, че на първа инстанция – в Софийския градски съд, Министерството на културата е загубило иска за неустойка от 754 000 лева. Причината – строителните работи се забавили „по обективни причини, които не са свързани с изпълнителите“. Става въпрос за неща като липсва на осигурен авторски надзор, нови или продължаващи археологически проучвания и изготвяне на нови технически проучвания. В крайна сметка е имало спирания на строителните дейности общо 5 пъти, а акт 10 и акт 11, за които говори Банов в оповестения запис от Елена Йончева, представляват документите, с които първо се спира работата (акт 10), а после се подновява (акт 11).   Освен това, съдът посочва, че не може да се търси неустойка, тъй като забавяне има само в един етап от проекта, а не в цялост. И следва парадокс – през декември 2015 година Министерството на културата всъщност потвърждава, че работата по етап 2 е завършила, но след това, пред съда, претендира, че всъщност имало закъснение към 25 февруари, 2016 година, което е удостоверено с акт 15. Де факто в периода от около 2 месеца на издаване на двата документа, приемателната комисия констатира недовършени дейности – липса на шпакловка, немонтирано изцяло стъклено покритие на купола,  недовършена работа по осветителната и електрическата система, по хидроизолацията, имало и още работа по окачването на таваните.", "date": "2019.01.30", "title": "По аферата \"Ало, Банов съм\": Има дело и на първа инстанция съдът не дава неустойка"}
{"url": "https://www.actualno.com/politics/aferata-alo-banov-sym-pylen-tekst-na-skandala-za-700-000-leva-news_719155.html", "text": "  Журналистът и депутат от БСП Елена Йончева изнесе записи, чрез които се твърди, че настоящият министър , в качеството си на заместник-министър на културата през 2016 г., е съдействал за опрощаването на около 700 000 лева неустойка на строителна фирма, работила на втори и трети етап на античния културен комплекс „Сердика“, намиращ се в центъра на столицата. Фирмата е дължала неустойката заради закъснение.  Според аферата е пример за това как функционира българската държава.     Боил Банов се защити, като нарече записът \"евтин компромат\". Няма опростени средства, заяви в Министерски съвет. Ще съдя, когото мога, посочи още той. Към мен рекет, сплашване не минава. Никога не е минавал и никога няма да мине, независимо какво правя в тоя живот, категоричен бе още Банов.\r\nОт БСП разпространиха от записите. Предаваме го без редакторска намеса.  Запис, който показва как Боил Банов, зам.-министър на културата, през 2016 г. “опрощава” 700 000 лева неустойка на фирмата - строител и за целта дава указания как да се фалшифицират документи.    Обект - ЛАРГОТО - Строителство на античния културно-комуникационен комплекс „Сердика”- 2-3 етап  -\tИзпълнител е ДЗЗД „Антична Сердика”. Водещ партньор в обединението е „Пътища и мостове“ ЕООД  Ръководители от страна на изпълнителя са инж. Драгомир Драганов.      -\tСтроителният надзор се изпълнява от ДЗЗД „Инвест консултинг“: „Контрол – инвест“ ЕООД и „Инвест – консулт“ ЕООД. Атанас Ангелов, независим строителен надзор “ДЗЗД Инвест консулт”.  Стойността на извършеното по изграждането на „Античен културно-комуникационен комплекс „Сердика” втори и трети етап възлиза на 12 325 156,40 лв. Средствата са осигурени по ОП „Регионално развитие 2007 – 2013“. 24 Март 2016 г.\r\nРазговор със служители от Министерство на културата, проведен в кабинета на зам. - министър Боил Банов. Сред присъстващите на разговора са и:\r\n-\tБОИЛ БАНОВ – зам.-министър на културата;   -\tТАТЯНА ЦВЕТАНОВА ЦАНОВСКА – и.д. директор “Дирекция правна”;\r\n-\tАНГЕЛ АНГЕЛОВ – дирекция „Европейски програми“;\r\n-\tАрх. МЕЧКУНОВ – ръководител на проекта от страна на Министерство на Културата;\r\nРазговор в кабинета на зам.-министър Банов със служители на МК.\r\nг-н Банов:\r\n-\tИмаме такъв проблем. Поради забава на СМР за период от 33 дни, те са сметнали 0.2 от стойността на договора и сумата е 690 000 – 700 000 неустойка, ние трябва да ги искаме от онези. Проблемите са два – първият е, че ние тази неустойка не можем да си я съберем с години. Проблемът е и в това, че ние тази неустойка трябва да я вкараме в регионалното…\r\nТя предлага следното нещо – сядаш с Мечкунов или с не знам кой, правиш акт 10 и ги раздробяваш на два или три акт 10. Можем ли това да го организираме? Но трябва да са периоди в цялото строителство, в които няма строителна документация – тоест няма извършено СМР… Нали да не засече после, като гледа акт 10 и да пише в строителните книжа…\r\nСлужител:\r\n-\tТова е строителният надзор, инвеститорският и Мечкунов трябва да ги разпишат…? Те трябва да ги разпишат…\r\nГ-н Банов:\r\n-\tАми ще ги разпишат….\r\nСлужител:\r\n-\tЗначи така да го направя, че тези 33 дни…\r\nГ-н Банов:\r\n-\tТези 33 дни да се покрият с акт 10 назад, за да изчезне въобще това условие... Но това трябва да го направим до дни... Да го входираме другата седмица, на ръка… Да ги допълним в документацията на ръка и така тази точка да отпадне - за искане на неустойка.\r\nРАЗГОВОР ПО ТЕЛ. с Атанас Ангелов, независим строителен  надзор “ДЗЗД Инвест консулт”\r\nг-н Банов:\r\n-\tАтанасе, виж сега какъв проблем имаме, да ми кажеш как се процедира. На Ларгото има отчетени 33 дни закъснение – СМР и КРР. За това 33 дни закъснение ние трябва да им искаме неустойка 700 000.\r\nТази неустойка от 700 000 ние първо и да я искаме, няма да можем да си я вземем никога. По-големият проблем е следният, че ние трябва да внесем тези пари в Регионалното, /МРРБ/ не ги интересува ние ще си съберем или не неустойката. Тях ги интересува, че би трябвало ние, след като го имаме в договора, да сме им спрели парите, да си вземем неустойката и искат да им преведем тези пари.\r\nСега, за да не се случва това нещо и да се съдим десет години, които не е ясно какво ще дадат, има едно такова предложение – да намерим в периода на строителството, примерно два пъти по 15 дни, в които не е имало обаче в строителните книжа отчетено нищо, че не се е правило никакво СМР и да пуснем акт 10 и акт 11 съответно, за спиране, за да може да излезе на чисто, че няма закъснение…\r\nНяма да уведомяваме. Ние ги пишем, носим ги там, дисковете, те ги прилагат и това е. Въпросът е ДНСК трябва ли да се уведомява?...\r\nНяма да уведомяваме…\r\nНе... Единственият начин е това: намираме два периода… или един период, но чак 33 дни период – невъзможно е… Намираме два периода… Ами правим обосновки, вече всичкото е свършено… Но трябва да ми помогнеш тука… Трябва да се намерят два или три периода, в които да се букне, да се пусне акт 10 и акт 11, но това трябва да стане буквално до дни, ние другата седмица трябва да им ги дадем… в периодите не трябва да има нищо правено по СМР в тези дни… добре, кой ти трябва тук, Мечкунов трябва ли ти… провери го, моля ти се, това е много спешен въпрос…\r\nГ-н Банов /обръща се към служителите, намиращи се в кабинета/\r\n-\tНали разбрахте сега, докато му обясних. Трябва да намерим два периода по 15-16 дена. Няма да ги входираме в ДНСК, даваме ги в Регионалното и това е. Ако се наложи после да се входира, той ще съдейства, ще ги оправи.\r\nРАЗГОВОР ПО ТЕЛЕФОНА с инж. Драгомир Драганов, ръководител на проекта от страна на изпълнителя ДЗЗД “Антична Сердика”\r\nГ-н Банов:\r\n-\tЗдравей, Банов съм, зам.- министърът е... Вижте, понеже има констатирани 33 дни от МРРБ забавяне при изпълнение на СМР и КРР, което означава 700 000 лева като пари, което означава, че ние трябва да почнем да ви съдим за неустойка.\r\nСега - има такова предложение: намираме две по 15 - 16 дни празни, във времето назад, в които няма в строителните книжа вписано нищо и  няма извършване на СМР /строително-монтажни работи/. Може да са в началото, когато вървеше обектът. Намираме две по 15-16 дни и пускаме акт 10 и акт 11 за там, за да излезем от… За да я няма тази простотия, да ви съдим и така-нататък.\r\nЩе ви помоля за съдействие.\r\nАз съм се обърнал към Атанас /строителния надзор/, сигурно ще ви потърси и той, надзорът. Трябва да открием такива две по 15 или три десетки или две по 15 -16 дни, в които обаче няма в книжата писмено, няма СМР, няма следа от СМР. Пускаме го, оформяме го акт 10 и акт 11 и всъщност излизаме от тази процедура на забавяне...\r\nМоже да е и май, може да е и юни. Когато имате…Хайде, моля ви се, вижте, с Атанас се свържете, намерете ги. Тук, до дни обаче трябва това да го направим, иначе трябва да влезем в процедура ние да си искаме неустойката за това.\r\nг-н Банов:\r\nМечкунов се е продал за едно ходене в Испания. Това е.\r\nг-жа Цветанова.\r\n-\tВярно ли е ?\r\nг-н Банов:\r\n-\tМечкунов, няма да се продавате за жълти стотинки.\r\nГ-жа Цветанова\r\n-\tСамо за милион. ", "date": "2019.01.30", "title": "Аферата \"Ало, Банов съм\": Пълен текст на скандала за 700 000 лева"}
{"url": "https://www.actualno.com/razgrad/shte-restavrirat-djamijata-na-ibrahim-pasha-v-razgrad-news_719189.html", "text": "  Областният управител на Разград Гюнай Хюсмен и Тошко Райчев - управител на фирмата, спечелила обществената поръчка за реставрация и адаптация на Ибрахим паша джамия в Разград, \"Стройкомерс ТТ\" ЕООД, подписаха договор за възлагане на обществената поръчка на стойност 1 979 030 лв. без ДДС, предаде кореспондентът на БГНЕС в региона.     На събитието присъства народният представител от ГЕРБ Десислава Атанасова, на която Хюсмен благодари за съдействието, което е оказала при подготовката на процедурата за провеждане на обществената поръчка. От своя страна Атанасова поздрави Хюсмен и екипа му за сериозните усилия, положени за реализацията на инициативата паметникът на културата да бъде реставриран. С възстановяването на джамията и изграждането на автомагистрала \"Хемус\" ще има възможност да се реализира туристическият потенциал на Лудогорието по отношение на културно-исторически и поклоннически туризъм, коментира Атанасова.   Преди да подпише договора областният управител Гюнай Хюсмен заяви, че е горд, че на него се пада честта да положи подписа си под този документ. По думите му освен Деня на Разград това подписване е втори повод за празник. Хюсмен допълни още, че стартът на реализацията на този проект е силен знак към обществото, към смесените региони и към мюсюлманите в България за това, че премиерът Бойко Борисов, който възложи на Областния управител на Разград да проведе обществената поръчка и ще отпусне средства за провеждането й, е толерантен човек. Над 30 години нищо не се правеше за този паметник на културата и аз съм благодарен на министър-председателя Бойко Борисов за изпълнения ангажимент по тази тема, каза Хюсмен.\r\nТой апелира към управителя на фирмата-изпълнител да работи качествено и коректно, а при възможност и да скъси срока за изпълнение, който по договор е 890 дни.  Тошко Райчев заяви, че изпълнението на този обект е предизвикателство на фирмата му, но увери дружеството има опит в работата по религиозни храмове, реставрирала и изграждала е и църкви и джамии. Райчев обясни, че първо ще бъде извършено обследване на сградата, после проектиране и съгласуване с Националния институт за недвижимо културно наследство, след това започва реставрирането, включително на една част, която сега я няма към джамията – преддверието на сградата. Предвидено е извършване на всички части от съвременното строителство – енергийна ефективност, вентилация, климатизация, възстановяване на всичко автентично, архитектурни конструкции, съвместимост и облагородяване на района, допълни Райчев.", "date": "2019.01.30", "title": "Ще реставрират джамията на Ибрахим паша в Разград"}
{"url": "https://www.actualno.com/asia/njakolko-dushi-sa-zaginali-sled-navodnenija-v-sauditska-arabija-news_719151.html", "text": "  12 души загинаха при наводнения в северните части на Саудитска Арабия, след като силни дъждове се изляха в региона, заявиха от гражданска защита.     Десет от тях са загинали в северния град Табук, един в Медина и един в близост до границата, предаде БГНЕС.   Между неделя и сряда от гражданска защита са спасили 271 човека от наводнените райони, като повече от половината случаи са били от Табук.\r\nСилни дъждове удариха няколко региона в Саудитска Арабия, основни в северните и западните части на страната.  ", "date": "2019.01.30", "title": "Няколко души са загинали след наводнения в Саудитска Арабия "}
{"url": "https://www.actualno.com/politics/bylgarija-prie-plan-za-dejstvie-pri-brexit-bez-sporazumenie-news_719129.html", "text": "  Правителството прие план за действие на Република България за прилагане на на Обединеното кралство Великобритания и Северна Ирландия от ЕС, както и план за действие на Република България за оттегляне на от ЕС без споразумение, съобщиха от правителствената пресслужба.     При урегулирано оттегляне на Лондон ще се гарантира максимално възможна приемственост и последователност на правата на гражданите, финансовите ни интереси, съществуващите търговски, транспортни и др. връзки с минимални празнини в отношенията, уточняват от кабинета на премиера Бойко Борисов.\r\nСъщевременно, предвид актуалното състояние на процеса , България се подготвя и за оттегляне без споразумение.\r\nИ в двата случая се предвиждат мерки в няколко направления: законодателство, административен капацитет, обучителни и информационно-разяснителни дейности.  По-важни сред неотложните действия са следните:\r\n-\tЗакон за изменение и допълнение на Закона за чужденците в Република България и Правилника за неговото прилагане;   -\tПодсилване на консулската служба в Лондон с още двама консулски служители;    -\tПредприемане на действия за откриване на консулска служба в Единбург, Шотландия;\r\n-\tПровеждане от служителите на посолството в Лондон на 20 информационни дни до средата на годината за живеещите в различни градове на ОК български граждани;\r\n-\tПредоставяне на всекидневни консултации на българските граждани във , свързани с правата им след Brexit и процедурата по кандидатстване за статут на уседналост;\r\n-\tПровеждане на консултации с Европейската комисия, страните членки на ЕС и Обединеното кралство по адаптацията на нормативната уредба;   -\tОбособяване на раздели за Brexit в интернет страниците на министерствата на външните работи, правосъдието, вътрешните работи и туризма;   -\tОбучения/семинари за български граждани на територията на Великобритания за промяната при преценката и изплащането на обезщетенията от ДОО;\r\n-\tИнформиране на бизнеса в сътрудничество с браншови организации за последиците от оттеглянето на Обединеното кралство от ЕС;\r\n-\tГотовност за сътрудничество с британското посолство за информационни кампании за правата на британските граждани, постоянни пребиваващи в Република България. съдържа мерки и в двустранен аспект. Те ще се предприемат единствено по въпроси, по които ЕС не предвижда общ подход за действие и само ако възникне необходимост за запълване на правния вакуум.   В зависимост от вида на оттегляне и наличието или не на преходен период, ведомствата следва незабавно да осигурят или подготовката на мерките за прилагане на споразумението, или изпълнение на плана без споразумение, уточняват още от правителствената пресслужба. \r\nЕвропейската комисия и страните-членки работим да има сделка, но трябва да бъдем готови и за най-лошия сценарий, заяви на пресконференция в МС външният министър Екатерина Захариева.\r\nОт представителството на Европейската комисия в София водят разговори със синдикати и бизнес по отношение на новите регламенти след 29 март. Целта е да не се допускат негативни последици във всички сфери на икономиката. „Трябва да е ясно, че това е решение на Великобритания и след Брекзит ще се третира като трета държава и ще важат правилата на Световната търговска организация, а не на ЕС\".\r\nПо отношение на българските граждани – тези, които живеят на Острова до 29 март ще запазят правата си. Съответно българското правителство прие решение британските граждани, около 7000 души, реципрочно да имат лесна и достъпна регистрация, уточни Захариева.\r\nПо отношение на българските граждани, които пътуват краткосрочно до 90 дни, ще пътуват безвизово до Великобритания. Сънародниците ни, които вече живеят там, ще могат по-лесно по електронен път да си извадят документ със статут за отседналост без да плащат никакви такси, поясни в отговор на БГНЕС вицепремиерът.", "date": "2019.01.30", "title": "България прие план за действие при Brexit без споразумение"}
{"url": "https://www.actualno.com/europe/der-spiegel-desni-ekstremisti-ot-germanija-se-obuchavat-da-boravjat-s-oryjija-v-bylgarija-i-cheshkata-republika-news_719148.html", "text": "  Германски десни екстремисти се обучават да боравят с оръжия на обществени стрелбища в България и Чешката република, съобщава водещото издание Der Spiegel, като уточнява, че своеобразните курсове са организирани няколко пъти за последните години.     Съответното става ясно от отговор на федералното правителство в Берлин на въпрос от фракцията на партията „Левица“.   В документа се посочва, че през юни 2018 г. властите в Прага са предали на Федералната служба за криминална полиция информация „за престоя на германски граждани в Чешката република\". Сред тях има и данни от „книги за гости на различни стрелбища“.\r\nФедералното правителство е запознато с общо 12 състезания на десни екстремисти в други европейски страни от 8 декември 2015 г. насам. Германските органи по сигурността разполагат с информация за общо пет срещи на десни екстремисти, на които са обучавани да боравят с огнестрелни оръжия, допълва агенция Фокус.  Инцидент от близкото минало предизвиква раздвижване по случая. Според Федералната служба за защита на Конституцията на 24 септември 2017 г. с участието на спецчасти на GSG 9 са претърсени превозни средства на членове на неонацистката група Combat 18 Germany на влизане в Германия от Чешката република. Тогава са конфискувани са малки количества боеприпаси.\r\nВ Германия 1200 т.нар. райхсбюргери и 750 десни екстремисти с едно или повече разрешителни за оръжие, както става ясно от отговор на правителството на въпрос от партията „Зелени“ от средата на миналата година.   Изданието не привежда подробни данни за дейността на германските десни екстремисти на територията на България.    ", "date": "2019.01.30", "title": "Der Spiegel: Десни екстремисти от Германия се обучават да боравят с оръжия в България и Чешката република"}
{"url": "https://www.actualno.com/europe/unker-smjata-che-riskyt-ot-tvyrd-brexit-e-vse-po-goljam-news_719227.html", "text": "  Лидерът на ЕС Жан-Клод Юнкер  предупреди, че решението на британския парламент да поиска промени в  споразумението за оттегляне по е увеличило риска от развод от  \"без сделка\". \"Вчерашното гласуване увеличи  риска от безредие\", заяви председателят на Европейската комисия, цитиран от AFP. \"Трябва  да сме готови за всякакви сценарии, включително и за най-лошия.\" Говорейки в дебат за кризата с  европейските законодатели, председателят на Европейската комисия  потвърди позицията на ЕС, че споразумението за оттегляне, подписано  миналата година с министър-председателя Тереза Мей, не може да бъде  преразгледано. И докато той е заявил, че ще  \"работи ден и нощ\", за да преодолее опасността от излизане без сделка,  вторничният дебат в Камарата на общините не е променил все още нищо и  Европа остава обединена в подкрепа на споразумението. Юнкер настоя, че така  наречената \"ирландска предпазна мярка, на която се противопоставят  евроскептичните британски депутати, трябва да остане в сделката като  застраховка срещу връщането на твърда граница на Ирландия и срещу  \"потъването в по-тъмните времена от миналото\".     ", "date": "2019.01.30", "title": "Юнкер смята, че рискът от \"твърд\" Brexit е все по-голям"}
{"url": "https://www.actualno.com/society/vas-ne-sme-organyt-kojto-e-razreshil-stroejite-na-koral-news_719192.html", "text": "   Това е органът, който е длъжен да извършва служебна проверка за съответствията на всички разрешения за строежи спрямо нормативните изисквания, към датата на издаването им\". Това посочват в позиция, разпространена до медиите от Върховния административен съд във връзка Върховния административен съд (ВАС) по стар казус с искане за издигане на хотелски комплекс на плажа. Става въпрос за \"Корал резидънс\", като инвеститорът е \"Витатур инвест\" АД, като негов праводател е \"Прайм Пропърти БГ\".         РДНСК – Бургас  има правомощия да отмени всяко разрешение, ако прецени че то е назаконосъобразно и в сроковете, предвидени в закона – 14 дни от уведомяването му (съгласно чл. 156, ал. 1 от ЗУТ). Разрешенията за строеж са постъпили в РДНСК – Бургас през 2007 г. Контролният орган не е предприел нищо във връзка с тях. Десет години по-късно, по протест на Прокуратурата се иска обявяване на разрешенията за нищожни. За да са налице предпоставки за обявяване на едно разрешение за нищожно обаче, то трябва да страда от изключително тежки пороци, а именно да не е постановено от компетентен орган, както и да има драстични нарушения на материалния закон, каквито в случая не са налице.\r\nВъв Върховният административен съд дело 7287/2018 г. е седмото с такъв предмет и всички са образувани по протести на Прокуратурата срещу издадени разрешения за строежи на плаж Корал. При решенията на върховните административни съдии по тях няма противоречива практика.  Десетки са и делата във ВАС с искания за обявяване на нищожност на  разрешения за строежи по Черноморието, издадени на физически и юридически лица, за които РДНСК – Бургас не е осъществила служебен контрол за тяхната законосъобразност, пишат още от ВАС.\r\nПрипомняме, че за строежа има разрешение от главния архитект на Царево, но то е спряно от РДНСК-Бургас. Тричленен състав на ВАС обаче счита, че имотът е урбанизиран и \"липсват доказателства за съществуването на дюни като част от територията на плаж \"Лозенец Кум Кашла\". Всъщност, съдът казва, че чак на 19 септември, 2014 година са издадени специализирана карта и регистър, които показват наличие на пясъчни дюни, но строителните книжа са издадени години по-рано – още през 2006 година. Затова и ВАС счита, че има \"евентуална незаконосъобразност на строителните книжа\". Освен това съдиите Светлана Йонкова, Таня Радкова и Анелия Ананиева считат, че всъщност няма установено от РДНСК нарушение – наличие на ОВОС от РИОСВ-Бургас и оценка за съвместимост по Закона за биологичното разнообразие (ЗБР). А РДНСК трябва да плати 960 лева съдебни разноски.   ", "date": "2019.01.30", "title": "ВАС: Не сме органът, който е разрешил строежите на Корал"}
{"url": "https://www.actualno.com/burgas/uchenici-ot-burgas-prisystvaha-na-interesen-sydeben-proces-news_719059.html", "text": "  Ученици от Немска езикова гимназия \"Гьоте\" проявиха интерес към дело, което се гледа в Окръжен съд Бургас. Казусът е за причиняване на смърт по непредпазливост, след нанесена телесна повреда.     Заседанието беше открито и учениците имаха възможност да се запознаят с пледоариите и да чуят последните думи на подсъдимия. Интересен за тях беше и фактът, че съдебните речи трябва да се произнесат устно, което ги прави лигитимни. Подсъдим по делото е Борислав Й., който по непредпазливост, причинил смъртта на П. П. Мъжът нанесъл удар с чиния в областта на главата, което е лека телесна повреда, но тези му действия довели до остра кръвозагуба.\r\nПо делото, Бургаският окръжен съд призна подсъдимия за невинен. Според съдия Иванов \"презумпцията за невинност е основен правен принцип\". В наказателния процес той е гаранция за правото на защита, каквато получи подсъдимия по гледаното дело. Според Конституцията на България \"обвиняемият се смята за невинен до установяване на противното с влязла в сила присъда\".  Посещението на младите хора в залите на съда, е етап от образователната програма \"Съдебната власт – информиран избор и гражданско доверие\".", "date": "2019.01.30", "title": "Ученици от Бургас присъстваха на интересен съдебен процес"}
{"url": "https://www.actualno.com/varna/dnsk-ne-otkri-problem-v-stroej-na-sv-sv-konstantin-i-elena-news_719111.html", "text": "  \"Няма закононарушение при строителството на хотела с външен басейн в курорта \"Св. св. Константин и Елена\" край Варна. За обекта е издадено легално, законосъобразно разрешително за строеж, на базата на одобрена техническа документация. На мястото нито ще има нов плаж, нито се застроява съществуващата пясъчна ивица\". Това каза началникът на ДНСК арх. Иван Несторов на брифинг в града след оглед на място в комплекса, предаде Радио \"Фокус\" – Варна.     ДНСК се зае със случая след , публикуван във Facebook от потребител на име Боян Георгиев. Анонсът на клипа беше \"Сбогом хубави плажчета\".\r\nНесторов уточни, че обектът е проверен за втори път. Разрешителното за строителството на хотела е било издадено от главния архитект на Общината Виктор Бузев на 16 февруари 2018 година. То е влязло в сила един месец по-късно – на 12 март.\r\n\"В разрешението е записано, че сградата ще е с предназначение хотел на два етажа с кула. Външният басейн се намира в урегулиран поземлен имот, предвиден в новия Подробен устройствен план на курорта \"Св. св. Константин и Елена\", одобрен от Министерството на регионалното развитие и благоустройството през 2017 година\", посочи арх. Несторов.     По отношение на височината на сградата откъм плажа той коментира, че също не може да се намери нарушение, тъй като текстове в закона позволяват тя да е такава. \"Откъм улицата сградата е двуетажна, с една кула, която аз като архитект не възприемам, но тя е предложена от проектантите по целесъобразност\", коментира още началникът на ДНСК. Кулата ще е с разгърната застроена площ до 25 квадратни метра.\r\nПо отношение на строителството на моста, което се извършва паралелно с градежа на хотела, арх. Несторов коментира, че също има строително разрешение. С този въпрос обаче се занимава Морската администрация. \"Към т.нар. \"мост на въздишките“, който сега се възстановява, има бетонен подход, предвиден е и достъп с асансьор. Той може да играе и ролята на лодкостоянка\", каза още арх. Несторов.\r\nПрипомняме, че относно самия Несторов избухна скандал, след като сайтът за разследваща журналистика \"Биволъ\" публикува материал, в който постави въпроса как така архитектът има апетитен апартамент на първа линия в Созопол. Несторов се защити, че жилището било на покойния му тъст - звукорежисьора Веселин Цолевски, като през 2002 година Цолевски взел апартамент от 68 кв. метра на първа линия в Созопол за 17 300 лева от фирма БДК ООД, а през 2010 година го разменил срещу друг апартамент, пак на първа линия и с 30 квадрата по-голям, собственост на фирма \"БДК Инвест\". Съответно на дневен ред е въпросът има ли конфликт на интереси?      Архив ", "date": "2019.01.30", "title": "ДНСК не откри проблем в строеж на \"Св. св. Константин и Елена\""}
{"url": "https://www.actualno.com/varna/opasna-sgrada-na-detska-gradina-dyrji-v-strah-majki-ot-varna-news_719085.html", "text": "  На днешната първа сесия на Общински съвет- Варна, съветничката Милена Георгиева съобщи за сигнал, който са подали варненски майки. По техните думи сградата на детска градина 21 \"Калина Малина\" във Варна е и те настояват за .     Майките са притеснени от факта, че голяма част от външната фасада, която е от декоративен камък, е . Проблеми има и вътре в самата сграда, ктдето по стените и тавана на сградата са забелязани големи пукнатини.   \"Предавам този сигнал по молба на майките, защото те са изключително притеснени за сигурността на децата си. Споделиха ми, че топлата връзка с основната сграда е почерняла и мухлясала отвътре. В новия корпус е изграден басейн, който не функционира от две седмици и деца до него не се допускат. Стана ясно, че корпусът е открит през януари 2013 г. Строител  е пловдивската фирма \"Стоянстрой\". Същата стана като изпълнител на строежа на начално училище \"Васил Левски\" в \"Аспарухово\", където след конструктивно обследване на училището, то беше обявено за опасно и затворено за основен ремонт. Във връзка с направените тревожни констатации на родителите, за да не полагаме децата на риск, моля администрацията да извърши проверка на сградата и да даде компетентно становище относно изпълнението на ремонта\", алармира още Милена Георгиева. Общинският съвeтник Петър Липчев подкрепи нейното предложение и  настоя да бъде съобщено коя е надзорната фирма, която е приела строителството на училището в \"Аспарухово\" и кой от общинската администрация също се е подписал под пускането на обекта в експлоатация.\r\n\"Настоявам за информация и какви са щетите за Община Варна от некачественото строителство на пловдивската строителна фирма \"Стоянстрой\".\", поиска още Петър Липчев.  Общинските съветници следва да получат писмен отговор от общината.", "date": "2019.01.30", "title": "Опасна сграда на детска градина държи в страх майки от Варна"}
{"url": "https://www.actualno.com/curious/4-te-zodii-koito-sa-naj-podhodjashti-za-vryzka-news_719115.html", "text": "  В началото на отношенията ви с даден човек, няма как да знаете дали ви очакват дълги години, изпълнени с много любов и хармония или пък няколко месеца, след които ще останете напълно разочаровани. За съжаление няма точна формула, чрез която да изчислите дали с един човек имате бъдеще или не. Според астролозите обаче, има 3 зодиакални знака, които носят със себе си хармония и любов. Връзките с тях са мечтата на всеки човек. Те не обичат скандалите, държат се мило и обичат истински.          Те са много принципни. Никога не биха изневерили на половинката си, защото по този начин ще престъпят принципите си, а не биха го направили. Когато са с даден човек, те дори не смеят да си помислят за друг. Винаги подкрепят половинката си, каквото и да се е случило. Половинките им са спокойни и се чувстват защитени, когато са с тях. Те могат да накарат всеки един човек да се почувства специален и точно това прави връзките с тях толкова прекрасни. Техните отношения обикновено са много спокойни. Телците не обичат скандалите. Имат умението да излизат от всяка ситуация по дипломатичен начин, така че да не се стига до излишни караници. Което от своя страна им помага да задържат партньора си за по-дълго време. Представителите на този зодиакален знак имат много спокойни, хармонични, дълги и изпълнени с любов връзки.   Tе са изключително романтични. Биха направили всичко, за да накарат половинката си да се чувства добре. Те не биха изневерили за нищо на света. Търсят истинска любов и спокойствие. Когато намерят точния човек, се борят за него и правят всичко възможно, за да го задържат до себе си. Това е една от най-лоялните и искрени зодии, което прави връзката стабилна. Когато обичат някого, те са готови да преобърнат света, за да бъде той щастлив и спокоен. Те също предпочитат да няма скандали и противоречия във връзката им, за това се опитват да ги избягват или да поговорят с половинката си спокойно и дипломатично. Представителите на тази зодия не биха направили нещо, което да нарани половинката им.        Tе са изключително отговорни. Когато дадат думата си, можете да бъдете сигурни, че няма да се отметнат и ще спазят обещанието си, каквото и да се случи. Взимат всичко в свои ръце, а това прави половинките им много спокойни.Те търсят стабилна и дълга връзка, а когато намерят правилния човек, са готови да дадат всичко от себе си, за да бъде той. Скорпионите са свикнали да бъдат лидери, каквито са и във връзките си. Това обаче не ги прави кофти партньори, дори напротив. Връзките с тях са много спокойни и хармонични. Представителите на тази зодия обичат безусловно, ако знаят, че срещу тях стои човек, който също ги обича. Стрелците са известни с това, че трудно се обвързват. Те лесно могат да станат вечните ергени, което, разбира се, е само по себе си предизвикателство. Този свободолюбив знак, който е по-голям от живота, може да бъде доста голяма награда и затова понякога са необходими някои усилия, за да улови сърцето им.  Стрелците обикновено са много успешни и много амбициозни, а това привлича към тях също толкова успешни хора. Ако можете да обичате своя Стрелец за постиженията му и да му покажете колко сте горди от тях, той ще ви обичат  цял живот. Влюбеният Стрелец е гледка, която не е за изпускане. Агресивно забавен, този знак обикновено се движи с пълна скорост напред, след като знае какво и кого иска. Те се радват на предизвикателство и са особено привлечени от уверените партньори. Стремежът на Стрелец за живот е доста заразен. Любопитството им към живота е съблазнително и те разглеждат взаимоотношенията като приключения. Очаквайте да бъдете разглезени и да живеете живот пълен с приключения!   ", "date": "2019.01.30", "title": "4-те зодии, които са най-подходящи за връзка "}
{"url": "https://www.actualno.com/varna/rekordno-visok-budjet-na-obshtina-varna-za-2019-godina-news_719142.html", "text": "  На първата си сесия за тази година местните депутати гласуваха бюджета на Община Варна в размер на 497 625 000лв. Рекордната сума за морската ни столица бе одобрена от 36 съветници, 6 гласуваха \"против\" и един се въздържа.     Общинският съветник д-р Ивайло Митковски изрази мнение, че се поемат дългове за милиони, които след време ще плащат децата ни.   \"Рекордни са разходите за издръжка на разрастващата се администрация. В бюджета обаче няма пари за инфраструктурата на квартал „Изгрев“, за извеждане на тежките камиони, които ще продължат да минават край кабинета на кмета, няма пари за обществени паркинги“, коментира още той. \r\nКметът Иван Портних от своя страна благодари на съветниците, че са подкрепили бюджета: \"Уважаеми общински съветници, дами и господа, на първо място бих искал да благодаря за това, че след конструктивен дебат, след много комисии, стигнахме до една макрорамка на бюджета, за която няма кой да отрече, че е рекордна за града ни.  Спомнете си през 2013 г., когато говорихме, че 200 млн.лв. са фантастика за Варна. И тогава с огромен патос се разказваше как това е непостижимо, никой не си го представяше. Само че, към днешна дата виждаме, че бюджетът на Варна е половин милиард. Това е благодарение усилията на всички нас. Сами да се хулим, да злословим...не бива. Варна не е град, който заради политически търкания и прочие може да цикли и съм изключително благодарен на целия Общински съвет за днешната конструктивна работа.  В момента уважаеми дами и господа ние гласуваме всеки един дълг с конкретната цел, обект и стойност. Всичко се резюмира в спортни, училищни бази, детски градини, улична инфраструктура. По отношение на рехабилитация на уличната мрежа бюджета е насочен изцяло към малките улички.\"   Над една трета от средствата в бюджета, или 35,1%, ще бъдат изразходвани за образование. Парите по това перо възлизат на 142,7 млн. лева и са с около 20% повече спрямо първоначалния бюджет за 2018 година. Предвидените средства са в размер на 13,7 млн. лева – двойно повече от миналата година, част от които ще бъдат вложени в основни ремонти на спортни и детски площадки в редица училища и градини. Продължава работата по европроекта за  модернизация на образователната инфраструктура, който обхваща 7 училища и 3 детски градини. През тази година в чисто нови сгради ще влязат децата от ДГ „Карамфилче“ и „Иглика“ в кв. “Виница”.\r\nНад 124 млн. лева е бюджетът за жилищно строителство, БКС и опазване на околната среда за 2019 г. във Варна. От тази сума за изграждане, ремонт и поддържане на уличната мрежа са предвидени 67,5 млн. лева, от които близо 38,3 млн. лева са за довършване на бул. „Васил Левски“. Около 18 млн. лева Община Варна ще вложи в основен ремонт на пътна мрежа, а малко над 7 млн. лева ще струва текущата рехабилитация на улици в града. От приоритетните обекти, по които ще се работи тази година, е изграждането на пътна автомобилна рампа на автомагистрала „Хемус“, с качване от бул. „Ат. Москов“. Друг голям обект е реконструкцията на улица от бул. „Първи май“ към Рибарско пристанище „Карантината“. Мащабно обновяване на улици предстои в с. Константиново, за което в бюджета на община Варна са заделени 2,5 млн. лева.       През тази година ще бъде разширен обхватът на Синята зона и за това общината е отделила 3,8 млн. лева. Съветниците одобриха също план-сметка „Чистота“ в размер на 37,2 млн. лв.,  с около 4 млн. повече спрямо миналата година.\r\nС двойно повече средства ще разполага Варна за култура и спорт през 2019 г.  33,2 млн. лева е бюджетът на общината във функция „Култура, спорт, почивни дейности и религиозно дело“. Спрямо миналогодишния бюджет има увеличение с 16,4 млн. лева, което се дължи основно на домакинството на Варна за Европейски град на спорта. По този повод общината ще инвестира над 14,3 млн. лева в изграждането на три нови спортни комплекса в кв. „Владислав Варненчик”, кв. „Виница“ и на ул. „Студентска“, както и в реконструкцията на стадион „Спартак“. Общинските съветници одобриха бюджета по програма „Спорт“, при която също има увеличение на средствата. През тази година тя е в размер на 2 млн. и 135 хил. лева, с 835 хил. лева повече спрямо първоначалния бюджет за 2018 г.“. Спортният календар по програмата за 2019 г. предвижда провеждането на над 200 инициативи, от които над 50 са международни. Една от проявите са: престижната регата „Tall ships”, международният лекоатлетически маратон „Варна 2019“, Европейското първенство по хандбал за девойки до 19 г., 50-то юбилейно издание на автомобилното рали „България“ и др.\r\nБюджет 2019 осигурява повече средства и за здравеопазване. Финансовата рамка е в размер на 21,1 млн. лева, с близо 1,6 млн. лева повече спрямо бюджета за 2018 г. Акцентът тази година е върху общинските здравни програми, чийто брой е двойно увеличен. Със средства от местната хазна ще се финансират общо 18 здравни програми, 9 от които са нови. Част от тях са: „Хипотерапия и рехабилитация на деца с увреждания и проблеми в развитието”, „Грижа за деца с диабет и редки ендокринни заболявания”, “Зеленият двор на Варна”, „Профилактика на диабетното стъпало“. Други нови програми са за скрининг на заболяванията на щитовидната жлеза, белия дроб, маточната шийка, простатната жлеза, рак на гърдата. Финансовото подпомагане на двойки с репродуктивни проблеми ще продължи и през 2018 г., като за общинската инвитро програма са заделени 283 хил. лева. Предстоят също мащабни ремонти на детските площадки в 7 от общо 12-те общински ясли във Варна, за които са планирани около 2 млн. лева.\r\nС над 1 млн. лева е увеличен бюджетът за социални дейности спрямо 2018 г.  и е в размер на 16,8 млн. лева. Продължава  надграждането на социалната програма, която тази година ще бъде допълнена с нови услуги. Предстои да отвори врати дневен център за деца с увреждания, включително с аутизъм. През 2019 г. ще стартира работата по изграждането на центровете за хора с деменция и с тежки множествени увреждания. Предвижда се също закупуване на нови микробуси за хора с увреждания и на товарни автомобили за нуждите на социалния патронаж.\r\nВ бюджета на Варна за транспорта са отделени 8,4 млн. лева. По това перо също има увеличение спрямо предходната година, което се дължи основно на по-големия брой пенсионерски карти. Те ще струват на местната хазна близо 6 млн. лева. За ученическите карти ще бъдат отпуснати 1,2 млн. лева, като дофинансирането се запазва същото, като през 2018 г. За пътуванията за хората с увреждания общината ще отдели около 140 хил. лева.      ", "date": "2019.01.30", "title": "Рекордно висок бюджет на община Варна за 2019 година"}
{"url": "https://www.actualno.com/dobrich/v-kavarna-obsyjdaha-oblastnija-plan-za-razvitie-na-gorskite-teritorii-news_719079.html", "text": "  В община Каварна беше подложен на обществен дебат проектът на Областния план за развитие на горските територии, съобщават от администрацията в морския град. Уточнява се, че документът е с дългосрочен обхват за стратегическо планиране на горското и ловно стопанство и за устойчиво развитие на региона. В него са включени всички горски територии в Добричка област, без значение от собствеността им.     При разработването на Областния план за развитие на горските територии се дефинират целите на управление на горското и ловно стопанство на общинско и областно ниво, както и основните задачи и приоритети за постигане на устойчиво развитие, отчитайки характерните особености и потенциала на района. Използвани са данни от инвентаризациите и плановете на отделните горски стопанства.   Инициатор на общественото обсъждане е Регионалната дирекция по горите – Варна, със съдействието на общинската администрация в Каварна. В него се включиха експерти от този сектор.", "date": "2019.01.30", "title": "В Каварна обсъждаха Областния план за развитие на горските територии"}
{"url": "https://www.actualno.com/showbusiness/djystin-bijbyr-pusna-svoja-marka-drehi-snimki-news_719143.html", "text": "  Марката носи неговото презиме Дрю и има множество унисекс тениски, пуловери и панталони, като на всички тях има нарисувана усмивка или е написано „Дрю”, съобщава Hollywood Reporter.     Бийбър бе забелязан да носи дрехи от новата си марка из цял Холивуд напоследък. Първите неща, които започнаха да се продават бяха хотелски чехли с усмихнато личице на тях. В момента цялата линия е пусната в продажба.  В колекцията има множество тениски, пуловери и панталони, като цената им е в порядъка на 48 до 148 долара. В описанието на страницата пише, че „това е място, където може да бъдеш себе си. Бла бла бла бла бла бла... Носи така сякаш не ти пука. К. Чао.”  Бийбър регистрира марката си през февруари 2018 г. ", "date": "2019.01.30", "title": "Джъстин Бийбър пусна своя марка дрехи (СНИМКИ)"}
{"url": "https://www.actualno.com/politics/kabinetyt-odobri-budjetnata-procedura-za-2020-g-news_719113.html", "text": "  Министерският съвет прие решение за бюджетната процедура за 2020 г. в срока, определен от Закона за публичните финанси. С Решението се създава необходимата организация и координация между отделните разпоредители с бюджет в процеса на бюджетно планиране и съставяне на средносрочната бюджетна прогноза за периода 2020-2022 г. и на проекта на държавния бюджет за 2020 година, съобщиха от правителствената пресслужба.     В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2020-2022 г. и на проекта на държавния бюджет за 2020 година. Определена е базата за разработване и актуализиране на средносрочната бюджетна прогноза за периода 2020-2022 г. и за съставяне на законопроекта за държавния бюджет на Република България за 2020 година.   Нов момент в бюджетната процедура за 2020 г. е разширяването на обхвата на бюджетните организации, които прилагат програмен формат на бюджет. Освен министерствата и държавните агенции, програмен формат на бюджет за 2020 г. ще прилагат и останалите първостепенни разпоредители с бюджет, чиито бюджети са част от държавния бюджет, с изключение на бюджетите на съдебната власт и на Сметната палата. Такива са например държавните комисии и другите контролни и регулаторни органи. Това е поредният инструмент на правителството за повишаване на качеството на управление на публичните финанси, подобряване процесите на планиране и изготвяне на проектобюджетите на бюджетните организации, повишаване на прозрачността и отчетността на бюджетните системи.\r\nБюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2019 г. с цел по-тясна координация и управление на икономическите политики в Европейския съюз, укрепване на икономическото управление и осъществяване на наблюдение на макроикономическите дисбаланси.  Спазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление“.", "date": "2019.01.30", "title": "Кабинетът одобри бюджетната процедура за 2020 г."}
{"url": "https://www.actualno.com/europe/opozicijata-cipras-razdelja-gyrcite-news_719132.html", "text": "  Председателят на основната опозиционна партия в Гърция – Кириякос Мицотакис от „Нова демокрация“, критикува министър-председателя Алексис Ципрас за изявлението му за протестиращите срещу Преспанското споразумение, съобщава електронното издание на атинския ежедневник Kathimerini, цитиран от \"Фокус\".     От редакцията припомнят, че в разговор с държавния глава на Франция Еманюел Макрон в Никозия Ципрас определи демонстрантите като „крайнодесни популисти“.   „Ципрас отново обиди гръцкия народ. Той описа не само като крайнодесни привърженици, но и като безумни хора онези, които се противопоставят на споразумението от Преспа. Той се държеше толкова нахално и безотговорно пред чуждестранни лидери”, коментира Мицотакис.\r\n„Въпреки това той нямаше какво да каже за министър-председателя на Македония Зоран Заев, който продължава да нарича Скопие „Македония\", допълни лидерът на „Нова демокрация“.  След като обвини Ципрас в разделянето на гръцкия народ, Мицотакис добави: „Гърците ще останат единни, горди и достойни. И те скоро ще дадат на Ципрас отговора, който той заслужава“.", "date": "2019.01.30", "title": "Опозицията: Ципрас разделя гърците"}
{"url": "https://www.actualno.com/plovdiv/resheno-plovdiv-s-budjet-ot-blizo-342-miliona-leva-news_719146.html", "text": "  С 31 гласа \"За\", 15 \"против\" и 1 \"въздържал се\" Общинският съвет прие бюджета на Пловдив. Той възлиза на 341 959 020 лева.     От тази сума 179 562 643 лева са собствените приходи, а делегираните от държавата дейности са в размер на 162 396 377 лева. Против бюджета гласуваха съветниците от БСП и Патриотичния фронт. От „Съюз за Пловдив“ също гласуваха против, с изключение на Вихра Ерамян.   По време на дебатите около бюджета кметът Иван Тотев уточни кои проекти се очаква да бъдат завършени през тази година. Сред тях са изцяло новият булевард „Северен“, който се очаква да е готов до 3 месеца, обновяването на хълма „Бунарджика“, площад „Централен“, Голямата епископска базилика, която трябва да е напълно готова през септември и художествената галерия на улица „Гладстон“. В хода на изброяването на обектите кметът Иван Тотев лансира предложението новоизграждащият се булевард „Северен“ да получи ново име, което да е свързано с историята на Пловдив.\r\nСъветници направиха серия от предложения, част от които бяха приети. Така например 35 000 лева ще бъдат отделени за саниране на залата по бокс на училище \"Васил Левски\", а други 35 000 лева ще отидат за изграждане на електронна система на \"Радостни обреди\".  След гласуването кметът благодари на съветниците, подкрепили бюджета. \"Получихме сериозна подкрепа за бюджета, дори от Вихра Ерамян от \"Съюз за Пловдив\". Това е един социален и много добър бюджет за Пловдив. Вижда се, че не взимаме никакъв дълг. Сложили сме на масата 4-5 големи инфраструктурни проекти, като част от тях започват през тази година, а част остават за следващото управление. Не вдигаме данъците, както и оставаме с най-ниските цени на градския транспорт в България\", категоричен бе Иван Тотев.", "date": "2019.01.30", "title": "Решено: Пловдив с бюджет от близо 342 милиона лева"}
{"url": "https://www.actualno.com/cinema/cvetana-maneva-chestva-svoja-75-godishen-ubilej-news_719125.html", "text": "  Голямата ни киноактриса проф. Цветана Манева чества днес своя 75-годишен юбилей. Българската национална телевизия излъчва по повод годишнината два игрални филма. на режисьорката Анна Петкова.     \"Откога те чакам\" е заснет през 1984 г. по сценарий на Лиляна Михайлова. Оператор е Стефан Трифонов, а музиката е дело на Кирил Дончев. Цветана Манева се превъплъщава в ролята на сестра Николова, която работи в социална служба за самотни възрастни хора. Сестра Николова се грижи не само за здравето им, но ги лекува от самотата, от мъката и обидата; в нея те намират опора и онова, което не са получили от собствените си деца. Някои от наследниците са обезпокоени от привързаността на своите близки към сестра Николова и подозират в нейната загриженост користни намерения за лично облагодетелстване. На Цветана Манева партнират Елена Стефанова, Катя Тодорова, Асен Миланов.    \"Трудна любов\" от 1974 г. на режисьора Иван Андонов и  по сценарий на Асен Георгиев проследява невъзможната любов между Иван (Иван Андонов) и Екатерина (Цветана Манева). Обвързаността с предишните им семейства, професионалните ангажименти и ревността се оказват огромни препятствия и пред най-чистата любов.  *** Цветана Манева е родена в семейството на драматичния актьор Георги Манев. Завършва актьорско майсторство в класа на проф. Моис Бениеш. Играла е на сцената на Пловдивския драматичен театър, Нов драматичен театър \"Сълза и смях\" - София,  Драматичния театър в Димитровград , Театрална работилница \"Сфумато\", театъра в Ямбол, Народния театър за младежта и Театър 199.  Участвала е в над 50 филма, сред които любимите на публиката \"Почти ревизия\", \"Войната на таралежите\", \"Търси се съпруг за мама\". Артистичен директор е на международния театрален фестивал \"Варненско лято\".     Удостоена е със званията \"Народна артистка\" и \"Почетен професор на Нов български университет\". Носителка е на орден \"Стара планина\" първа степен за големите ѝ заслуги в областта на българския театър и кино и по повод 60 години от рождението й, както и на награда на Съюза на артистите \"Икар\" за цялостен принос към преподавателската дейност.     ", "date": "2019.01.30", "title": "Цветана Манева чества своя 75-годишен юбилей"}
{"url": "https://www.actualno.com/vraza/budjetyt-na-vraca-e-priet-nad-3-mln-leva-otivat-za-nov-obshtestven-transport-news_719121.html", "text": "  С  29 гласа „за“ и 6 „против“ бе приет бюджетът на Община Враца за 2019 година. Решението бе взето на редовно заседание на местния парламент.     Кметът Калин Каменов представи основните финансови показатели и планираните дейности от Бюджет 2019 и каза: „Основната цел на проекта за бюджет за настоящата година е подобряване качеството и обхвата на публичните услуги, които предоставя местната администрация, както и ефективното разпределение на средствата за поддържане и изграждане на инфраструктурата       Кметът посочи, че в капиталовата програма на местната администрация за 2019 година са предвидени .\r\nВ разходната част на проектобюджета са включени над 770 000 лв. за дейности по транспорта, а 745 940 лв. е стойността на средствата, предвидени за улично осветление. При изготвяне на финансовия документ, Община Враца отчита ръст и в планираните инвестиции за благоустрояване и текущи ремонти – 790 352 лв., за общинските пазари – 132 867 лв., за пенсионерските клубове – 188 874 лв., както и за младежките дейности, чиито средства са в размер на 600 918 лв.\r\nПрез 2019 година се увеличава и размерът на помощите за новородени деца от 250 на 300 лв. за новородено и по 350 лв. за близнаци. Предвидено е и закупуването на нова техника за ОП „БКС“ за 250 000 лв., а за субсидии на спортните клубове са заложени половин милион лева.       В презентацията си, Каменов отбеляза, че са проведени разговори с представителите на всички групи общински съветници, които са приели поканата. Единствената група, която не се е отзовала на поканата за среща и обсъждане на бюджета е била групата на БСП.\r\nВносителят на докладната за Бюджет 2019 – Калин Каменов предложи промяна в Капиталовата програма, с която да бъдат включени 65 547 лв. за подмяна на абонатната станция и извършване ремонт на канализацията в ДГ „Единство, Творчество, Красота“. Предложението е направено по време на срещата с общинските съветници от Либерален алианс.\r\nПо време на редовното заседание се отбеляза двойното увеличение на средствата за населените места от общината, като се представи и детайлен списък със средствата, разпределени по села.          \r\nСлед като приключиха разискванията, проектът за бюджет бе подложен на гласуване. Бюджетът бе приет с 29 гласа „за“ и 6 „против“.\r\nПри закриване на сесията кметът Калин Каменов коментира, че това е най-големият бюджет, с който Враца е разполагала в последните години и че успешното реализиране на поставените цели, ще гарантира положителното и ускореното развитие на Враца.   ", "date": "2019.01.30", "title": "Бюджетът на Враца е приет, над 3 млн. лева отиват за нов обществен транспорт"}
{"url": "https://www.actualno.com/politics/bylgarija-odobri-prisyedinjavaneto-na-republika-makedonija-kym-nato-news_719118.html", "text": "  Правителството одобри проекта на Протокол към Северноатлантическия договор относно присъединяването на Република Македония към НАТО, съобщиха от правителствената пресслужба.     Със същото решение Министерският съвет упълномощи временно управляващия Постоянната делегация на Република България към НАТО да подпише присъединителния протокол, уточняват още от кабинета на премиера Бойко Борисов.   ", "date": "2019.01.30", "title": "България одобри присъединяването на Република Македония към НАТО"}
{"url": "https://www.actualno.com/society/na-pyrvo-chetene-ako-otkajesh-da-te-prebrojat-160-leva-globa-news_719104.html", "text": "  Глоба от ще бъде налагана на всеки български гражданин, който не се включи в следващото национално преброяване. Това е записано в Закона за преброяването на населението и жилищния фонд, който беше приет единодушно от Народното събрание на първо четене.     Глобата ще се налага както за отказ да се дадат персонални данни, така и за отказ да се дадат съответните данни за дадено жилище или жилищна сграда.\r\nОтделно има и други видове глоби. От е глобата за контрольор или преброител, който не изпълнява задълженията си по закона. А от е глобата за злоупотреба с данни от преброяването, освен ако не става въпрос за престъпление, в който случай наказанието ще е Наказателния кодекс.\r\nВсъщност при обсъждането на закона се получи дебат само относно графата за вероизповедание - дали не трябва изрично да се попълва, че отказваш да дадеш данни, което е твое право или да не се попълва изобщо.      Иначе в преброяването ще влизат българските граждани, които живеят обичайно в България, гражданите на ЕС и членовете на семействата им, които живеят обичайно в България, чужденците, получили разрешение да пребивават на територията на България, бежанците с легален статут и хората с открита процедура за получаване на бежански статут, лицата без гражданство, както и българските граждани, които обичайно живеят в чужбина. Ще се събират следните данни – три имена, ЕГН, личен номер на чужденец, дата на раждане, пол, връзки между членовете на домакинството и семейството, постоянен адрес и настоящ адрес, гражданство, статут, държава и място на раждане, семейно положение, брой живородени деца, степен на завършено образование, грамотност, етническа група, вероизповедание, майчин език, трудов статус, професия, име на предприятието, за което работи или на което е собственик, местоположение на работата или учебното заведение, в което учиш, вид на транспорта, използван за пътуване до работа или учебното заведение, вътрешна и външна миграция на лицата, степен на увреждане (ако има).\r\nОтделно е оценката на жилищния фонд, като „единици на наблюдение са жилищни сгради, включително тези, които към момента на преброяването не се използват за живеене и сградите със смесено предназначение“ както и отделните жилища. Данните, които се събират, са адрес на сградата, географски координати на входовете на сградата, вид на сградата, местоположение на сградата, година на построяване, тип на строителната конструкция, брой на етажите, наличие на асансьор, брой на жилищата в сградата, наличие на други обекти в сградата, които се ползват за нежилищни цели, достъпност на сградата. За жилищата ще се отчита вида им, статут на владеене, тип собственост, обща застроена площ, брой на помещенията в жилището, кухня и спомагателни помещения, енергийна осигуреност, водоснабдяване и канализация, санитарни помещения, енергийна ефективност, материална осигуреност и услуги.    Преброяването ще се проведе от 22 януари до 15 февруари, 2021 година. Всички събрани данни се ползват само за статистически цели.", "date": "2019.01.30", "title": "На първо четене - ако откажеш да те преброят, 160 лева глоба"}
{"url": "https://www.actualno.com/politics/syzdavat-dyrjavna-agencija-bezopasnost-na-dvijenieto-po-pytishtata-news_719116.html", "text": "  Правителството прие Постановление за създаване на Държавна агенция „Безопасност на движението по пътищата“ към Администрацията на Министерския съвет.     Агенцията ще разработва, координира и контролира провеждането на политиката за повишаване на безопасността на движението по пътищата в България, като се предвижда да поеме част от функциите на различните институции, между които е споделена отговорността за безопасността на движението по пътищата към настоящия момент.   Специализираното звено ще събира обективни данни и ще осъществява постоянен мониторинг на постигнатите резултати и ефективността на предприетите мерки. Наред с това ще организира сътрудничеството с висши училища и научни организации за осъществяване на научноизследователска дейност, ще провежда информационни и образователни кампании, както и ще извършва консултации с гражданското общество, бизнеса, академичните и научни среди.\r\nПредстои да бъде извършен задълбочен анализ с оглед хоризонталния характер на политиката за повишаване на безопасността на движението по пътищата и обществената й значимост преди да се пристъпи към промени в законодателството.  ", "date": "2019.01.30", "title": "Създават Държавна агенция \"Безопасност на движението по пътищата\""}
{"url": "https://www.actualno.com/society/speleolozi-iskat-da-se-syzdade-specialen-zakon-za-opazvaneto-na-peshterite-news_719127.html", "text": "  На 18 март се навършват 90 години от създаването на организираното пещерно дело в България. Това обяви на пресконференция председателят на Българската федерация по спелеология доц. д-р Явор Шопов, предаде репортер на БГНЕС.     \"Тази година, освен отбелязването на 90-годишния юбилей на организираното пещерно дело, честваме и 45 години организирано пещерно спасяване. Започваме серия от събития. Първото е на 4 февруари когато откриваме фото-изложбата \"Ние и пещерите\" в музея \"Земята и хората\", каза Шопов и подчерта, че дълги години дейността е била под шапката на Българския туристически съюз, чиито председател също присъства на пресконференцията. Проф. д-р Алексей Стоев поясни, че към днешна дата съюзът поддържа някои пещери в България, както и че има пещерни клубове към тях.   \"Бием камбаната да се опазват подземните богатства и да се пазят карстовите ландшафти, които са обект на строителни дейности\", призова проф. Стоев.\r\nДруг проблем е пещерното иманярство и опитите да се прониква нерегламентирано в пещерите. От федерацията по спелеология увериха, че в пещерите няма съкровища и затова не си струва някой да жертва живота си. Освен това с дейността си, нарушителите унищожават уникални творения на природата и нарушават хабитата на обитателите на пещерите.  \"Затова искаме да се създаде специален закон за опазването на пещерите. Такива опити бяха направени по времето на 39-то и 40-то народно събрание, но текстовете не влязоха в пленарна зала. Хвърляме камък в министерството на околната среда. Ние сме на последно място в Балканите. Дори в Албания всички пещери са защитени. В Словения има специален закон за пещерите. В Хърватска и Румъния също са затегнати правилата\", каза Алексей Жалов, който е председател на Балканския спелеоложки съюз.\r\nПразненствата по отбелязването на 90 години от създаването на организираното пещерно дело в България продължават на 18 март с тържествено събрание в Аулата на Софийския университет \"Св. Климент Охридски\" и ретро изложба, на която ще присъстват спелеолози от Гърция, Македония, Румъния, Турция, Словения и др.   През май месец е планирано провеждането на Международен конгрес по спелеология в Добрич, в който ще се включат представители от 13 страни, а през септември пещерняци от цял съвет ще се съберат на Европейски спелеофорум.    \"Освен тези събития ще има и издателска дейност. Тази година ние ще издадем три книги за изследване на пещерите. Те са на наши български видни спелеолози\", добави още Явор Шопов. Това са книгите на Петър Трантеев – \"С две свещи под земята\", инж. Радуш Радушев – \"Моят подземен свят\" и \"Пещери в България – туристически пътеводител\".", "date": "2019.01.30", "title": "Спелеолози искат да се създаде специален закон за опазването на пещерите"}
{"url": "https://www.actualno.com/plovdiv/apelativnijat-syd-v-plovdiv-potvyrdi-prisydata-na-bivshija-haskovski-kmet-georgi-ivanov-news_719114.html", "text": "  Присъдата, Георги Иванов от Окръжен съд- Хасково на 16.11.2017 г, бе потвърдена днес от Апелативен съд Пловдив. Тя се състои от две години условно с три години изпитателен срок, глоба от 3 000 лв и лишаване от право да заема държавна или обществена длъжност, свързана с ръководство, контрол или стопанисване на публично имущество за три години.     Делото срещу Георги Иванов бе образувано заради събарянето на сградата на хасковския затвор, построена през 1982 година и със статут на паметник на културата с историческо значение, историческа недвижима културна ценност.   Съдът в Хасково прие, а Апелативен съд в Пловдив потвърди, че в качеството си на кмет Георги Иванов е издал противозаконно заповед за премахването на сградата през май 2015 година. Присъдата може да се обжалва пред Върховния касационен съд.", "date": "2019.01.30", "title": "Апелативният съд в Пловдив потвърди присъдата на бившия хасковски кмет Георги Иванов"}
{"url": "https://www.actualno.com/society/snjag-ili-slynce-vijte-kakvo-ni-chaka-prez-fevruari-news_719157.html", "text": "  Средната месечна температура за февруари в Северна България и високите полета ще е от 0° до 2˚, в Южна България и по Черноморието – между 2° и 5˚, а в планините – между минус 8° и минус 3˚. Такава е прогнозата за времето през февруари на Националния институт по метеорология и хидрология (НИМХ).     Средната месечна сума на валежите в равнините ще е между 30 и 50 mm, в планините – между 40 и 70 mm, за Рило-Родопския масив и Странджа от 60 до 100 mm. Тази година се очаква средната месечна температура да бъде около и над нормата. В по-голямата част от страната най-ниските температури през месеца ще бъдат между минус 13° и минус 8°, а най-високите - между 14° и 19°.   Месечната сума на валежите ще бъде около нормата. В началото на месеца ще бъде доста по-топло от обичайното, особено през първите дни в Източна България, където ще духа умерен югозападен вятър. Вероятността за валежи до средата на десетдневието е малка. През втората половина от периода ще има валежи, в равнинната част от страната предимно от дъжд, в планините – от сняг.\r\nТемпературите ще се понижават, но ще останат по-високи от средните. През второто и третото десетдневие температурите ще се понижат още и ще се колебаят около средните. Динамиката на атмосферата ще се запази и времето ще бъде променливо, с чести превалявания. В равнинната част от страната ще има и дъжд, и сняг, но вероятността за трайна снежна покривка е малка.  ", "date": "2019.01.30", "title": "Сняг или слънце? Вижте какво ни чака през ФЕВРУАРИ"}
{"url": "https://www.actualno.com/politics/s-blizo-3-mlrd-lv-podpomagat-zemedelieto-u-nas-news_719120.html", "text": "  Правителството утвърди годишните разчети за средствата от Европейския съюз за Държавен фонд „Земеделие“ за 2019 г. Планирани са общо 2,99 млрд. лева за финансиране на директните плащания на площ, пазарните мерки, Програмата за развитие на селските райони и Програмата за морско дело и рибарство. От тях 2,69 млрд. лв. са за сметка на ЕС, а 300 млн. лв. са от националния бюджет.     985,9 млн. лв. са предвидени за развитие на селските райони. Основно плащанията ще се насочени по мярка 4 „Инвестиции в материални активи“, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР.   По линия на директните плащания от ПРСР са заложени 274,6 млн. лв., които ще обхващат направленията агроекология и климат, биологично земеделие и Натура 2000.\r\n1,554 млрд. лв. са определени по схемата за единно плащане на площ, както и за обвързани с производството плащания за животни, плодове, зеленчуци и други.  По Програмата за морско дело и рибарство 2014-2020 г. са разчетени 38,8 млн. лв.\r\n135,5 млн. лв. са предвидени за пазарни мерки, включително за Националната програма по пчеларство, схема „Училищен плод“, схема „Училищно мляко“, Националната програма за подпомагане на лозаро-винарския сектор и други схеми.   ", "date": "2019.01.30", "title": "С близо 3 млрд. лв. подпомагат земеделието у нас"}
{"url": "https://www.actualno.com/asenovgrad/s-nad-16-000-000-lv-zadyljenija-zapochva-2019-g-obshtina-asenovgrad-news_719141.html", "text": "   Сумата по договори на заеми, които е теглила градската управа, с решение на Общинския съвет в града през мандата досега, е разпределена в три различни години.     През 2014 г. бе изтеглен кредит в размер на 3 000 000 лева. През 2016 г. бе взет заем от 8 600 000 лева и 5 000 000 лева бяха изтеглени през 2017 г. Към момента по тези кредити е изплатена главница в размер на 875 000 лева, а \"всички заеми, като лихви, се обслужват регулярно и точно, което запазва високия кредитен рейтинг на общината\", посочи от трибуната на местния парламент кметът на доктор Емил Караиванов. Днес, по време на първото редовно заседание на асеновградските съветници, той уточни, че остатъкът по главници към 01.01.19 г. е в размер на 15 725 000 лева.    \"Високият преходен остатък ни даде възможност да предвидим средства за покриване на 1 000 000 лева от Фонд за органите на местното самоуправление в България (ФЛАГ), а останалите пари са за кредита, който бе изтеглен във връзка с реализирането на проекта за Воден цикъл.\", уточни градоначалникът. А заложените в бюджета 5 000 000 лева за кредит показват нормативно заем в какъв максимален размер би могло да се тегли при необходимост. , съобщи кметът Караиванов в отговор на въпрос от общинския съветник от ГЕРБ Димитър Янев. В същия размер е била и сумата, отделена за целта през изминалата 2018 г.    Въпрос към кмета бе зададен и от Костадин Яков - също съветник от опозицията, във връзка с планираните за 2019 г. приходи от туризъм, платено паркиране и такси от пазари и тържища. В отговор доктор Емил Караиванов заяви, че заложените в бюджета за настоящата година ", "date": "2019.01.30", "title": "С над 16 000 000 лв. задължения започва 2019 г. община Асеновград"}
{"url": "https://www.actualno.com/pleven/podmjana-na-7-200-ulichni-lampi-s-led-osvetlenie-planira-upravata-na-pleven-news_719131.html", "text": "  Пълна подмяна на всички улични лампи и планира общинската управа на Плевен. Идеята ще бъде предложена за обсъждане на следващата сесия на местния парламент. Тя е подкрепена с проект, разработен по резултатите от направеното енергийно обследване на системата на уличното осветление в областния град, съобщи плевенският кмет Георг Спартански.     „Обследването беше направено от Агенцията по енергийна ефективност. Резултатите от него бяха представени в многостраничен доклад и бяха приети без забележки. Вече сме вписани в регистъра на Агенцията за бъдещи инициативи“, поясни градоначалникът.   Проектът предвижда подмяна на всички улични лампи в града – те са над , монтирани са на над 6 000 стълба. Сегашните осветителни тела ще бъдат заменени с ЛЕД осветление. Те сами ще се настройват кога да се включват, с каква интензивност да светят, кога да се изключват и т.н. „Според енергийното обследване, така ще спестим минимум 55 процента електроенергия. Всяка година Община Плевен плаща около 1 млн. лв. за улично осветление. Половината от сумата отива за поддръжка на елементите от амортизираната вече система – стълбове, лампи, кабели и т.н. Другата половина от сумата отива за плащане на изразходвана електроенергия.  С новото ЛЕД осветление разходите ни за ток ще паднат с минимум 50 процента. Отделно, след като се модернизират и подменят около 300 стълбове, които са тотално амортизирани, и се модернизират останалите елементи на системата, ще спестим доста пари и от ремонти. Разчетено е тази инвестиция да бъде изплатена за 10 години“, каза още Георг Спартански.\r\nТой допълни, че едно от условията за кандидатстване по поръчката за подмяна на уличното  осветление ще бъде кандидатите да могат сами да се финансират. Това условие ще направи така, че да се явят само сериозни фирми, които имат достатъчно финансов ресурс. Стартовата стойност на проекта е около 6,5 млн. лв. В следващите 10 години  Общината ще си плаща за улично осветление колкото и досега, но разликата ще отива за погасяване на вложените в инвестицията средства.  ", "date": "2019.01.30", "title": "Подмяна на 7 200 улични лампи с ЛЕД осветление планира управата на Плевен"}
{"url": "https://www.actualno.com/starazagora/ot-fevruari-bez-taksa-za-jasla-gradina-i-detska-kuhnja-v-radnevo-news_719130.html", "text": "  Родителите в община Раднево няма да плащат такса за посещението на ясли и детски градини и за ползването на услугите на детската кухня. Това е решил на последната си сесия общинският съвет, след като е подкрепил предложението на кмета д-р Тенко Тенев. С отпадането на таксата издръжката на децата в детските заведения ще бъде изцяло за сметка на общината.     Според кмета това е една от мерките за осигуряване на достъп и равен старт на децата до образователната система. В мотивите на предложението си той е посочил, че „идеята е част от дългосрочната социална политика на администрацията” за създаване на предпоставки младите хора да остават в общината, да се подпомагат семействата с малки деца, което да увеличи раждаемостта и да се преодолее демографската криза.   В община Раднево има шест детски градини. В три от тях има разкрити и яслени групи. 546 са децата в градинските групи, от които 243 са в задължителните според Закона за предучилищното и училищното образование подготвителни групи. Децата, посещаващи ясла, са 53, а ползващите услугите на общинската детска кухня са 50.", "date": "2019.01.30", "title": "От февруари без такса за ясла, градина и детска кухня в Раднево"}
{"url": "https://www.actualno.com/europe/v-germanija-predotvratiha-atentat-news_719136.html", "text": "  В сутрешните часове на 30 януари германската полиция е арестувала в провинция Шлезвиг-Холщайн трима граждани на Ирак, заподозрени в подготовката на терористичен атентат, съобщава националният ежедневник Die Welt.     Федералната прокуратура потвърди информацията и поясни, че става въпрос за двама мъже на 23 г. и един на 36 г. След претърсването на жилищата им са извършени обиски в домовете на други лица в провинциите Шлезвиг-Холщайн, Мекленбург-Предна Померания и Баден-Вюртемберг, предаде агенция Фокус.   Двама от заподозрените, Шахин Ф. и Херш Ф., Федералната прокуратура разследва заради подготовката на „тежко престъпление, причиняващо сериозни щети държавата“. Тримата са планирали атентат с използването на вещества – какви обаче, не се уточнява. Обмисляли са също и нападение с огнестрелно оръжие или превозно средство.\r\nФедералната криминална полицейска служба е формирала екип за наблюдение на триото още през декември. Полицейските части от няколко федерални провинции и специални звена арестуваха мъжете в района Дитмаршен в Шлезвиг-Холщайн около 6:00 часа местно време (7:00 часа българско време).  Според медийни доклади и тримата са бежанци, пристигнали в Германия през есента на 2015 г. Следователи разкриват, че тримата мъже са съхранявали инструкция за изграждане на бомби. Поръчали са онлайн и запалително устройство, но доставката му в Германия е била осуетена от британските правоприлагащи органи.", "date": "2019.01.30", "title": "В Германия предотвратиха атентат"}
{"url": "https://www.actualno.com/lovech/kabinetyt-osvobodi-georgi-terzijski-kato-oblasten-upravitel-na-lovech-news_719133.html", "text": "  Кабинетът освободи Георги Терзийски като областен управител на област Ловеч и назначи на длъжността Ваня Събчева, съобщиха от правителствената пресслужба.     Припомняме, че Терзийски става председател на управителния съвет на Агенция \"Пътна инфраструктура\" (АПИ) след като инж. Светослав Глосов подаде оставка заради скандала с електронните винетки.    Ваня Събчева е изпълнявала длъжността областен управител на област Ловеч в периода 2011 г. – 2013 г. От 2017 г. до момента е заемала поста главен секретар в областната администрация.  Има магистърска степен по публична администрация и бакалавърска „Индустриален инженер” от Техническия университет в Габрово.    Терзийски е юрист и икономист по образование.   ", "date": "2019.01.30", "title": "Кабинетът освободи Георги Терзийски като областен управител на Ловеч"}
{"url": "https://www.actualno.com/ruse/nemski-zdravni-institucii-nabirat-bylgarski-medicinski-kadri-v-ruse-news_719096.html", "text": "  Консултанти от фирма ADMED Health Care Consulting, която е с повече от 30 години опит в подбора на специалисти в областта на здравните грижи, разясниха възможностите за кариерно развитие в Германия на студенти от факултет „Обществено здраве и здравни грижи“ на РУ „Ангел Кънчев“ в Русе. Срещата се проведе на 29 януари в зала на Университета. Фирмата предлага на своите кандидати работа в голяма мрежа от болници, рехабилитационни клиники и домове за специализирани грижи на територията на всички 16 федерални провинции в Германия. Осигурено е и безплатно обучение по немски език преди започването на работа в желаната институция.     Потенциалните кандидати трябва да са завършили своето висше образование, да са взели държавните си изпити и да са провели необходимата практика. Одобряването на кандидатурата за заемането на работната позиция включва следните етапи: изучаване на немски език, интервю с потенциален работодател и започване на работа. Финалният етап е признаването на дипломата за завършеното здравно образование, получена в България. Българските медици ще работят при еднакви условия с немските.   Германия има нужда от квалифицирани и със силна мотивация медицински сестри, акушерки, социални работници, кинезитерапевти и ерготерапевти.", "date": "2019.01.30", "title": "Немски здравни институции набират български медицински кадри в Русе"}
{"url": "https://www.actualno.com/velikotarnovo/medicite-ot-speshnata-pomosht-v-gorna-orjahovica-sa-gotovi-da-ottegljat-ostavkite-news_719158.html", "text": "   . Това стана ясно по време на среща на министъра на здравеопазването Кирил Ананиев с д-р Емил Николов и д-р Деян Георгиев от ФСМП и представители на гражданско движение „Събуди се“ - Горна Оряховица, което в момента прави граждански патрули на спешния център, съобщиха от пресцентъра на Министерството на здравеопазването.     Лекарите изказаха благодарността си към здравния министър за бързата реакция и предприетите от него мерки, за да бъде гарантирана тяхната сигурност по време на работа. Още в петък министър Ананиев разпореди да бъде осигурена 24-часова физическа охрана на филиала. За една година през него са преминали 11 600 души, а близо 7 хиляди са обслужените адреси. Едва 30% от пациентите, на които е оказана спешна помощ, са постъпили в болница.   По време на срещата бяха обсъдени и въпроси, свързани с промяна в Наказателния кодекс при вербална и физическа агресия над медицински лица, ефективното разходване на средствата за спешна помощ, промяна в категорията на труд за спешните медици, санкции за хората, които подават фалшиви сигнали към 112, както и липсата на кадри в системата.\r\nЗдравният министър още веднъж осъди посегателствата спрямо медицински специалисти и заяви, че Министерството на здравеопазването ще реагира с всички възможни мерки при такива случаи. Кирил Ананиев благодари на целия екип на ФСМП и ги увери, че държавата застава зад тях.  ", "date": "2019.01.30", "title": "Медиците от спешната помощ в Горна Оряховица са готови да оттеглят оставките"}
{"url": "https://www.actualno.com/politics/karajancheva-boil-banov-ne-trjabva-da-podava-ostavka-news_719137.html", "text": "  Културният министър Боил Банов не трябва да подава оставка, без вината му да е доказана от прокуратурата. Това заяви пред БНР председателят на парламента и представител на ГЕРБ Цвета Караянчева.     Много лесно се говори по медиите и много лесно се обвинява. Ако има документи, да ги даде където трябва, препоръча председателят на НС. \"Трябва ли (Банов) да подаде оставка заради медийно изказване? Чудесно е, че прокуратурата се е самосезирала. Нека приключат проверката и след няколко месеца ще има отговор. В момента не трябва да си подава оставката“, каза Караянчева. Тя допълни, че Банов може да бъде изслушан по случая от депутатите, ако някоя парламентарна група го извика чрез съответната процедура.   „Усещането за корупция се засилва именно от това говорене на политическите сили. Едно е да кажеш, че някой има сестра, друго е да го докажеш. Едно е усещането, друго са конкретните факти“, коментира Караянчева оповестените вчера данни на „Трансперъси Интернешънъл“ за високото усещане за корупция у гражданите.\r\nПредседателят на парламента допълни, че е показателно как прокуратурата се е самосезирала по случая „Ало, ...Банов съм“ дори без БСП официално да подадат сигнал.  „Влезнали сме в предизборна обстановка и е важно да се търсят дивиденти от определена ситуация“, смята Караянчева за говоренето за корупция.", "date": "2019.01.30", "title": "Караянчева: Боил Банов не трябва да подава оставка"}
{"url": "https://www.actualno.com/sliven/inovacija-obshtina-sliven-podgotvja-syzdavaneto-na-edinna-karta-na-podzemnata-infrastruktura-news_719147.html", "text": "  Община Сливен стартира процедура за създаването на специализирана карта на подземната инфраструктура на града.     До момента всяка юридическа структура, оперираща с подземна инфраструктура, разчита на собствените си карти и данни. Често те са непълни и неточни, което създава сериозни проблеми при изграждането на нови или допълнителни трасета и при неизбежните ремонтни дейности. Освен че отнемат време, финансови и човешки ресурси, неточностите в подземния кадастър влияят пряко върху уличния трафик, безопасността на движението и комфорта на гражданите.   По този повод кметът Стефан Радев днес покани на работна среща с представители на всички експлоатационни дружества, работещи на територията на Сливен.\r\nЦелта на срещата бе постигането на съгласуваност и сътрудничество между всички заинтересовани страни при създаването на специализирани карти на подземните мрежи и съоръжения, като цялата информация се централизира. В перспектива това ще облекчи гражданите, фирмите и доставчиците на услуги при осъществяването на проектиране, строителство и поддръжка.  „Надявам се да създадем успешен модел за обща работа, от който пример да почерпят и останалите общини“, коментира Стефан Радев.\r\nДо края на следващата седмица предстои създаването на работна група, която да изготви план за работа. В нея ще участват представители на Общината, „Водоснабдяване и канализация - Сливен“ ООД, ЕВН България, „Електроразпределение Юг“ ЕАД, „Българска телекомуникационна компания“ ЕАД, „Топлофикация - Сливен“ ЕАД, „ГАЗТРЕЙД Сливен“ ЕООД, както и на Службата по геодезия, картография и кадастър в Сливен.       ", "date": "2019.01.30", "title": "Иновация: Община Сливен подготвя създаването на единна карта на подземната инфраструктура"}
{"url": "https://www.actualno.com/america/venecuelskijat-prezident-trymp-e-naredil-da-me-ubijat-news_719056.html", "text": "  \"Без съмнение Доналд Тръмп... е казал на правителството на Колумбия, на мафията в Колумбия, те да ме убият. Ако с мен в един момент се случи нещо, то Доналд Тръмп и президентът на Колумбия Иван Дуке ще носят отговорност за всичко, което се случва с мен\", заяви в интервю за РИА Новости венецуелският президент Николас Мадуро.     Освен това Мадуро каза, че би подкрепил предсрочни парламентарни избори в обхваната от криза негова страна: \"Би било много добре да се проведат парламентарни избори в по-ранен етап, това би било добра форма за политическа дискусия\".   Венецуелският президент също така бил готов за преговори с подкрепяната твърдо от САЩ опозиция: \"Готов съм да седна на масата за преговори с опозицията, и да говорим за доброто на Венецуела\".\r\nМадуро не крие \"топлите си чувства\" към Вашингтон. В Twitter той написа, че Съединените щати искат да направят от Венецуела Виетнам на Латинска Америка. \"Народе на Съединените щати, моля за вашата поддръжка, за да бъдат отхвърлени опитите на администрацията на Доналд Тръмп да направи от моята родина Виетнам на Латинска Америка. Ние няма да помволим това да бъде осъществено!\"    Представителите на днешната власт в Каракас не подминават в критиките си и други държави. Например външният министър Хорхе Ареаса заклейми испанският премиер Педро Санчес като политик, \"открито подкрепящ осъществявания от президента на САЩ Доналд Тръмп опит за преврат във Венецуела\", написа Ареаса в Twitter.   Лидерът на опозицията във Венецуела и обявил се за временен президент на страната Хуан Гуайдо пък призова ЕС и Германия да наложат по примера на САЩ санкции срещу правителството на Мадуро. В интервю за в. \"Билд\" той подчерта: \"Нужни са ни нови санкции от страна на ЕС. Ние вече сме благодарни на Германия и Европа за поддръжката на активисти, които бяха принудени да избягат. Надяваме се, че ЕС не просто заплашва с ултиматом Мадуро, но и че впоследствие ще предприеме мерки.\"    ", "date": "2019.01.30", "title": "Венецуелският президент: Тръмп е наредил да ме убият"}
{"url": "https://www.actualno.com/asenovgrad/postaviha-vremenna-ograda-na-opasnata-skala-na-metoha-v-asenovgrad-news_719154.html", "text": "   Нелепата трагедия се случи преди повече от една година. Тъй като решението от Националния институт за недвижимо културно наследство се бави, общината е предприела мерки по поставяне на временна ограда.     За целта се водят разговори с фирми, които да изпълнят дейността. Към настоящия момент, макар и ниска, ограда вече има, съобщи пред медии кметът на Асеновград доктор Емил Караиванов. \"И все пак трайното решение на проблема смятаме, че трябва да бъде постигнато със съгласувани действия с държавното ведомство.\", уточни той.   Караиванов допълни, че през ноември 2017 г. до Националния институт за недвижимо културно наследство е изпратен идеен проект, чиято стойност е 22 000 лева. Целта е изграждане на ограда на имота, разположен в границите на паметника на културата в \"Метошка махала\". По-късно проектът бе върнат за корекции, които бяха нанесени, и той отново бе изпратен за одобрение, което все още се чака.", "date": "2019.01.30", "title": "Поставиха временна ограда на опасната скала на \"Метоха\" в Асеновград"}
{"url": "https://www.actualno.com/politics/elena-joncheva-obvini-ministyra-na-kulturata-v-korupcija-za-proekta-za-largoto-news_719057.html", "text": "  През 2016 година сегашният министър на културата , тогава зам.-министър на културата, е действал ( почти за същата сума е и срещу Елена Йончева - бел. ред. ), които би трябвало да бъдат наложени като санкция за проекта за ремонт на , проект \"Античен комплекс Сердика\". Банов е давал указания как да се подправят документи - на държавни служители. Това заяви депутатът от БСП Елена Йончева на специална пресконференция, която беше обещана в началото на седмицата с мото \"разкритие на корупция по високите етажи на властта\".     Фирмите, изпълняващи проекта, са \"Пътища и Мостове\" ЕООД, \"Пътстрой - Варна\", \"Реставрация\" ЕАД и \"Финанс груп 2013\" ЕООД - всички те са обединени в сдружение ДЗЗД \"Антична Сердика\" и водеща е първата фирма.\r\nНа самата пресконференция, като доказателство Йончева пусна запис на телефонен разговор, в който Банов прави уговорката - да се подпишел анекс. Записът беше около 3,5 минути, но от БСП обещаха да предоставят пълния запис, без монтаж. Разговорът бил записан от \"служител на министерството на културата\", а самият разговор бил воден от кабинета на министъра на културата - през март, 2016 година. Записът пък бил стигнал до БСП \"сега\", бяха думите на Йончева. А записалият разговора бил готов да свидетелства.   Попитана обаче . , добави тя и в крайна сметка уточни, че всъщност става въпрос за два разговора. Първият бил с Атанас Ангелов, независим строителен надзор ДЗЗД \"Инвест консултинг\", а вторият - с инж. Драгомир Драганов, ръководител на проекта от страна на ДЗЗД \"Сердика\". На разговорите присъствали и други служители на Министерството на културата - Татяна Цветанова-Ценовска, Ангел Ангелов и арх. Мечкунов, а Банов отделно имал разговор по въпроса със служители на Министерството на културата. На въпрос какво печели Боил Банов от схемата, Елена Йончева препрати към  самия Банов. А относно записа, Йончева каза, че записът е направен като  застраховка - защото служителите, които подписвали, знаели, че  подписват незаконни документи. Тя не можа да обясни и , и предположи, че . А колегите на Йончева коментираха, че не знаели дали няма вече сигнал в прокуратурата от \"записващия служител\", след като на преден план излезе въпрос дали сега, след тези разкрития, няма да стане така, че замесените служители \"да изчезнат\".    Ще направим друга пресконференция - така Йончева отговори на молба на  , след като самата Йончева се похвали, че Държавният департамент на САЩ в свой доклад от 2017 година констатирал въпросните нарушения и БСП знаела за какво става въпрос.\r\nНа директен въпрос на  , а на 18 януари   , Йончева не отговори и само повтори, че сигналът ще бъде изпратен до ОЛАФ. Това е начин, по който Борисов издига своите подчинени - колкото по-зависими са, толкова повече се издигат, заяви Йончева и попита дали Банов има по-голям личен интерес от декларирания в разговора.\r\nДепутатът от БСП Пенчо Милков пък добави, че управляващият орган по проекта е регионалното министерство, а средствата са европейски и \"няма начин МРРБ\" да не е било в течение. Милков добави, че от БСП веднага ще подадат и сигнал до прокуратурата, както и до ОЛАФ. На първо място щял да бъде сигналът до ОЛАФ.   \"В тази ситуация категорично настояваме за оставката на министър Банов\", подчертаха от БСП.", "date": "2019.01.30", "title": "Елена Йончева обвини министъра на културата в корупция за проекта за Ларгото"}
{"url": "https://www.actualno.com/haskovo/kmetyt-na-dimitrovgrad-se-sreshta-s-direktori-na-uchilishta-news_719195.html", "text": "  Утре (31 януари 2019 г.) от 15:30 ч. кметът на община Димитровград Иво Димов ще проведе работна среща с директорите на училищата на територията на общината.     Целта е да се установи готовността на училищата за по-ранно приключване на първия учебен срок. За да не бъде нарушаван нормалния учебен процес, при успешно оформяне на срочният успех на учениците до петък,  4 февруари (понеделник) ще бъде обявен за неучебен ден със заповед на кмета на общината.   Решението за това ще стане ясно след утрешната среща с директорите на учебни заведения.\r\nПрипомняме, че 5 февруари с решение на Министерство на образованието и науката е определен като междусрочна ваканция.  ", "date": "2019.01.30", "title": "Кметът на Димитровград се среща с директори на училища"}
{"url": "https://www.actualno.com/society/njama-danni-stajko-stajkov-da-e-napuskal-bylgarija-news_719171.html", "text": "  МВР няма данни Стайко Стайков да е напускал страната, каза вътрешният министър Младен Маринов на граничния пункт „Капитан Андреево”. Синът на арестувания бизнесмен Миню Стайков все още не е разпитван и версията за неговото отвличане не е потвърдена.     „Към момента нямаме данни, които да потвърждават версията на Стайков”, подчерта вътрешният министър, цитиран от bTV.   Във връзка с инцидента, при който бодигардовете на Стайко Стайков отидоха в МВР болница, където е настанен той, и поискаха да поемат охраната му, Маринов подчерта, че лечебното заведение е достатъчно добре охранявано и няма по-сигурно място за него.\r\nСтайков се оказа в МВР болница, след като по-рано беше приет в „Пирогов” с контузии по главата и тялото. Пред разследващите наследникът на алкохолния бос Миню Стайков е обяснил, че е станал жертва на отвличане.  Той се намира в интензивното отделение и предстои да се прецени дали състоянието му позволява да участва в съдебен процес. Софийската градска прокуратура образува проверка по случая.", "date": "2019.01.30", "title": "Няма данни Стайко Стайков да е напускал България"}
{"url": "https://www.actualno.com/dobrich/syvetnicite-v-balchik-ne-prieha-budjeta-na-obshtinata-news_719065.html", "text": "  С гласовете на представителите на ГЕРБ и ВМРО в Общинския съвет на Балчик е предложеният бюджет за 2019 г. и така на практика отново ще се 2018 г. Освен това не е приета план-сметката „Чистота“, както и корекцията на данъка за второ жилище в курорт. Кметът на морската община Николай Ангелов определи гласуването като и повлияно от изборите тази година. Той припомни, че през 2011 г., когато пак имаше местни избори, бюджетът също не е приет.     „Ще направим преструктуриране на бюджета“, каза още Ангелов. Планът за 2019 г. е с 3 млн. лв. повече от изпълнението през 2018 г., което е около 23 млн. лв. Ще бъдат запазени всички социални дейности.\r\nКметът припомня още, че съветниците след оттегляне на един от спонсорите, а футболистите останали три месеца без заплати. „Това означава ли да оставим клуба да фалира?“, задава въпроса Ангелов.\r\nПо думите му общината има много стабилна капиталова програма. Тази година ще бъдат изпълнени проекти с европейско финансиране за 13 млн. лв., насочени към подобряване на инфраструктурата в общината.  ", "date": "2019.01.30", "title": "Съветниците в Балчик не приеха бюджета на общината"}
{"url": "https://www.actualno.com/kustendil/koncert-na-nikolina-chakyrdykova-v-kustendil-news_719162.html", "text": "  Утре, 31-ви януари, от 19:00ч. в Голяма зала на Общински драматичен театър - Кюстендил ще се проведе концерта на Николина Чакърдъкова и Неврокопски танцов ансамбъл. Николина Чакърдъкова е една от любимите български фолклорни изпълнители, като на концертните си изяви тя пленява публиката освен с магическия си глас и атрактивна хореография, и с неповторимите костюми - изработени от Васил Докев. Последното участие на фолклорната изпълнителка, пред кюстендилсата публика, бе през 2017 година.     Билети за концерта може да откриете на касата на Общински драматичен театър - Кюстендил и на посочените телефони - 0885417508, 0885417516 и 0886400168, предаде кореспондент от града за    ", "date": "2019.01.30", "title": "Концерт на Николина Чакърдъкова в Кюстендил"}
{"url": "https://www.actualno.com/europe/ek-na-makedonija-trjabvat-reformi-ne-izbori-news_719061.html", "text": "  Кристиян Даниелсон, ръководител на Генералната дирекция \"Политика за съседство и преговори за разширяване\" в Европейската комисия, заяви на пресконференция, че положителният импулс с подписването на Договора от Преспа трябва да се запази.     Акцентът, каза той, трябва да се съсредоточи върху реформите преди юни, когато Съветът на ЕС реши да започне преговори за присъединяване с Македония, а предсрочните избори ще отнемат този фокус и необходимата енергия.   Даниелсон добави, че въпросът с името бе посочен в заключенията на Европейския съвет миналата година, които поставиха основата за започване на преговори за присъединяване, предаде БГНЕС.\r\n„Сега фокусът трябва да бъде върху постигането на резултати. Там трябва да се насочат усилията. Вярваме, че предсрочните избори ще изместят този фокус и няма да можете да отдадете необходимата енергия, за да се справите с останалите отворени въпроси. Тук говорим за реформи в съдебната система, борбата с корупцията и организираната престъпност, реформата на службите за сигурност и функционирането на публичната администрация“, каза представителят на Брюксел.  Даниелсон допълни, че всички тези препоръки е отправил към събеседниците си по време на двудневния си престой в Скопие. Препоръките имат за адресат както управляващите, така и опозицията, отбелязва представителят на Еврокомисията.\r\nДаниелсон особено акцентира върху борбата с корупцията.   Той отбелязал, че докладът за Македония вече се пише и ЕК е твърдо решена да подкрепи реформите в Скопие.    ", "date": "2019.01.30", "title": "ЕК: На Македония ѝ трябват реформи, не избори"}
{"url": "https://www.actualno.com/curious/aleks-bogdanska-rodi-snimka-news_719076.html", "text": "        Звездното семейство кръсти сина си Габриел. И той, и Алекс се чувстват добре.   Петканова сама се похвали с щастливата новина, като сподели снимка на новороденото си бебе. \"Габриел | 30.01.2019 |🍼 Най-накрая и от мен да излезе човек!\" , написа развълнуваната майка в Instagram.   ", "date": "2019.01.30", "title": "Алекс Богданска роди (СНИМКА)"}
{"url": "https://www.actualno.com/advice/zashto-2019-godina-shte-e-po-dobra-ot-predishnite-news_718957.html", "text": "          “Промени мисленето си и ще промениш света.” Няколко пъти са ми казвали: Малко са хората, които искат да променят света и действително правят това. Дали двете са наистина несъвместими?\r\nПовечето искат да имат щастлив, нормален живот. Щастието има лични измерения и едва ли някой разполага с универсална формула за него, въпреки че много продават такива.  Дали красотата на живота не е в това всеки да върви към нея по своя собствен път? Може би така ще изрази най-добре таланта си стига да го открие и се отдаде на него. Това ще е израз на лична свобода, която е и свързана със собствената отговорност.     Определението, което споделям често в семинари, обучения, тренинги или коучинг сесии е:\r\nСпособността ни да даваме ефективни отговори на дадени конкретни ситуации. Пожарникарят е отговорен и на него се възлага да спасява при пожар или други моменти на спешност. Не само защото е екипиран, а защото е подготвен за тях. Ситуациите са най-различни и понякога непредвидими. Той ще се справи не само като подготвен пожарникар, а като човек способен да решава и действа по най-адекватния начин в момента.\r\nИ тук движещи са две неща :   -\tСпособността да реагира на спешността\r\n-\tНагласата спрямо промяната на ситуацията във всеки момент\r\nТова касае всички дейности. Лекар, архитект, мениджър, професионален спортист, учител, полицай, търговец, политик, работник - всеки е конфронтиран в дейността си с моменти на неочаквана променливост, спешност,  напрежение и стрес.\r\nКак ще посрещне такъв момент е в зависимост от това, какъв човек е и какво усещане се създава в него тогава. Дали ще бъде страх от взимане на решение за действия, блокиране или ограничаване на мисленето и анализа на ситуацията, водещо до фокус върху ограничен брой решения - всеки е различен спрямо различните моменти. Когато сме подготвени и се познаваме достатъчно добре, ситуациите с цялата си трудност и риск се превръщат в предизвикателни препятствия към постигането на по-далечна и значима цел. Можем да си я поставим сравнително лесно. Да я постигнем обаче ни трябват набор от чисто човешки качества и способности. Смелостта е най-първото ни качество, казва Уинстън Чърчил, защото позволява на всички останали наши качества да се изразят.\r\nМениджър, който не води колективни срещи с екипа си, защото се притеснява да говори пред публика и дава задачи само индивидуално, пропуска възможността да използва силата на колективния интелект и нагласи за постигането на целите. Или търговец, който не задава директно смели въпроси на клиента си, от притеснение да не се получи напрежение, рискува да пропусне да му създаде подходяща за момента емоционална нагласа, чрез която той да усети какво ще загуби ако не избере предлаганото решение.\r\nВсеки е попадал в моменти, в които не е реагирал по най-адекватния начин и го е установявал чрез последващия резултат. Да се учим от грешките си е най-ценното. Защото провалите учат повече от успехите и най-често ги предшестват. Успехът идва, когато се извърви докрай пътя на неуспехите. Това означава постоянно да подобряваме и усъвършенстваме нашият начин на мислене, действия и комуникация. Да се подобряваме без външен поглед е трудно и изисква много време и усилия за самокритика и промяна в мисленето и действията. Спортистите използват коуч или треньор, за да постигат постижения, и все повече хората в бизнеса прилагат този подход. Макар да има различни школи целта е да се помогне на човек да постигне своя цел или реши определена ситуация.\r\nКато начало трябва да знаем ясно какво искаме да постигнем и защо то е важно за нас. Това изясняване ни позволява да начертаем стъпките, по които ще достигнем до целта си. Но дали винаги знаем какво точно желаем? Имаме усещането, често породено от ежедневието, че например не ни достигат пари, признание, любов, приятели. Усещане, което може да доведе до състояние на подтискане, тягостност, притеснения и дори стрес. Веднъж в него не е лесно да погледнем към по-доброто бъдеще още повече да намерим начин как да го постигнем. За да се преодолее такова състояние е необходима промяна, породена изначално от едно лично решение: Думата решение е интересна в различните езици. На български смисъла за взимането на решение и изграждането на решение се съчетават в нея, докато на английски и френски има две различни думи. Това е поучително - за нас мисълта и действието по отношение на процеса решение се обединяват в едно, каквото и да значи това. Същността е следната - истинското решение е така взето, че все едно целта е вече постигната. И всичко, което ще направим след като го вземем ще се води от него. Можем да се запитаме - Колко истински решения сме взели досега? Имаме ли това, което искаме? И ако искаме нещо повече или различно - какво трябва да променим в нас?\r\nПожелавам на всеки читател решението за бъдещето му да бъде вдъхновено от отговора, който той си дава на самото заглавие и да бъде взето истински за всеки ден и занапред. ", "date": "2019.01.30", "title": "Защо 2019 година ще е по-добра от предишните"}
{"url": "https://www.actualno.com/society/dopylnitelni-5-mln-lv-shte-poluchi-po-budjeta-si-svetijat-sinod-news_719083.html", "text": "   , съобщи премиерът Бойко Борисов преди днешното заседание.     Решението е след като миналата седмица патриархът се обърнал за помощ, уточни премиерът.   От Светия синод изказаха благодарност за средствата, които ще бъдат изключителна помощ най-вече за свещениците в малките населени места.  Припомняме, че през декември миналата година депутатите в Закона за вероизповеданията, според които държавата предоставя на регистрираните вероизповедания субсидия на базата на резултатите от самоопределилите се лица към съответното вероизповедание. Тогава стана ясно, че отпуснатата сума ще бъде по 10 лева на мирянин, а за такъв се счита всеки, който при последното национално преброяване (бел. ред. - от 2012 година) се е определил за вярващ и последовател на дадена религия.\r\nПре приемането имаше таван на държавната субсидия за религията - не повече от 15 млн. лева. В стария проект бяха предвидени пари само за двете религии с най-много последователи - православните християни и мюсюлманите. След редакцията на законопроекта бяха заложени и средства за останалите - протестанти, католици, грегорианци и други, които бяха пренебрегнати в предходния. Сумите за тях ще се определят всяка година със Закона за държавния бюджет.   ", "date": "2019.01.30", "title": "Допълнителни 5 млн. лв. ще получи по бюджета си Светият синод"}
{"url": "https://www.actualno.com/curious/5-te-zodii-koito-sa-ujasni-inati-news_719088.html", "text": "  Всеки има в живота си поне по един приятел, с когото не може да се излезе на глава. Той е много инатлив и понякога говори без да мисли за последствията. Това обикновено са тип хора, които преследват мечтите си упорито и целеустремено. Те имат много трудни характери и не всеки може да ги изтърпи.          Те са много независими и нямат нужда от подкрепата на околните. За тях няма значение дали ще се изправят срещу всички и дали ще са сами в нещо, в което вярват. Понякога комуникацията с този зодиакален знак е много трудна, защото според тях, всички са под нивото им и общуват с много малко хора. Те рядко отстъпват, за това хората с тях правят компромиси постоянно, което понякога идва в повече на всеки техен приятел. Козирозите имат наистина труден характер, с който много малко хора биха могли да се справят.   Може би дори не сте предполагали, че тази зодия ще попадне в класацията на най-инатливите зодии, но всъщност е точно така. Много е трудно да се задържи интереса им, особено когато говорим за връзки. Близнаците са много предпазливи, защото ги е страх да не бъдат наранени от някого. Заради това често се държат безразлично и дори понякога жестоко с хората, в които се съмняват. Първото впечатление, което правят е коренно различно от това, което са всъщност. Създават впечатление на разбрани хора, но искат винаги да се играе по техните правила.        Рядко мислят за последствията. Могат да изрекат 10 обиди в 1 минута и да наранят някого без дори да целят нещо подобно. Те са безпардонни, импулсивни и понякога доста конфликтни. Мнението на хората не ги касае по никакъв начин, защото те винаги са прави, а останалите грешат. Имат много високи изисквания за хората около себе си и доста често си позволяват да критикуват. Овните са доста егоистични, но винаги намират начин да откупят вината си, с подаръци например. Те имат труден характер и много малко хора ги разбират Винаги знаят какво искат и го постигат, без да се съобразяват с никого. Те са много отмъстителни и жестоки с околните. Никога не биха отстъпили и смятат, че винаги са прави. За да контактувате спокойно с тях, трябва доста често да си затваряте очите и да правите компромиси. Те са много обсебващи към половинките си и почти винаги ги ограничават изключително много, заради ревността си. Скорпионите не обичат да правят компромиси. Те имат много голямо его и това често им пречи да поддържат здрави връзки и приятелства. Те са скандални и често влизат в конфликти. Държат се пренебрежително с околните, защото смятат, че са на върха. Външният им вид и държанието им често са предизвикателни и провокативни. Те са много свободолюбиви и за нищо на света не биха се съобразили с мнението на приятелите си. Винаги правят това, което са си наумили, колкото и грешно да е. Напълно невъзможно е да накарате човек с този зодиакален знак да ви послуша или да ви се подчини.      ", "date": "2019.01.30", "title": "5-те зодии, които са ужасни ИНАТИ"}
{"url": "https://www.actualno.com/sciencelogy/byg-vyv-facetime-pozvoljava-shpionirane-prez-iphone-news_719069.html", "text": "  Технологичната компания Apple е установила грешка във FaceTime софтуера, която позволява кратко подслушване и наблюдение. В някои случаи таргетиран iPhone може да изпрати и видео без знанието на получателя, пише BBC.     Бъгът бил забелязан от 14-годишно момче, което ползвало FaceTime, за да комуникира с приятели. Родителите му съобщили веднага за грешката на компанията, но от контакта им с Apple изминали девет дни преди технологичният гигант да се погрижи за проблема.   Все пак от компанията обявиха, че работят по проблема и до края на седмицата се очаква обновление, което да го реши. Междувременно беше премахната възможността да се правят групови обаждания по FaceTime.\r\nБъгът се появява, когато и двамата потребители ползват версия 12.1 или по-нова на мобилната операционна програма iOS. Той засяга и ползватели на Mac, когато се обаждат от iPhone. Подслушването е факт, ако по време на разговор бъде добавен трети човек за групов разговор.  Какво се случва - използвайки софтуера за групови обаждания, се активира микрофонът на таргета дори ако обаждането не е било прието. Подслушването приключва, когато обаждането престава след твърде много позвънявания.\r\nМеждувременно изпълнителният директор на Apple Тим Кук преди дни публикува пост в Twitter по повод международния ден за защита на личните данни, в който написа:    \"Трябва да продължим да се борим за света, в който искаме да живеем. На този ден нека настояваме още по-силно за действия и реформи в защитата на личните данни. Опасностите са истински, а последствията – много важни\" .     ", "date": "2019.01.30", "title": "Бъг във FaceTime позволява шпиониране през iPhone"}
{"url": "https://www.actualno.com/education/v-1435-uchilishta-ne-se-provejdat-uchebni-zanjatija-news_719080.html", "text": "  В 1435 училища и детски градини днес, 30 януари 2019 г., са преустановени учебните занятия.     От днес в грипна ваканция са учениците от 52 училища в област Търговище, съобщиха от пресцентъра на МОН.   Продължава грипната ваканция за учениците от 267 училища в София-град, от 194 училища в Пловдивско, 124 училища в област Благоевград, 122 училища във Варненско, 105 - в област Плевен, и 41 - в област Кюстендил.\r\nВ 83 училища в област Велико Търново, в 80 училища в област Хасково, в 70 - в област Русе, в 59 - в област Разград, и в 72- в област Кърджали, също няма учебни занятия.  Учениците от 61 училища в област Монтана, от 40 училища в област Враца и от 32 училища и три детски градини в област Видин също не ходят на училище.\r\nНяма учебни занятия още в 11 училища в София област, в 7 - в област Ловеч и в 4 училища в община Белово, област Пазарджик.   Поради лоши метеорологични условия не се учи в 8 училища в област Смолян.    ", "date": "2019.01.30", "title": "В 1435 училища не се провеждат учебни занятия"}
{"url": "https://www.actualno.com/politics/rashidov-za-aferata-alo-banov-sym-reagiral-sym-za-largoto-news_719081.html", "text": "   . . За всичко останало въпросите са към друг. Така бившият министър на културата и настоящ депутат от ГЕРБ Вежди Рашидов коментира изнесената от информация за нарушения в строителството и злоупотреба с държавни средства при един от на столичното Ларго.      Според твърденията на Йончева настоящият министър , в качеството му на зам.-министър на културата през 2016 г., е съдействал за опрощаването на около 700 000 лева неустойка на строителна фирма, работила на втори и трети етап на , намиращ се в центъра на столицата. Фирмата е дължала неустойката заради закъснение. „Сега проверих при правната дирекция – подписал съм веднага. След като се завърнах от лечение в Германия, съм подписал заповед да се заведе дело и да се изплати неустойка за забавени срокове“, категоричен бе Рашидов. „Минаха европейски и всякакви одитори относно обекта. Тук става въпрос за забавяне на строителя“, допълни още Рашидов.    Аз не се поддавам на рекет. . От хилядите оперативки, които съм правил, вероятно могат да се скалъпят още 56 записа. Това каза министърът на културата Боил Банов на пресконференция в Министерски съвет. Той нарече информацията, \"помия на посредствеността\", предаде репортер на БГНЕС. , но бързах да сляза при вас, заяви Банов пред репортерите. Няма опростени средства, каза Банов. , посочи той. Към мен рекет, сплашване не минава. Никога не е минавал и никога няма да мине независимо какво правя в тоя живот, заяви още Банов.     Главният прокурор Сотир Цацаров се самосезира и разпореди незабавно извършване на проверка по случая, съобщиха от държавното обвинение. \r\nПроверката е възложена на специализираната прокуратура предвид качеството на лицето, за което са представени данните и твърденията за извършени корупционни прояви, в резултат на които е опростена неустойка на изпълнителя в размер на 700 000 лева. , културно комуникационен комплекс „Сердика“ 2 - 3 етап. Ще бъдат снети и обяснения от лицата, имащи отношение към случая, става ясно още от информацията на прокуратурата.    Министерството на културата си изпълнява поръчката и . Така кметът на София Йорданка Фандъкова коментира изнесените данни от говорителя на парламентарната група на БСП Елена Йончева.    Лично аз съм свидетел, че много често Елена Йончева лъже. . Така депутатът от „Обединени патриоти“ и лидер на НФСБ Валери Симеонов коментира изнесените по-рано днес от Елена Йончева.\r\n„По никакъв начин не мога да приема, че хвърлянето на публични обвинения през медиите трябва да бъде насърчавано и трябва да му бъде обръщано внимание“, смята Симеонов.\r\n„Редно би било да се изчакаме да се направи предварителната проверка и ако материалите стават за даване на съд, тогава да ги коментираме“, призова лидерът на НФСБ. ", "date": "2019.01.30", "title": "Рашидов за аферата \"Ало, Банов съм\": Реагирал съм за Ларгото"}
{"url": "https://www.actualno.com/cinema/aktior-ot-seriala-imperija-postrada-sled-napadenie-verojatno-ot-omraza-news_719029.html", "text": "  Актьорът Джуси Смолет беше нападнат в Чикаго, като се предполага, че нападението е хомофобско, пише Евронюз.     Смолет, който играе една от главните роли в сериала \"Империя\", бил удрян, залят с белина и душен с въже.   Двамата нападатели го атакували в 2:30 след полунощ местно време, докато излизал от ресторант. Актьорът сам стигнал до най-близката болница, където му оказали помощ и го изписали, предаде БГНЕС. \r\nПрокуратурата в Чикаго каза, че разследва нападението, като престъпление от омраза.  „Империя“ е завладяваща драматична история за управителя на музикална империя, чиито трима синове и бивша съпруга се борят за мястото му. В сериала участват номинираният за „Оскар“ Терънс Хауърд и номинираната за „Оскар“ и „Еми“ Тараджи П. Хенсън; звучи музика от продуцентите Тимбаленд, Джим Бийнз и Не-Йо.\r\n„Империя“ е създаден от номинирания за „Оскар“ Лий Даниълс („The Butler“, „Precious“), от носителя на „Еми“ Дани Стронг („Промяна на играта“, „The Butler“) и от продуцента, носител на „Оскар“ и „Еми“ Брайън Грейзър („Красив ум“, „24“).   ", "date": "2019.01.30", "title": "Актьор от сериала \"Империя\" пострада след нападение, вероятно от омраза"}
{"url": "https://www.actualno.com/books/10-vdyhnovjavashti-citata-za-lubovta-ot-halil-djubran-news_718992.html", "text": "  Луксозното подаръчно издание е първата от колекцията от четири книги на ИК „Кръгозор“, които дават нов, свеж поглед към думите и мъдростта на Халил Джубран. Поет, художник, философ, той е един от най-необикновените мъдреци на 20. век. Ливанец по произход, Джубран прекарва по-голямата част от живота си в САЩ. Загадъчната му личност – европейски изтънчена и фина, и ориенталски мъдра и проникновена, продължава да вълнува хората по света.     В книгата са включени притчи, стихове, монолози, диалози, които разглеждат различните нюанси на любовта. Подбрани са както известни фрази на Джубран за любовта, така и по-малко познати.\r\nЕто 10 вдъхновяващи цитата за любовта от книгата „В градините на любовта“: Сърцата, събрани от силата на тъгата,    не ще бъдат разделени от славата на щастие.  Любов, пречистена от сълзи,  ще остане вечно чиста и красива.      ***  Остави усмивката своя да се рее в простора – тя ще стигне до мен и  ще ме обогати!  Прати уханието си по вятъра – то ще ме подкрепи!  О, колко велика е Любовта! И колко малък съм аз!    ***  Влюбените не толкова се прегръщат,  колкото прегръщат онова,  което е помежду им  ***  Любовта е корона,  но също тъй и кръст.  Растеж е тя,  но също тъй резитба.  Въздига се до върхарите ви и милва  най-нежните клонки,  трепкащи под слънчевите лъчи,  но също тъй прониква надолу  до корените ви  и ги разтърсва вдън земята.  ***  Любовта има много лица, много начини да играе на криеница с нас. Тези, които наричаме семейство, приятели, странници и врагове – всички те са пръстите на една любяща ръка.  ***  Обичайте се,     но не правете от любовта окови.  Нека тя бъде развълнувано море  от бряг до бряг на вашите души.  ***  Любовта е нощ, глава склонила  над миропомазания поклонник,     небе, превърнато в поляна,  със всичките звезди – светулки засияли.  ***  Любовта е повече от емоция. Тя е свещена сила, която разрушава представите ни за това кои сме. Тази сила ни води по пътя, по който ще вървим през този живот. И отвъд него.  ***  Любовта е единствената свобода в света,     защото така въздига духа,  че законите на хората и  природните феномени  не могат да променят нейния ход.  ***  Разумът и страстта са рулят и платната на душата ви странница. Ако се скъсат платната или се счупи рулят, ще сте способни само или да се люшкате и носите без посока, или да застинете безподвижно в открито море. ", "date": "2019.01.30", "title": "10 вдъхновяващи цитата за любовта от Халил Джубран"}
{"url": "https://www.actualno.com/europe/ruski-deputat-i-senator-be-arestuvan-v-parlamenta-news_719086.html", "text": "  Сенаторът от Карачаево-Черкезката република (КЧР) Рауф Арашуков е бил арестуван в заседателната зала на Съвета на федерацията (горната камара на руския парламент – бел. ред.), съобщи РИА Новости, позовавайки се на свой източник.     Пет минути преди началото на заседанието излъчването на картина от залата за медиите било прекратено. Входовете към етажа се оказали затворени, допълва БГНЕС.   На Арашуков са повдигнати няколко обвинения, включително организиране на престъпна група през 2010 г., за убийството на двама души и нанасянето на тежка телесна повреда на друг човек.\r\nСенаторът също така е обвинен, че е подправил документите, „на чието основание е станал сенатор от Карачаево-Черкезката Република“, добавил източникът пред агенцията.  Членовете на Съвета на федерацията единодушно гласували за лишаване от неприкосновеност на доскорошния им колега.\r\nСледствието иска да му бъде наложена мярка за неотклонение три месеца по време на разследването.   Рауф Арашуков е на 32 г. Той е син на Раул Арашуков – едър бизнесмен в сферата на газовия отрасъл.    На 22 г. Рауф става министър на труда и социалното развитие в КЧР. През 2008 г. вече е помощник на президента Борис Ебзеев.\r\nОт 2010 г. е първи вицепремиер на републиката. Тогава е оглавявал „Управлението на федералните автомобилни пътища на територията на КЧР“. Влиза в Съвета на федерацията през 2016 г.", "date": "2019.01.30", "title": "Руски депутат и сенатор бе арестуван в парламента"}
{"url": "https://www.actualno.com/society/dyrvo-padna-vyrhu-jilishten-blok-v-kazanlyk-news_719150.html", "text": "  Дърво се стовари върху жилищен блок в Казанлък, на ул. \"Стара Планина\" в кв. \"Васил Левски\", предаде  БГНЕС.     Причината е , че от общинското предприятие по озеленяване са започнали действия по премахване на дървото, но не са го обезопасили и то се е стоварило върху блока. За щастие обитателите на апартамента на последния етаж, където са и най-големите поражения, не са били в жилището в този момент, което е спасило здравето и живота им.   ", "date": "2019.01.30", "title": "Дърво падна върху жилищен блок в Казанлък"}
{"url": "https://www.actualno.com/curious/5-te-naj-mogyshti-mafii-v-sveta-news_718964.html", "text": "  Те всяват страх далеч извън пределите на собствените си страни. Кои са петте най-силни мафии в света разказва изданието \"Локално\".     Любопитно е . Тя има свои клонове по целия свят и сътрудничи с всички организации, които се занимават с наркотрафик. Албанците са най-активни в Европа, но имат присъствие и в целия район от Северна и Южна Америка до Китай, пише сръбското издание \"Блиц\", цитирано от \"Фокус\".   Албанската мафия се характеризира със специфичните правила за строга вътрешна дисциплина, йерархичната структура и бракове в клановете, което намалява възможността за разбиване на организацията отвън и увеличава свързаността и солидарността в групата. и улични банди, сред които са и латино бандите, свързани с мексиканските наркокартели, а на    ", "date": "2019.01.30", "title": "5-те най-могъщи мафии в света   "}
{"url": "https://www.actualno.com/america/seriozna-pozicija-protiv-vojna-vyv-venecuela-tajnstven-ruski-samolet-kacna-v-karakas-news_719026.html", "text": "  Групата от Лима, която включва Канада и още 13 държави от Латинска Америка, се обяви срещу военна намеса за смяна на властта във Венецуела, предаде БГНЕС.     Организацията беше създадена преди година и половина, за да подпомогне намирането на изход от кризата във Венецуела. Позицията ѝ идва след публикации в американски медии, че САЩ планира изпращането на 5000 войници в съседната на Венецуела Колумбия. Правителството на Колумбия, която членува в Групата от Лима, отрече да има такива планове.   Междувременно  Върховният съд на Венецуела забрани на лидера на опозицията Хуан Гуайдо да напуска страната. Замразени са и банковите сметки на младия политик, който се обяви за действащ лидер на Венецуела. Искането беше направено от главния прокурор, който обвинява Гуайдо в \"атаки срещу конституционния ред\".\r\nМалко по-рано САЩ определиха главния прокурор на Венецуела \"нелегитимен\" и предупредиха, че посегателство срещу Хуан Гуайдо ще доведе до \"сериозни последици\". САЩ и още около 20 държави признават Гуайдо за легитимния лидер на Венецуела.  Президентът на Венецуела Николас Мадуро на свой ред е подкрепян от Русия, Китай и други страни. Европейският съюз поиска във Венецуела да има избори, като даде ултиматум на Мадуро те да бъдат обявени до края на седмицата.\r\nА в Каракас вече кацна \"тайнствен руски самолет\", съобщава \"Новая газета\". Става въпрос за Boeing 777 на \"Нортуинд\". Курсът е извънреден, като никога досега този самолет не е кацал във Венецуела. Нито Русия, нито Венецуела коментират каква е целта на полета на пътническия самолет, който може да превозва между 300 и 400 души. Има слухове, че това са руски наемници от популярната паравоенна част . Наемниците са известни с прозвището \"ихтамнети\", или в превод \"те не са там\" - в смисъл, че официална Москва винаги отрича руски наемници да са в някоя гореща точка по света. Според друга версия това е транспорт, с който Мадуро да бъде изведен от страната.   ", "date": "2019.01.30", "title": "Сериозна позиция против война във Венецуела, тайнствен руски самолет кацна в Каракас"}
{"url": "https://www.actualno.com/interview/dobromir-banev-prekrasno-e-che-lubovta-ne-se-pobira-v-ramki-news_719001.html", "text": "   Един от най-обичаните съвременни автори – Добромир Банев, ще отпразнува 50-годишен юбилей на 30.01. Броени дни след това ще бъде премиерата на най-новата му книга с интимна лирика Някои от стихотворенията му, включени в нея, вече предизвикаха бум в социалните мрежи. Премиерата ще се състои на фаталната, но щастлива за поета дата 13.02. от 18.30 ч., в централното фоайе на Националната библиотека „Св. св. Кирил и Методий“. Вижте какво споделя поетът в интервю за почитателите си.       С времето човек разбира, че постиженията се крият в радостта и удовлетворението от малките неща. Да си част от сплотено семейство, да разчиташ на истински приятелства, да се уповаваш на любим човек в моменти на безпокойство. В това съзирам големия успех, когато извърна поглед към миналото. Що се отнася до професионалните и творческите успехи, хубаво е да ги имаш, разбира се. Няма как да не съм благодарен и усмихнат заради обичта на читателите, защото те са част от вдъхновението и от този успех. Бих казал, че повечето от моите мечти са сбъднати, наистина. Не спираме да мечтаем и да се надяваме, така сме устроени като човешки същества.   Не успях да постигна „баланс“ с лицемерието, злобата и завистта. Около нас е пълно с хора, които упражняват тези състояния, а това ме влудява. Който ме познава, знае колко ненавиждам неискреността. Бягам далеч от такива екземпляри, те не са добре дошли в моя свят.    Отразиха ми се отрезвяващо. Отраснах в „онова“ време, но висшето си образование завърших след „промените“. Моето поколение сякаш е обречено да съществува в непрестанен преход, където реализираш способностите си сред неясни правила. Налага се да импровизираш, сам да „наваксаш“ неща, които младите усвояват с лекота. Но пък подобно предизвикателство не е за пренебрегване. Чак сега си давам сметка колко много ми е дала военната служба. Едно е сигурно: продължавам да държа на реда и чистотата – в буквалния и в преносния смисъл.     С баба ми и дядо ми, с къщата, която имаха те в центъра на този прекрасен град. Сега, въпреки че той е все така красив, е почти обезлюден. Цари призрачната красота на безвремието, в което са още много други градове. Но няма да забравя мириса на люляците, Покрития мост на Фичето и чаровния чар на „Вароша“. Имах щастливо детство в Ловеч. Когато се сещам за него, в мен още се усмихва щастливо момче. Опитът. Не можеш да пишеш за нещата от живота, ако сам не си го опознал. Това с още по-голяма сила важи за любовта. Изживял ли си я, можеш да я увековечиш в стихове и то във всичките ѝ състояния. Това кара хората да припознават себе си в моите думи. Най-приятният комплимент е, когато ми кажат: „Г-н Банев, това сякаш е писано за мен!“.       И там, разбира се, но по-важно е колко от читателите купуват книгите ми. В социалните медии не пускам всичко, там често аудиторията се радва на по-повърхностни неща. Единствено продадените книги са истинският критерий за това, колко обичат да те четат хората, колко си им скъп като автор. Любовта е движещата сила на света. Често ми задават този въпрос, но ако имах еднозначен отговор, щях да ѝ посветя едно-единствено стихотворение. Прекрасно е, че любовта не се побира в рамки, всякакви клишета са ѝ чужди.    Защото очите ми са сини, защото небето е синьо, защото морето е синьо… Синьото е цвят, който сближава хората. Ако зависеше от мен, щях да изобразявам човешкото сърце в син цвят, защото да обичаш до синьо не е лесно начинание. По своята същност любовта е и болка. На болката също ѝ отива синьото. Предпочитам да остане загадка. Ако исках да се знае коя е, нямаше да бъде силует. Ще кажа, че това е жената по принцип. Онази, която очаква, ревнува, обича и не спира да се надява на споделеност. Ще спомена само част от мъртвите, за да не обидя някои от живите: Яворов, Вапцаров, Дебелянов, Емили Дикинсън, Шекспир, Марина Цветаева… Не мога да изброя всички, но съм им благодарен за това, което ми дадоха.", "date": "2019.01.30", "title": "Добромир Банев: Прекрасно е, че любовта не се побира в рамки"}
{"url": "https://www.actualno.com/cite/niskite-lihvi-njama-da-ostanat-vechno-neka-smetkite-se-pravjat-s-poveche-rezerv-news_719031.html", "text": "  Това заяви пред Нова телевизия председателят на Асоциацията на банките Петър Андронов, коментирайки кога може да се очаква вдигане на лихвите по кредитите.     Андронов цитира председателя на ЕЦБ Марио Драги и думите му, че ще трябва още време да се прецени дали и кога ще има увеличение на лихвените проценти за отпускане на заеми от ЕЦБ към търговските банки. Преценка ще има най-рано през лятото на 2019 година, а даже и към края на годината, обобщи българският банкер. Той добави и, че БНБ препоръчва ограничаване на отпускането на кредитите и това е разумно, защото растежът на отпускане е по-голям от растежа на доходите.   ", "date": "2019.01.30", "title": "Ниските лихви няма да останат вечно, нека сметките се правят с повече резерв"}
{"url": "https://www.actualno.com/asia/rusija-otricha-da-e-obeshtavala-aec-na-severna-koreja-ako-phenjan-se-otkaje-ot-jadrenite-si-oryjija-news_719027.html", "text": "  Русия никога не е предлагала на Северна Корея да ѝ построи АЕЦ, ако се откажат от ядрените си оръжия. Позицията беше изразена, след като в американската преса се появиха статии за тайни преговори между Москва и Пхенян за ядрената програма на Северна Корея, предаде БГНЕС.     Посланикът на Русия в Пхенян каза, че държавата официално не е водила такива разговори, нито трета страна е преговаряла от името на Русия.   Според доклад на американското разузнаване Северна Корея няма да се откаже от ядрените си оръжия. Докладът беше представен на Сената на САЩ от директора на 16-те служби в американското разузнаване Дан Коутс.\r\nВъпреки че Северна Корея демонстрира по-приятелско отношение, оценката на разузнавачите е, че режима в Пхенян няма намерение да се откаже от ядрените си оръжия. В Пхенян гледат на оръжията като на критичен за оцеляването на режима компонент.  Миналата година Доналд Тръмп стана първият американски президент срещнал се с лидер на Северна Корея, като преговорите бяха основно за премахването на ядрените оръжия. Скоро предстои и втора среща между Тръмп и Ким Чен Ун.\r\nНаскоро Тръмп написа в Twitter: \"Медиите с фалшиви новини обичат да пишат колко малко е било постигнато на срещата ми с Ким Чен ун. Грешка!\"", "date": "2019.01.30", "title": "Русия отрича да е обещавала АЕЦ на Северна Корея, ако Пхенян се откаже от ядрените си оръжия"}
{"url": "https://www.actualno.com/smolyan/shest-dni-uchenite-ot-observatorijata-v-rojen-sa-bez-tok-news_719036.html", "text": "  Шести ден учените от обсерваторията в Рожен са без ток – прекъснал е миналата седмица в петък, 25 януари.     В сградата няма електричество, а единственият начин да се снабдят с храна и да заредят мобилните си телефони е като вървят пеш през преспи в планината.   Най-близкото място с ток от генератор е хотел на 6 км от обсерваторията.", "date": "2019.01.30", "title": "Шест дни учените от обсерваторията в Рожен са без ток"}
{"url": "https://www.actualno.com/europe/rusija-vyzstanovjava-vyzdushnite-patruli-nad-arktika-news_719028.html", "text": "  През тази година, след 30 години пауза, руското министерство на отбраната ще възобнови патрулите във въздушното пространство около Северния полюс. Ще патрулират някои от най-бързите самолети в света, изтребителите МиГ-31БМ, които са известни с прякора си Fox Hound, защото развиват скорост до 3 хил. км/ч, съобщава в. \"Известия\", цитиран от Агенция \"Фокус\".     Ескадрили от Северния и Тихоокеанския флот ще летят в небето над Арктика, което ще позволи да се контролира целият регион. Според експерти, въздушният коридор над Арктика е особено важен, тъй като потенциален враг може да нанесе удари от тази посока в районите на Урал, Сибир и Централна Русия.\r\nДо края на 2019 г. две ескадрили МиГ-31БМ от Северния и Тихоокеанския флот ще поемат бойните задължения. През 2018 г. бяха проведени редица тактически учения за патрулиране над арктическата зона. Опитът за използването на тези самолети в региона се счита за успешен. При ученията екипажите са били във въздуха пет часа и повече, а също така е бил извършен полет на разстояние повече от 4 хиляди километра. По време на полета презареждането беше извършено във въздуха, без което не е възможно патрулиране над този пустинен район.\r\nНа дежурство пилотите са в непосредствена близост до самолета, в 15-минутна готовност за излитане. Изтребителите се издигат в небето, когато се получи сигнал за евентуално нарушение на въздушното пространство, например от разузнавателен самолет, съобщи военният експерт Дмитрий Болтенков.  МиГ-31, свръхзвуков изтребител за далечни разстояния, е първият съветски самолет, принадлежащ към четвърто поколение. Без презареждане изтребителят може да лети на разстояние до 3000 км. Височинният предел е 20,5 км. Средната продължителност на полета без зареждане е 3.3 часа.", "date": "2019.01.30", "title": "Русия възстановява въздушните патрули над Арктика"}
{"url": "https://www.actualno.com/education/sluchaite-na-agresija-v-uchilishte-trevojno-se-uvelichavat-news_719016.html", "text": "  Броят на регистрираните случаи на агресия в училище са достигнали 3616 за учебната 2017/2018 г. За последните три години те са нараснали с около 600. За учебната 2015/2016 те били 3043, а за 2016/2017-а с около 200 повече – 3208. Броят на регистрираните инциденти пък намалява с почти два пъти за същия период от време. За 2015/2016 -а те били 5060, 2016/2017-а 5362, а за 2017/2018 - 2890. Това сочат данни на Министерството на образованието и науката, предоставени на „ “.     \"Според нас по-малкият брой инциденти се дължи на по-голямата чувствителност към темата за агресията. По-голямата част от случаите, които преди са били регистрирани като инциденти, сега се посочват като по-разпознаваеми форми – на тормоз, агресия или насилие над учител или дете\", коментира причината за разликите зам.-министърът на образованието и науката Деница Сачева. Тя отчете като проблем и увеличението на вербалната агресия като за предходната година случаите са 3040. За 2017/2018-а обаче са намалели случаите на физическа агресия (2751) и кибертормоз (274).   Един от най-грозните инциденти в Бургас е от преди година, когато избухна уговорен бой между момичета от две училища след последния учебен час. Сблъсъкът започнал с шамари, ритници и скубане на коси. Масовото меле било прекратено благодарение на бързата реакция на родителите и намесата на униформените, които пристигнали само след три минути. До схватката се стигнало след скандал и разменени обиди в социалната мрежа\r\nВ Царево пък петокласник забива юмрук на учителката си в час, а брат му нападна охранителя в школото. 12-годишният хлапак, който е от ромски произход, нахлул в часа по български език и литература, прекъснал учебните занятия и без видима причина фраснал литераторката, докато тя преподавала урока. Петокласникът, който и друг път имал прояви на агресия, е изключен на секундата от училището след спешно съвещание на педагогическия съвет.  Според Сачева притеснително е и Преди две години те са били 220, докато за предишната учебна 2017/2018-а са 391.\r\n\"Обяснението за това е, че се говори доста по темата и учителите вече придобиват по-голяма увереност да споделят\", каза Сачева.   Според статистиките почти няма промени при насилието на деца върху деца. Разликата между предходните две години е само в 10 случая – за 2016/2017- а са 433, а за 2017/2018 г. - 423. Според Сачева има няколко фактора за това – социалната среда, медийното съдържание, както и големият брой ученици в някои училища. „На базата експертни оценки мога да кажа, че нарастването на броя на децата, които растат във влошена социална среда – с един родител, в ситуации на родителски конфликти, на родители емигранти, които пътуват и не са с тях, създава предпоставки децата да опитват да решат различни свои проблеми чрез агресия. Вторият фактор е медийното съдържание – не само това, което гледат по телевизията, но и в интернет. Има много училища, в които учат голям брой деца на различни възрасти и с различен социален статут.    Това също може да създава предпоставка за инциденти и конфликти“, обясни зам. просветният министър. Сачева посочи някои от мерките на МОН за справяне с агресията - тази година е увеличен броят на психолозите.\r\nВ Русе през ноември единайсетокласник от СУ „Васил Левски“ бе пребит от тийнейджъри в голямото междучасие заради момиче. В края на януари м.г. пък градът бе потресен от брутална саморазправа с 16-годишно момче. Един от нападателите буквално скачал върху главата на жертвата си. Той бе задържан и осъден условно, след което продължи образованието си в професионална гимназия в града. За да унизят жертвата, биячите, също ученици, заснели боя с мобилен телефон и качили видеото в интернет.\r\nПоследният случай на агресия в Стражица младеж счупи ченето на по-малък от него ученик в спор за момиче. Преди няколко месеца две момичета на възраст 16-17 години си спретнаха класически женски бой, придружен с писъци, хапане, скубане на косите и дране с нокти, за да си поделят красив и по-голям от тях с 1-2 години батко. Преди време десетинагодишно дете едва не откачи главата на свой съученик, след като го халоса с пластмасов стол в класната стая.   Няма регистрирани случаи на агресия в РУО-Добрич. Всяко училище си има тетрадка, в която се описват подобни случаи и училищната комисия се занимава с тях. Във варненските училища агресията намалява, сочат данните на Регионално управление на образованието. През 2016/17 година случаите на насилие над деца са били 73, през миналата учебна година те са намалели на 42.", "date": "2019.01.30", "title": "Случаите на агресия в училище тревожно се увеличават"}
{"url": "https://www.actualno.com/chronicles/belgija-oficialno-uzakonjava-ednopolovite-brakove-news_718994.html", "text": "  В края на 20 и началото на 21 век, се оформя една нарастваща тенденция за признаване на правото на граждански брак и на еднополовите двойки. Това законово признаване им предоставя широк спектър от права, като тези на съвместно социално осигуряване, наследяване, данъчно равенство и пр., недостъпни за небрачните двойки. Ограничаването на правото на брак само върху разнополовите двойки, лишава еднополовите двойки от такива правомощия, и ако първите могат сами да избират дали да сключат брак и да ги придобият, на вторите тази възможност им е отнета от закона. И макар че някои от горепосочените права, могат да бъдат подсигурени чрез други правни средства (пр. чрез договори), еднополовите двойки продължават да се сблъскват с трудности в областта на наследяването, болничните посещения и имиграцията. Липсата на законово признаване също лишава еднополовите двойки и от правото на осиновяване.     Понастоящем, пълна брачна равнопоставеност има само в няколко страни:    В САЩ, към май 2009 година, щатите Айова, Кънетикът и Масачузетс признават еднополовите бракове за законно равнопоставени. Върмонт и Мейн са приели законови промени, напълно узаконяващи еднополовите бракове от септември 2009 година. Законодателният орган на Ню Хампшър също прие подобни промени на 6 май 2009 г., но губернаторът на щата Джон Линч още не е подписал закона. В Калифорния, след съдебното узаконяване през май 2008 г. и последвалата повторна забрана чрез конституционна поправка (известна като „Proposition 8“) от ноември 2008 година, съдебните битки продължават. Очаква се през юни 2009 година Върховният съд на Калифорния да вземе решение по делото срещу законността на поправката (Конституцията на щата предвижда специфична процедура за подобни поправки, която не е спазена), както и относно законовия статут на десетките хиляди еднополови бракове, сключени в щата през 2008 година.\r\nЛюбопитен прецедент представлява подходът на щата Ню Йорк, където еднополови двойки не могат да сключат брак, но се признава валидността на еднополовите бракове, сключени в други щати или държави, според чиито местни законодателства тези бракове са законни.  На федерално ниво еднополовите бракове са забранени от т. нар. „Закон за защита на брака“ (Defense of Marriage Act), приет през септември 1996 година. Поради тази причина дори жителите на щати с равнопоставеност на браковете нямат достъп до определени семейни права и привилегии, които попадат под юрисдикцията на федералните власти (напр. пенсионно осигуряване, имиграционни въпроси и други).\r\nНа 26 юни 2015 година Върховният съд в САЩ обявява еднополовите бракове за законно право във всичките 50 щата.        В края на 2004 г. британският парламент прие закон за гражданските съюзи, който влезе в сила от 2005 г. и разрешава на еднополовите двойки да се регистрират официално като такива.\r\nДори и в държавите, където еднополовите връзки не са легално признати, много еднополови двойки си организират брачни церемонии (още наричани церемонии по обвързване), за да декларират и отпразнуват своето обвързване пред обществото. Тези церемонии нямат законова валидност и не водят до изменения в законовия статут на двойките.", "date": "2019.01.30", "title": "Белгия официално узаконява еднополовите бракове"}
{"url": "https://www.actualno.com/healthy/pacienti-alarmirat-za-insulin-sys-symnitelno-kachestvo-news_719014.html", "text": "  Пациенти изразиха съмнение в качеството на инсулин в аптечната мрежа. За първи път Мариана Ананиева забелязва проблем с бързодействащия инсулин през лятото. Той се поставя преди хранене и трябва да предотврати скока на кръвната захар.     \"Когато слагаме инсулин, захарта рязко се качва. Това се вижда от сензор, с който разполага синът ми. Графиката показва, че когато се е хранило детето започва покачаване на кръвната захар и достига до 13,4 с две стрелки нагоре. В същото време и моята захар беше 20”, обясни Мариана Ананиева пред bTV.   Жената подава сигнал до фармацевтичната компания. Оттам съобщават, че Резултатите от проби до специализирана лаборатория на компанията не показват отклонения. Още 4 сигнала са постъпили за друга партида от лятото на 2018 г. Два вече са обработени и не потвърждават проблем.\r\nСпециалистите в университетската болница по ендокринология в София не са получавали сигнали от техни пациенти. Експертите посъветваха пациентите да да се обърнат за съдействие към регулаторните органи преди да сменят инсулина.  От Агенцията  по лекарствата обясниха, че липсата на информация от медицински специалисти за проблем в лечението и резултатите от контролните анализи не потвърждават основателността на сигналите на Сдружение „Диабет и предиабет”.\r\nМеждувременно от Министерство на здравеопазването потвърдиха, че в Изпълнителна Агенция по лекарствата не са получавани сигнали от граждани, пациентски организации или медицински специалисти за проблеми с качеството и лекарствената безопасност за горепосочените партиди. Лекарственият продукт NovoRapid е разрешен по централизирана процедура (от Европейската комисия) и за същия не са получавани сигнали по системата за бързо уведомяване (Rapid Alert System) от Европейската агенция по лекарствата или други държави членки, уточняват от здравното ведомство. \r\nСлед сигналите е изискана цялата налична информация от представителя за България на притежателя на разрешението за употреба - Ново Нордиск Фарма ЕАД.       За партида HR7N701 не са получавани сигнали в Ново Нордиск Фарма ЕАД. За партида HR7H367 има постъпили 2 сигнала през 2018 (12/09/2018, 07/12/2018) и два сигнала през 2019 (16/01/2019 и 25/01/2019) в Ново Нордиск Фарма ЕАД, допълват от МЗ.\r\nПо сигналите от 2018 г. на мострите предоставени от пациентите е извършен анализ в сертифицирана контролна лаборатория в Дания, като резултатите от анализа не показват отклонение в качеството.\r\nПо сигналите от 2019 г. се очаква резултат от анализа.\r\nОт здравното ведомство уточняват още, че на 9 ноември 2018 г. ИАЛ е извършила планова инспекция на системата за проследяване на лекарствената безопасност на Ново Нордиск Фарма ЕАД, която не е констатирала пропуски и несъответствия.       Наличните към момента данни, липсата на информация от медицински специалисти за проблем в провежданото лечение на пациенти и резултатите от контролните анализи не потвърждават основателността на сигналите от представители на Сдружение „Диабет и предиабет“, смятат от Министерство на здравеопазването, но Пациентите, които живеят с диабет у нас и се лекуват по Здравна каса са 483 хиляди. От тях над 115 хил. използват инсулин. По данни на фармацевтичната компания – около 15 хил. са на инсулина, за който има сигнали.", "date": "2019.01.30", "title": "Пациенти алармират за инсулин със съмнително качество"}
{"url": "https://www.actualno.com/crime/cvetan-vasilev-naj-verojatno-shte-byde-obvinen-i-po-sluchaja-elena-joncheva-news_719021.html", "text": "  Бившият собственик на КТБ Цветан Василев ще получи обвинение по делото за пране на пари, стартирано срещу депутата от БСП , твърди в. \" \" на база вътрешна информация.     Най-вероятно обвинението ще е за длъжностно присвояване в особено големи размери. Става дума за 25 млн. лв., присвоени от КТБ. Те били превеждани на офшорни компании, контролирани от Василев, а след това постъпвали по сметки на български дружества. 333 хил. евро от тях отишли във фирмата \"Офроуд\", в която управител е била Елена Йончева. Припомняме, че обвинението срещу Йончева е, че е препрала тези пари, като в \"Офроуд\" освен тя чрез компанията си \"Авторска телевизия\" участие е имала ошфорна фирма - \"Далии Трейдинг Лимитед\".   Вчера, 29 януари, с обвинение за длъжностно присвояване се сдоби бившият изпълнителен директор в КТБ Александър Пантелеев, който вече е подсъдим по голямото дело за фалита на банката, както и Цветан Василев, но задочно. Пантелеев е на свобода срещу 50 хил. лв. гаранция. В четвъртък се очаква и друг бивш изпълнителен директор да бъде обвинен, обясниха запознати.\r\nИзпраните според прокуратурата пари били присвоени от Цветан Василев, Пантелеев и друг бивш изпълнителен директор. По делото вече е обвинен и адвокат Божидар Миладинов, който помагал на Йончева в прането на пари - съгласно гледната точка на държавното обвинение.  ", "date": "2019.01.30", "title": "Цветан Василев най-вероятно ще бъде обвинен и по случая \"Елена Йончева\""}
{"url": "https://www.actualno.com/society/predsedateljat-na-turisticheskija-syuz-se-opravdava-za-symnitelni-dokumenti-s-nomer-ot-golija-begach-news_719034.html", "text": "  Спретнаха ни номер, знаят ни слабите места. Това заяви председателят на Българския туристически съюз (БТС) д-р Алексей Стоев, като коментира , който на Нова година тича леко облечен до Черни връх с план да влезе в чайната там, но наемателите ѝ дълго време не го пускат, защото искат да празнуват. След случая от БТС обещаха да търсят други наематели, защото заслоните трябвало да работят непрекъснато.     Всъщност има разминаване с терминологията – Стоев твърди, че докато бил председател, подписвал договори само \"за заслон\". Има договор от 2017 година, където обаче е записан терминът \"чайна\" и той му беше показан. Допуснал съм грешка, какво да направя, оправда се Стоев пред Генка Шикерова от Нова телевизия. А в правилника на БТС като обект при подписване на договори пише само \"хижа\".   По въпроса с дограмата на чайната на Черни връх Стоев отново използва думата \"грешка\" – този път с документацията и се оправда, че ако от Столична община били казали, нямало да има такава грешка.\r\nПрокуратурата вече проверява разходването на средства от БТС – заради подозрение, че има документирани ремонти, които на практика не са се случили.  ", "date": "2019.01.30", "title": "Председателят на туристическия съюз се оправдава за съмнителни документи с номер от \"голия бегач\""}
{"url": "https://www.actualno.com/crime/vse-oshte-njama-potvyrjdenie-stajko-stajkov-da-e-bil-otvlichan-news_719022.html", "text": "  Синът на Миню Стайков - Стайко, все още не е разпитан официално, но поне засега няма потвърждение на версията, че бил отвлечен. Това съобщава в. \" \", като цитира думите на директора на \"Национална полиция\" Христо Терзийски.     Самият Стайков пък се страхувал, защото бил отвлечен от полицаи - по думите му. Затова той искал да го конвоират от къщата му до прокуратурата.   Лично в болничната стая на Стайков прокурори са му връчили обвинение за участие в престъпна група. Той е подписал обвинението, но е казал, че са му нарушени човешките права.\r\nСтайков се появи в \"Пирогов\" на 28 януари. Това станало, след като на 27 януари той се върнал вкъщи с такси, след като беше изчезнал от септември миналата година насам. В \"Пирогов\" била лекувана рана на главата му. Подписал е молба, че ще се предаде и ще съдейства на разследването, но докато тя се внесе в прокуратурата в понеделник сутринта, на адреса му в кв. \"Бояна\" са извикани медици от Спешна помощ, които го откарали в \"Пирогов\". По-късно е преместен в МВР болница, за да му направят експертизи и да се разбере дали може да се изправи пред съда. Там дошли бодигардовете му, с искане да го пазят, но охраняващите го полицаи не ги пуснали.    Миню Стайков, баща на Стайко ", "date": "2019.01.30", "title": "Все още няма потвърждение Стайко Стайков да е бил отвличан"}
{"url": "https://www.actualno.com/moresport/bylgarin-vleze-v-top-6-na-systezanie-ot-svetovnata-kupa-po-ski-news_719025.html", "text": "  Българският скиор Алберт Попов направи нещо, невиждано от времената на Петър Попангелов и се класира на шесто място на нощния слалом в Шладминг - едно от най-престижните състезания в календара на Световната купа по ски алпийски дисциплини.     Попов завоюва престижното място след много добро каране във втория манш, след като след първия беше на 13-то място. Победител стана австрийската легенда Марсел Хиршер, който се бори за седма Световна купа. Хиршер има и две златни отличия от Зимните олимпийски игри в Пьонгчанг, като той доказа превъзходството си, финиширайки с 1,29 секунди пред втория Алекси Пинторо. А класирането на Попов е показателно, защото той успя да изпревари име като Феликс Нойройтер.   Подробности за карането на Попов ", "date": "2019.01.30", "title": "Българин влезе в топ 6 на състезание от Световната купа по ски"}
{"url": "https://www.actualno.com/burgas/shte-se-stroi-li-na-koral-sydebno-reshenie-razbuni-duhovete-news_719030.html", "text": "  Ще може или няма да може да се строи на популярния къмпинг Корал при Царево? Този въпрос отново стана актуален след излязло на Върховния административен съд (ВАС) по стар казус с искане за издигане на хотелски комплекс. Става въпрос за \"Корал резидънс\", като инвеститорът е \"Витатур инвест\" АД, като негов праводател е \"Прайм Пропърти БГ\".     За строежа има разрешение от главния архитект на Царево, но то е спряно от РДНСК-Бургас. Тричленен състав на ВАС обаче счита, че като част от територията на плаж \"Лозенец Кум Кашла\". Всъщност, съдът казва, че , но строителните книжа са издадени години по-рано – още през 2006 година. Затова и ВАС счита, че . Освен това съдиите Светлана Йонкова, Таня Радкова и Анелия Ананиева считат, че всъщност няма установено от РДНСК нарушение – наличие на ОВОС от РИОСВ-Бургас и оценка за съвместимост по Закона за биологичното разнообразие (ЗБР). А РДНСК трябва да плати 960 лева съдебни разноски. \"Според мен няма да строят на Корал. ВАС обясняват, че РДНСК са издали незаконосъобразен акт, а не че е разрешено да се строи\". Това твърди природозащитникът Тома Белев в личния си профил във Facebook.   Белев не пропуска и друга актуална глава от сагата \"Застрояване на Черноморието\". Той публикува становище на РИОСВ-Бургас за местността при Созопол, според което там има 560 кв. метра дюни, които са засипани със земна пръст. Още когато стана ясно, че там се строи и последваха обяснения как строежът всъщност щял \"да подпира\" свлачище, имаше във Facebook и твърдения, че има нарочно засипани с пръст дюни.      Пред Нова телевизия жители на Ахтопол изразиха недоволство заради готвена, според тях, промяна на Общия устройствен план (ОУП) на града. Те подозират, че в градинка в центъра ще има строеж на 10-метров хотел, като казват, че има министерско потвърждение. Кметът на града обаче твърди, че ще има изграждане на площад, а кметът на община Царево Георги Лапчев не е пожелал да коментира и само е казал, че ако почне да се строи, ще покани медийни екипи. Недоволни добавят, че щяло да има и разрушаване на къща на Хаджи Фотаки, за да се освободи място за строеж. Имало вече и подписка от 150 души, при общо около 700 гласоподаватели в малкото градче.", "date": "2019.01.30", "title": "Ще се строи ли на Корал - съдебно решение разбуни духовете"}
{"url": "https://www.actualno.com/society/prognoza-za-vremeto-30-januari-srjada-news_718999.html", "text": "  Днес ще преобладава облачно време. На много места ще има превалявания от дъжд, в планинските райони над 1000 метра – от сняг. Това съобщи за Агенция \"Фокус\" дежурният синоптик Красимир Стоев от Националния институт по метеорология и хидрология (НИМХ). Отново повече като количество ще са валежите в западните райони и Рило-Родопската област. В Северозападна България, поради ниските температури в приземния слой, са възможни поледици. В Източна България ще духа умерен вятър от югоизток и там ще е най-топло.         Преобладаващите максимални температури ще бъдат между 3° и 8°, в Източна България до 12°-14°. Минималните температури ще бъдат между 0° и 5°, в Източна България до 7°-8°. Атмосферното налягане е по-ниско от средното за януари – още ще се понижи. Над Черноморието ще преобладава облачно време. На места ще превали слаб дъжд. Ще духа умерен югоизточен вятър. Максимални температури на въздуха: 10-12°. Вълнението на морето ще бъде 2-3 бала. Температурата на морската вода е 6-7°. Над планините ще е облачно, на много места с валежи от сняг, под 1000 метра – от дъжд. По-значителни ще са валежите в Рило-Родопската област. Ще духа силен южен вятър. Максимална температура на височина 1200 метра 3°, на 2000 метра – около минус 2°. В четвъртък превалявания ще има на повече места в Южна България, от дъжд, в планините - от сняг.\r\nПрез нощта срещу петък валежите ще спрат, от запад облачността ще се разкъсва и намалява. В петък над Западна България ще преобладава слънчево време, над източните райони през по-голямата част от деня облачността ще е значителна. Вятърът временно ще е северозападен, но през нощта срещу събота отново ще придобие южна компонента. В събота още от сутринта облачността ще се увеличава, ще е предимно висока и средна.  Югозападният вятър ще се усили, особено в източната половина от страната и дневните температури ще се повишат, в отделни райони в Източна България ще надхвърлят 15°; в северозападните райони остават чувствително по-ниски.", "date": "2019.01.30", "title": "Прогноза за времето - 30 януари (сряда)"}
{"url": "https://www.actualno.com/viewpoint/i-korupcijata-ni-e-shumkarska-news_719090.html", "text": "  Ех, корупция. Пак я задъвкахме тази тема в края на януари, 2019 година. И става все по-комично – защото и корупцията ни е като каруцата – в калта.     Поредната корупция – министърът на културата Боил Банов бил спестил 700 000 лева на изпълнителя на ремонта на Ларгото ДЗЗД \"Антична Сердика\", защото се забавил с ремонта и за да нямало съд, който кой знае кога и какво ще отсъди, Банов активирал схемата. Всичко това беше подкрепено с телефонен запис, а се оказа, че имало два записа на телефонни разговори.\r\nКое е смешното? , става дума за 700 000 лева. За толкова горе-долу беше обвинена и Йончева – че ги е препрала. Мирише на танто за кукуриго, ама много. А - и България така и не се разтриса ... – служителят на Министерството на културата (МК), който записал цялата афера, го направил през март 2016 година, но БСП чак \"сега\" получили записа. Гледай ти, 3 години и нищо. А служителят знаел, че участва в нещо незаконно и затова направил запис – за застраховка. Посочени бяха три имена на служители на МК - Татяна Цветанова-Ценовска, Ангел Ангелов и арх. Мечкунов, които присъствали на разговорите на Банов, така че е логично да помислим, че \"репортерът под прикритие\" е някой от тях. Но дори и да не е, на оправданието \"беше ме страх, та 3 години чаках да дам записа на борците против корупция БСП\" може да се върже само някой кръгъл идиот. Или дебил, по Иво Христов.     Кристално ясно е, че ГЕРБ, БСП, ДПС и всички тези, от които на нормалните българи им се повръща, държат компромати на склад и ги вадят при нужда. И да, тези компромати всъщност даже не са изцяло лъжи, което прави нещата още по-смешни - защото не е в това въпросът. Въпросът е, че няма сила на Земята, която да ме убеди, че сегашният запис на Банов БСП са си го намерили както Алексей Петров намери секретните документи, изпуснати \"случайно\" от . Остава Бойко Борисов да похвали БСП – защо пък не, отдавна вече похвали Петров какъв съвестен гражданин е. И в този ред на мисли – дали фрагментите от разговорите, пуснати от Йончева и колегите ѝ от БСП, всъщност показват цялата картина? Все пак Йончева не от вчера се занимава с телевизия, знае как да реже и лепи репортажи. Да, каза, че ще даде пълния запис, но гаранция дали действително ще е \"пълният запис\" ...\r\nИменно това е проблемът – в България няма правосъдие, защото то се използва от големите политически партии и икономически кръгове само и единствено в техен интерес, когато те искат, а не когато трябва - моментално и незабавно щом знаеш, че нещо се е случило. И отново, и отново на лапнишараните се продава един и същ сюжет – този на \"добрите и лошите\". А през това време се оказва, че да си лапнишаран не е като да си шаран – в първия случай потъваш, не като във втория да можеш да изплуваш при определени обстоятелства.\r\nВсъщност покрай цялата работа с умиление си припомних какво стана късния следобед-привечер снощи (29 януари) в парламентарната комисия за наблюдение на приходните агенции с т.нар. . Толкова се увъртолиха в интересите на този и онзи нашите мили депутати барабар с икономическия министър Емил Караниколов, че отменяха и отлагаха какво ли не. А този пример за лобистко законодателство се оказа и пример, че даже олигарсите в България вече няма как да са сигурни дали някой хубав ден няма да се превърнат в лапнишаран. Но така е – когато нямаме съгласие да не прекрачваме едни минимални граници, действат принципите на алчността. А те са унищожителни – стигат рано или късно до всички.      Ивайло Ачев ", "date": "2019.01.30", "title": "И корупцията ни е шумкарска"}
{"url": "https://www.actualno.com/society/jylt-kod-za-obilni-valeji-ot-dyjd-i-snjag-e-objaven-v-12-oblasti-news_719011.html", "text": "  Жълт код за обилни валежи от дъжд и сняг е обявен в 12 области на страната за 30 януари, сочи справка на сайта на НИМХ.     Жълт код за обилни снеговалежи и поледици е обявен в областите Видин, Монтана и Враца.   Жълт код за валежи от дъжд има в Перник, Кюстендил, Благоевград, Пазарджик, Смолян, Пловдив, Стара Загора, Хасково и Кърджали. В тези райони валежите над 1000 метра ще са от сняг. Очакваните количества на валежите са между 25 и 35 л/кв.м.", "date": "2019.01.30", "title": "Жълт код за обилни валежи от дъжд и сняг е обявен в 12 области"}
{"url": "https://www.actualno.com/books/21-grada-se-systezavat-za-priza-romantichna-stolica-na-bylgarija-za-2019-g-news_718991.html", "text": "  Тази година отново се провежда една от най-романтичните кампании у нас. От 29 януари до 10 февруари 2019 г. всички могат да се включат в писането на най-дългото любовно писмо в България, като оставят своите лични послания към любимите си хора върху специални хартиени свитъци в книжарници „Хеликон“ в цялата страната.     На 13 февруари, в навечерието на Св. Валентин, на изискано събитие в книжарница „Хеликон – Витоша“ в София всички свитъци ще бъдат обединени в едно огромно романтично писмо и ще бъде обявена неговата обща дължина. А градът, в който е изписано най-дългото писмо, ще получи приза „Романтична столица на България“ за 2019 г.   Досега съвместната инициатива на Издателска къща „Кръгозор“ и верига книжарници „Хеликон“ се е провеждала три пъти, като винаги във фокуса са заглавия на издателството, посветени на любовта. През 2009 г., 2010 г. и 2012 г. „Романтична столица на България” станаха съответно град Бургас, където бе изписано 15-метрово писмо, след това Велико Търново с 30-метрово, а през 2012 г. призът отново се върна в гр. Бургас с 50-метрово писмо. Във всяка кампания се включваха стотици хора, които изпъстряха свитъците с рисунки, романтични цитати, стихове и признания в любов. Последната година общата дължина на писмото достигна внушителните 224 метра.\r\nТази година писането на най-дългото любовно писмо се състои в 27 книжарници, а за приза „Романтична столица на Българи“ се борят 21 града (Благоевград, Боровец, Бургас, Варна, Велико Търново, Габрово, Добрич, Кърджали, Кюстендил, Пазарджик, Плевен, Пловдив, Разград, Русе, Сливен, София, Стара Загора, Търговище, Хасково, Шумен, Ямбол).  „В днешния забързан, технологичен свят искаме да припомним този позабравен, по-личен и топъл начин за обяснение в любов. Има хора, най-вече от младото поколение, които никога не са изразявали върху хартия своите копнежи и романтични мисли, не са виждали любовно писмо, изписано с почерка на половинката си, споделят от ИК „Кръгозор“. Затова с верига книжарници „Хеликон“ приканваме хората да се включат в писането на най-дългото романтично писмо в България, заедно да отдадем заслуженото внимание на любовта и да направим празника още по-вълнуващ и специален.“\r\nПоводът романтичната традиция да бъде подновена е излизането на луксозното подаръчно издание „В градините на любовта“ от Халил Джубран. В книгата са включени притчи, стихове, монолози, диалози, които разглеждат различните нюанси на любовта – любовта като копнеж, желание и страст – магнетизмът, който привлича индивидите един към друг и ги споява в едно цяло. Любовта като състрадание, милосърдие или безусловната любов. Любовта като уважение, толерантност и приятелство. Любовта към родната земя и към хората. Любовта като разбиране на Реалността – проява на Божественото и на Бог.   В изданието са подбрани както известни фрази на Джубран за любовта, така и по-малко познати и книгата дава нов, свеж поглед към думите и мъдростта му.    Афоризмите, притчите и изящната поезия за любовта на един от най-необикновените мъдреци на 20. век са популярни и харесвани от читателите. А може би някои от тях ще намерят място в най-дългото любовно писмо в България.", "date": "2019.01.30", "title": "21 града се състезават за приза \"Романтична столица на България\" за 2019 г."}
{"url": "https://www.actualno.com/interview/kmetyt-na-dospat-elin-radev-pylno-bezhaberie-mejdu-batak-i-dospat-ima-500-padnali-dyrveta-news_719006.html", "text": "         Бедственото положение, до което се стигна в община Доспат, предизвика това мое изказване. Призовах всички институции, отговорни за сервитутите, да си свършат работата, за да не се допусне повече подобно нещо да се повтори. Всяка година страдаме и се стига до бедствено положение. Пускал съм писма до всички институции да вземат мерки и до ден-днешен нямам нито един отговор. А проблемът стои нерешен. И двата сервитута са с нерешени проблеми. Сервитутите край пътищата изобщо не се поддържат - паднали дървета на места заемат целия път. А просеките под далекопроводите не се поддържат както трябва.   Да, очаквам да реагират на моя призив, че трябва нещо да се направи и е крайно време вече. Ако трябва да се приеме нов закон, който да увеличи сервитутите, тъй като не съм запознат в детайли точно колко са разрешени според киловолтовете на далекопроводите и според класа на пътя. Но трябва да се приеме нов закон, с който да се разширят тези ивици и да не се допуска застрашаване на живота и здравето на хората. От Батак до Доспат има около 500 паднали на пътя дървета! Коли постоянно пътуват между двата града. В момента има наклонени дървета и никой не ги пипа, а и те са опасни. Може всеки момент да паднат при силен вятър. Пълно безхаберие и безотговорност!    Наистина много проекти изпълнихме през 2018-та година. За 20 милиона имаме сключени договори, чието изпълнение започва тази година. Имаме 2 млн.лв. за асфалтиране на улична мрежа. Около 6 млн. лв. - за водопроводите на всички населени места без град Доспат. Около 10 млн. лв. имаме са сепарираща и компостираща инсталация на депото в село Барутин. Спортни площадки ще се изградят в селата Змейца, Барутин и Бръщен. Предвидено е саниране на училището в село Бръщен. До 10 дни пускаме в експлоатация новата училищна сграда в село Касъка - за около 360 000 лева. Започваме ремонт на сградата, в която ще се премести общинската администрация. Инвестицията там е 950 000 лв. Министърът на образованието г-н Вълчев ни отпусна 107 000 лв. за ремонт на вертикалната планировка на СУ \"Димитър Благоев\", а също и 73 000 лв. за училището и детската градина в село Црънча. Проведохме конкурс и избрахме фирма, която да направи проект за нов градски център.     Общинската сграда е много стара, на повече от 100 години. Рисковано е да се работи в нея. Преди половин година падна цял таван и за радост не удари никой от служителите вътре. Сградата постоянно пука, тъй като е с много стар гредоред и има опасност да се срути. Това налага общината да се измести в нова сграда. Ще ползваме сградата на бившето училище и с малко средства ще я преустроим. Предвидили сме вертикална планировка и ново оборудване. До момента няма никакво предложение. Но съм сигурен, че ще направим привлекателен нов център. Свързваме го с парка и музея на чешмата, с алпийската пътека. Ще се оформи една централна градска среда на площ около 40 декара. Имаме нужда от това. В момента не може да се разбере къде е центърът на Доспат. Ходят до училището и питат, като им кажат къде е, отидат до него и не могат да разберат, че вече са на центъра. Ние искаме нова визия на града, да го направим по-добро място за живеене, повече туристи да идват и да е по-привлекателен.       Искам да благодаря искрено на министър Вълчев. Като стана проблемът с училището в Касъка, че децата учат на две смени, му писах писмо и той ни осигури около 360 000 лева миналата година. Започнахме пристройка, която до десетина дни ще влезе в експлоатация. Той вижда, че имаме нужда от тази подкрепа и я осигури.    Нивото беше на много ниско ниво - и като учебна дейност, и като структура. Имаше две средни училища, които уж създаваха конкуренция, но нелоялна. Тя се изразяваше в това, че всяко от училищата се стремеше всячески да запише повече ученици, защото при делегирани бюджети от това зависеха заплатите и работните им места. Но им беше достатъчно да имат записани ученици, дори да не ходят в час. И те не ходеха, а никой не ги контролираше. Учебен процес на практика нямаше. Откак аз съм кмет закрихме едното и оставихме само едно средно училище. Освен с учебния процес, училищата бяха закъсали със заплатите. Това, което закрихме, беше задлъжняло с над 200 000 лева за заплати. Другите, извън него, не дължаха около 120 000 лева за заплати. Премахна се и нелоялната конкуренция. Кандидатствах за оптимизация на училищната мрежа ни бяха отпуснати над 400 000 лева. Изчистихме заплатите и направихме ремонт на училището. Детските градини също бяха закъсали за пари. Поискахме безлихвен заем от Министерството на финансите, изчистихме заплатите на абсолютно всички преподаватели и персонал. Тази година си върнахме и заема. В момента всички си получават навреме възнагражденията. Качеството на образование се повишава, дисциплината - също. И мисля, че в образованието нещата се получават много добре. Аз искам да благодаря на правителството, специално на г-н Бойко Борисов и г-н Цветан Цветанов за подкрепата, която дават на нашата община. Всяка година с министерски постановления влизат около 3-4 милиона лева. С тях правим цялата инфраструктура. Нямаме един свободен лев от общинския бюджет. Кандидатстваме по всички програми. Имаме много спечелени проекти, в това число и социални. 120 души са назначени за лични асистенти, даваме топъл обяд безплатно на 190 човека. Реализирахме едно социално предприятие за благоустройство. Назначихме с ТЕЛК-ови решения около 22-ма души. Използваме всички възможности за кандидатстване и печелим проекти. С предвиденото за 2019-та година финансиране от 2 млн. лв. град Доспат и селата Бръщен, Црънча и Барутин на 100% ще бъдат асфалтирани. Остават за близо 2 млн. лева, които трябва да осигурим за селата Касъка, Любча и Змейца - това са. Направим ли и тях, на 100% улиците в общината ще бъдат асфалтирани.", "date": "2019.01.30", "title": "Кметът на Доспат Елин Радев: Пълно безхаберие, между Батак и Доспат има 500 паднали дървета"}
{"url": "https://www.actualno.com/analysis/national-interest-za-da-uspee-na-guajdo-mu-trjabvat-voennite-ili-regionalen-voenen-konflikt-news_719004.html", "text": "  За да успее самообявилият се за временен президент на Венецуела Хуан Гуайдо да вземе властта, той трябва да разруши връзката между правителството на Николас Мадуро и военните, или да вкара страната в регионален военен конфликт. Това казва живеещият в САЩ венецуелски писател Даниел ди Мартино в материал за списание National Interest, публикуван без редакторска намеса.     На 23 януари Хуан Гуайдо, лидерът на парламента на Венецуела, се обяви за президент. Тогава се разрази истински хаос.   Гражданите на Венецуела по света излязоха на улиците, за да протестират срещу социалистическия режим на диктатора Никола Мадуро и да отпразнуват потенциалната промяна в ръководството. Въпреки че почти всички западни страни официално признават Гуайдо за легитимен президент на Венецуела, победата над Мадуро ще отнеме повече от думи и признание от чужбина.\r\nОт 20 години Венецуела страда под социалистическите политики, които причиниха недостиг, хиперинфлация и престъпност, принуждавайки милиони да напуснат страната. Режимът на Мадуро, също така, спонсорира терористични групировки, като „Хизбулла“, „Националноосвободителната армия“ (Колумбия) (ЕЛН), а освен това печели от трафик на наркотици в други страни. Въпреки това предишните опити за отстраняване на Мадуро и Чавес (диктаторът преди него) доведоха само до смъртта на стотици мирни протестиращи заради контрола на режима над военните.  Този път е различно. Венецуелците вече имат международно признат лидер и очертан път към края на потисничеството. Но това ще изисква действия от Гуайдо, който трябва да прекрати прекъсне властта на режима над военните или вкара страната във военна конфронтация в региона.\r\nХуан Гуайдо се обяви за президент, защото легитимният Венецуелски върховен съд обяви новият президентски мандат на Мадуро за нелегитимен заради това, че той е победил заради поредните нагласени избори. Съгласно член 233 от Конституцията на Венецуела, председателят на Народното събрание е следващият по ред за президенството, ако държавният глава бъде отстранен от поста си през първите две години от мандата му от Върховния съд. Изисква се и новият президент да проведе избори в рамките на тридесет дни.\r\nС право, САЩ, Канада и повечето латиноамерикански държави, включително съседите на Венецуела Бразилия и Колумбия, признаха Гуайдо за единствения легитимен лидер на Венецуела.       Мадуро отговори, като се опита да прекрати дипломатическите отношения със САЩ и поиска целият персонал на американското посолство да напусне страната в рамките на 72 часа. Гуайдо обаче бързо излезе с изявление, в което призова всички да не се съобразяват с това, тъй като сега той е президент на Венецуела. Държавният секретар Майк Помпео игнорира искането на диктатора да изгони американския персонал и заяви, че Мадуро няма легитимна власт да скъса дипломатическите отношения.\r\nСлед като конфликтът започна, следващите няколко дни са от решаващо значение за борбата на Венецуела за свобода. Гуайдо трябва да продължи да получава международно признание и да предприема действия, които да поставят Мадуро под контрол, припомня агенция Фокус.\r\nПървото от тези действия вече е на масата и има дата на изтичане. Ако военните на Мадуро нахлуят в американското посолство, това ще бъде война. Мадуро е изправен пред избор: да подкопае легитимността си, като отстъпи или да влезе във военен конфликт със САЩ.\r\nСледващият ход на Гуайдо, за да освободи Венецуела, трябва да бъде искане към всички държави, които вече са подготвили хуманитарна помощ, като лекарства и хранителни доставки, да я доставят във Венецуела. Ако той направи това искане, Мадуро ще бъде принуден да пусне помощта или да рискува военна конфронтация. Да се противопостави на пристигането на така необходимите и законно разрешени доставки само допълнително ще подкопае Мадуро в региона.\r\nОсвен това Гуайдо трябва да назове нови посланици и ръководители на Citgo, държавната петролна компания на Венецуела в САЩ. След това администрацията на Тръмп трябва да поеме контрола над Citgo и всички венецуелски посолства, като изгони всички, посочени от Мадуро, за да ги предаде на правителството, оглавявано от Гуайдо. Другите латиноамерикански правителства вероятно ще следват водещата роля на Америка.      Гуайдо трябва също да призове венецуелския народ да продължи да протестира по улиците, като в същото време предупреди режима на Мадуро, че е готов да се позове на принципа „Отговорност за защита“ (Отговорността за защита (R2P или RtoP) е глобален политически ангажимент, който беше одобрен от всички държави-членки на Организацията на обединените нации по време на Световната среща на върха през 2005 г., за да се предотвратят четири основни опасения - за геноцид, военни престъпления, етническо прочистване и престъпления срещу човечеството – бел. „Фокус“), ако предишните две мерки не успеят да отстранят Мадуро, или ако той нареди насилие срещу протестиращите. Този международен принцип би дал на Гуайдо прерогатива да поиска военна подкрепа от страните от региона и по целия свят за защита на венецуелския народ. Тази заплаха може да бъде достатъчна, за да принуди високопоставени венецуелски офицери да дезертират от лагера Мадуро.\r\nДесетки хиляди венецуелци умират от глад, липса на лекарства и престъпления всяка година, а до седем милиона души се очаква да напуснат страната само през 2019 г., което би направило изгнаниците общо 10 милиона. Няма повече време за губене. Мадуро и неговите крумпирани съдружници-убийци, вече не трябва да бъдат третирани като държавни актьори, а като окупационна нарко-терористична сила. Международната общност чака, така че с тяхна помощ Гуайдо трябва да принуди Мадуро да освободи Венецуела веднъж завинаги.", "date": "2019.01.30", "title": "National Interest: За да успее, на Гуайдо му трябват военните или регионален военен конфликт"}
{"url": "https://www.actualno.com/healthy/bolnicite-veche-njama-da-priemat-poveche-pacienti-otkolkoto-legla-imat-osven-ako-e-speshno-news_719023.html", "text": "  Болниците вече няма да могат да приемат повече , отколкото са леглата в съответното отделение. Това съобщава в. \" \".     До момента здравната каса не правеше това сравнение, а в редица здравни  заведения съществуваше т.нар. прием в коридора на хора, за които реално  нямаше легла. Но сега, ако в конкретно отделение има 10 легла, то 11-и пациент или няма да бъде приет, или НЗОК няма да плати за лечението му. Това няма да важи при епидемия от грип, не се засягат и спешните пациенти.   Отпада обаче изискването леглата във вътрешните отделения да са профилирани по болести. Идеята е да няма връщане на пациенти, защото вече няма достатъчно \"профилирани\" легла. Това обяви председателят на сдружението на общинските болници д-р Неделчо Тотев след разговори с Надзорния съвет на здравната каса.\r\nНамаляването на цената на една от клиничните пътеки за неврологични заболявания от 500 на 300 лева беше главната тема на преговорите. Засега имало споразумение цената да остане 500 лева, по думите на д-р Тотев. За да стане това факт, до седмица трябва да бъде подписан нов анекс към рамковия договор за миналата година.  ", "date": "2019.01.30", "title": "Болниците вече няма да приемат повече пациенти, отколкото легла имат - освен ако е спешно"}
{"url": "https://www.actualno.com/europe/oficialen-doklad-opisva-polojenieto-v-germanskata-armija-kato-mnogo-tejko-news_719024.html", "text": "  Германската армия страда от редица тежки проблеми, предава Deutsche Welle, цитирана от БГНЕС.     Доклад след проверка от депутати описва армията като изпитваща липса на модерна техника, недостиг на хора и страдаща от тежка бюрокрация. Според докладчика Ханс-Петер Бартелс, по-малко от половината германски  танкове, бойни кораби и самолети са способни в даден момент да изпълнят  бойна задача или дори тренировъчна мисия. В доклада се казва, че германските войници е трябвало да разчитат на  хеликоптери от гражданската авиация, за да се придвижват в Афганистан.  Освен това важни компоненти като бронирани жилетки били взети на заем.\r\nБартелс пише, че често не става дума за липса на пари. Тази година  бюджетът на армията беше увеличен с 5 милиарда евро, до 43.2 милиарда.  Но парите не се усвоявали, поради тежката бюрокрация и лоша организация.  \"Прекалено много неща се правят по два пъти, а някои се правят и след  това се обезсмислят от точно обратната заповед\", казва Бартелс.   Според мнение на депутати от опозицията, германската армия не обръща достатъчно внимание на проявите на крайнодесен екстремизъм в нейните редици. Зачестили са и проявите на сексуален тормоз, гласи друг извод в документа.  Годишният доклад беше представен вчера (29 януари) в долната камара на германския парламент - Бундестага.    ", "date": "2019.01.30", "title": "Официален доклад описва положението в германската армия като много тежко"}
{"url": "https://www.actualno.com/actualno/kak-se-pecheljat-evroizbori-news_718876.html", "text": "  Понеже евроизборите предстоят, нека предложим безплатно услугите си на партиите и ги обсъдим някои тактики за спечелването им.      Най-сигурният начин да загубиш евроизборите е да се държиш така, че това са евроизбори. Не са. Дебатът за Европа и участието на България в големия диалог все още не е породил и капка интерес. В съзнанието на избирателя ЕС е общо взето едно мъгливо понятие, което или означава \"пътувам с лична карта където си поискам\", или \"има там едни еврофондове, които никога не достигат до нас\" или \"трябва да излезем от ЕС понеже ЕС=Кончита Вурст\". Така че всеки опит да проведеш евроизборите така сякаш са евроизбори е обречен на провал. По-добрe e да се правиш на луд и да построиш кампанията си все едно са парламентарни. Просто тук-там, за всеки случай и от кумова срама, добавяй думичките ЕС. Например ако си от БСП, казваш: \"ГЕРБ направиха всичко възможно да разрушат държавността, а Борисов се превърна в несменяема авторитарна фигура. И впрочем: Европейски съюз.\" Ако пък става дума за ГЕРБ, и например говори Цветанов, трябва да се каже нещо от рода: \"Президентът е разединител на нацията. И на Европейския съюз\".\r\nТолкоз. Споменавай нещо там. Но не прекалявай.   Най-лесният начин да спечелиш евроизбори е, в случай, че кажеш нещо за ЕС, то да бъде принципно критично. Нещо от рода на: \"Европейския съюз действително има много пробойни и все още не може да излезе от бюрократичния капан, в който е попаднал. Но тъкмо заради това изберете нас, за да се опитаме да го оправим отвътре\". Тоест, ако преди се гонеше представата, че ние тихо, кротко и възпитано трябва културничко да седнем до важните клечки там, сега кандидатът трябва да има амбицията на реформатор, който ще оправя системата отвътре - (иначе той пак ще седне тихо, кротко и културничко, но това няма значение.) Идеалният ход в този случай е например партийният кандидат да обясни, че пренаселването на Европа с бежанци е онова, с което ще се бори в Европейския съюз.     Представи си изборите за ЕС като едно доста скъпичко, но ефективно социологическо проучване. Сега ще си покаже тоя процент разлика за ГЕРБ и БСП накъде ще дръпне. Преброяване на дивия електорат и нищо повече. Владеенето на английски език е надценено. Полетът на Бареков в европейските институции се оказа напълно достатъчен аргумент срещу ученето на чужди езици. Човекът ходи на фитнес, говори неразбираемо и взема огромни суми - какво по-хубаво от това? Знаенето на английски език дори затормозява престоя в европейските структури. Ако започнеш да разбираш добре какво се говори това би те отклонило от основната ти задача - да си почиваш. За да съществува в нормално състояние, патриотичният вот се нуждае от постоянни рестарти - през няколко години трябва да се сменя лидера. Тоест, сега пак идва ред на Волен Сидеров, че Симеонов вече се поизтърка.   Това е насочено специално към Борисов. Този човек ако не спечели някакви избори, веднага си подава оставката. Радев бие Цецка? Оставка. БСП го мине за пръв път? Оставка. В случай, че вотът за ЕС не огрее ГЕРБ, очаквайте поредния обиден жест на вожда, изгубил шаманска сила върху безропотното си стадо. Премиерът добре знае, че истинският мандат е онзи, който не се доизкарва докрай, а предсрочни избори през 2-3 години са единственият начин хем да изтощиш системата толкова, колкото може, хем да не я доизтощиш дотам, че да не те преизберат.  Райко Байчев ", "date": "2019.01.30", "title": "Как се печелят евроизбори?"}
{"url": "https://www.actualno.com/cars/jaguar-napravi-kariran-xf-news_719047.html", "text": "  Компанията Jaguar представи специална версия на своя бизнес-седан XF, която е получила името Chequered Flag („Кариран флаг”). Тя е направена в стила, използва за едноименните купе и роудстър F-Type, с които британската марка отбелязапрез миналата есен 70-годишнината на спортните си модели.     Jaguar XF Chequered Flag, който ще се предлага и като комби, се откроява с ексклузивния си дизайн. Впечатление правят предната спортна броня, 18-цоловите лети джанти Gloss Black, уникалните въздухозаборници и спойлерът на покрива на багажника.   Салонът е от кожа, като е получил допълнителни акценти и приборен панел Dark Hex Aluminium. Клиетите ще могат да избират между 3 различни цвята -  Yulong White, Santorini Black и Eiger Grey и две цветови комбинации на интериора – Ebony/Ebony или Ebony/Red.\r\nВ стандартното оборудване на специалната версия са включени най-търсени опции за модела, в тома число навигационна система Navigation Pro с пакет InControl Connect Pro, който включва функцията Live Traffic. Тя помага на водача да избягва задръстванията и да обменя данни за маршрута с други шофьора, като използва бордовия компютър или приложение за смартфон.  Специалният Jaguar XF Chequered Flag ще се предлага с избор от два стандартни бензинови двигателя – 2,0-литрови с 4 цилиндъра от семейството Ingenium, развиващи 250 и 300 к.с. Задвижването е към 4-те колела, като цените предстои да бъдат обявени.", "date": "2019.01.30", "title": "Jaguar направи кариран XF"}
{"url": "https://www.actualno.com/health/bilkite-koito-pomagat-pri-grip-news_719048.html", "text": "  Силата на природните лекове е възхвала на светлината на природата, ехинацея и невен предпазват от грип. Това каза за сутрешния блок „Добро утро, България“ на Радио „Фокус“ председателят на Съюза на билкарите в България д-р Емил Елмазов.     \"Добре е да имаме екстракт от ехинацея и невен, като тяхната комбинация не само укрепва имунната система, а и има антивирусен ефект. Ползването на този екстракт заедно с прополисова тинктура намалява грипа с 15 %. Полезно е действието на тлъстигата, червените люти чушки, пачата трева, които можем да използваме по-често\", обясни д-р Емил Елмазов. Той каза още, че при усложнения на грипа и кашлица могат да се приемат ядки на сливови костилки, накиснати в червено вино.   \"При бактериална бронхиална инфекция могат да се използва отвара от пчелник и бял оман, чай от подбел и риган и медицинска ружа и сладък корен, препоръча той. Всички билки могат да се приемат и от децата\", уточни д-р Елмазов. Човек трябва навреме да започва използването на средствата на природата, добави председателят на Съюза на билкарите в България.", "date": "2019.01.30", "title": "Билките, които помагат при грип"}
{"url": "https://www.actualno.com/business/dali-nadzoryt-na-ecb-shte-namali-pechalbata-na-bankite-ni-trudno-e-da-se-preceni-news_719032.html", "text": "  Ще протестираме, ако не влезем в еврозоната – да вляза в стилистиката на премиера. Това каза председателят на Асоциацията на банките Петър Андронов, визирайки подмятане на министър-председателя , че очаквал протести от банкери заради влизането във валутния съюз на ЕС – заради страх от по-строги регулации.     Стрес тестове ще се провеждат всяка година, трябва да свикнем, каза още Андронов във връзка с промяната на ситуацията при влизане в еврозоната.   Андронов подчерта, че влизането в еврозоната ще осигури \"двоен надзор\" над банките – БНБ и ЕЦБ. ЕЦБ се утвърждава като доста по-строг надзорник от националните надзори, подчерта той. На въпрос на Нова телевизия . Андронов не пропусна да каже и, че през 2018 година са отделени много средства за изчистване на лоши кредити, но нивото е около 7% т.е. двойно по-голямо от това в еврозоната. (1,79 млрд. лева), заяви Андронов. Той ги определи като \"няколко десетки милиона\" спрямо 2018 година и уточни, че печалбата е около 400 млн. лева повече спрямо 2017 година, а големият плюс бил намаляването на лошите кредити.  Попитан дали влизането в еврозоната значи промяна на таксите, Андронов отговори, че ЕС води политика на ограничаване на такси и няма значение дали ще влезем в еврозоната или не, щом сме вече в ЕС.\r\nЩо се отнася до това ще има ли , Андронов цитира председателя на ЕЦБ Марио Драги и думите му, че ще трябва още време да се прецени дали и кога ще има увеличение на лихвените проценти за отпускане на заеми от ЕЦБ към търговските банки. Преценка ще има най-рано през лятото на 2019 година, а даже и към края на годината, обобщи българският банкер. Той добави и, че БНБ препоръчва ограничаване на отпускането на кредитите и това е разумно, защото растежът на отпускане е по-голям от растежа на доходите. Нека гражданите внимават – ниските лихви няма да останат вечно, нека сметките се правят с повече резерв, не се увличайте от големия оптимизъм, предупреди Андронов.   Надали идва нещо, което ще е катастрофално, но може да е във вид на забавяне на растежа, на някаква умерена рецесия, на стагнация. Да чакаме някаква катастрофа на всяка цена не бих се съгласил, заяви и оттеглящият се от поста на главен изпълнителен директор на \"Уникредит Булбанк\" Левон Хампарцумян пред БНТ. Според него \"няма начин\" да се повтори кризата от 2008 година. Никакъв паралел с 2008 година, освен че икономиката се забавя, съгласи се задочно и Андронов.     По въпроса кой става \"Банкер на годината\" и \"Мистър Икономика\" заради опита \"Цветан Василев\", Андронов коментира, че етикетите на една или друга награда не трябва да се считат за гаранция на каквото и да е. Ние вярваме на числата, на това в трудна ситуация как може да бъде подкрепен даден бизнес, е тезата на банкера.", "date": "2019.01.30", "title": "Дали надзорът на ЕЦБ ще намали печалбата на банките ни - трудно е да се прецени"}
{"url": "https://www.actualno.com/asia/smog-zatvori-stotici-uchilishta-v-bankok-news_719040.html", "text": "  Отровен смог принуди властите в Банкок да издадат безпрецедентната заповед за затваряне на близо 450 училища, предаде БГНЕС.     Властите се опитват да намерят решение за кризата със замърсяването на околната среда, която предизвика загриженост в обществеността.   Тайландската столица от седмици се намира под похлупака на нездравословната „мъгла“, което принуди жителите ѝ да ходят с маски и предизвика вълна от недоволство в социалните мрежи. Освен това жителите на Банкок са недоволни от мерките, които властите предприемат, за да прочистят въздуха в града.\r\nСред причините за покриващата града от доста време нездравословна плащеница са и емисиите от градския транспорт, безпрепятственото строителство, изгаряне на стърнищата и замърсяване от фабриките.  Властите третираха облаци, за да провокират дъжд, пръскат надлези с вода, за да уловят микрочастиците, замърсяващи въздуха и дори са помолили хората да не палят тамян и хартия по време на китайските новогодишни празници.\r\nДосега мерките предизвикаха горчив хумор у много жители на Банкок, докато в много магазини се изчерпаха запасите от маски против мръсния въздух.\r\nВ сряда администрацията на Банкок стартира предупрежденията си за здравето, като нареди на всички 437 държавни училища, контролирани от града, да затворят от обяд до петък, и определиха като „контролна зона“ 1500 квадратни километра.       \"Ситуацията ще бъде лоша до 3-ти и 4-ти февруари, така че реших да затворя училища\", заяви губернаторът на Банкок Асуин Кванмуан, добавяйки, че се надява, че ходът също така ще изпразни пътищата от колите, с които родители карат децата си до училищата.\r\nТри или четири от кварталите на града са „тежко засегнати от смога“, каза още губернаторът.\r\nФлотилии от безпилотни самолети ще разпръскват над града захарен разтвор, за да помогнат за изчистване на въздуха от микроскопични частици\r\nНе е ясно доколко ефективно това ще се отрази на мащаба на смога, покриващ града.\r\nОсвен това Асуин каза, че кметството може скоро да издаде предупреждение срещу физическите упражнения и джогинга в парковете      ", "date": "2019.01.30", "title": "Смог затвори стотици училища в Банкок"}
{"url": "https://www.actualno.com/cinema/pretendentyt-za-oskar-roma-na-kuaron-s-projekcii-u-nas-news_719095.html", "text": "  Преди броени дни „РОМА“ получи десет номинации за наградите на , като сред тях са за най-добър чуждоезичен филм, за най-добри актриси – в главна и във второстепенна роля, както и за режисура и – разбира се – най-престижната, за най-добър филм! „РОМА“ вече спечели призовете на Холивудската чуждестранна преса „Златен Глобус“ за най-добър чуждоезичен филм и за най-добър режисьор, а в актива си има и 7 номинации за наградите БАФТА.     Творбата на Алфонсо Куарон е поредно доказателство за неговия разказвачески талант и за майсторството му да подрежда визуални шедьоври. Куарон е сценарист, режисьор, продуцент, монтажист и оператор на своя филм, вдъхновен от спомени и образи от времето на неговото детство.   Филмът ще може да бъде гледан на 23-тия София Филм Фест, който ще бъде открит на пролет. „Рома“ е най-добрият филм на Куарон до момента: вълнуваща, завладяваща и трогателна творба с богата лична история, красиво и динамично заснета в чистотата на черно-бялата стилистика. Това е историята на Клео (в ролята е Ялица Апарисио), млада жена от малцинство, която работи като прислужница за семейство в Рома, квартал от средната класа в Мексико сити, в началото на 70-те години на XX век… В самото сърце на творбата е чудесното превъплъщение на Апарисио, която създава своя образ с нежност, деликатност, стоицизъм и безкористност. Тя е перлата на този забележителен филм!“    Питър Брадшоу, Алфонсо Куарон беше споделил преди време „Липсва ми Мексико. Много отдавна не съм бил в Мексико – свързан съм с всичко у дома, нужно ми е да усетя отново, че съм жив…” Вероятно този копнеж води до така желаното „презареждане” с творческа енергия – и резултатът е филм, създаден с любов и майсторство, който буди всеобщо възхищение; филм-картина на миналото, пречупена през личния спомен и душата на кинематографиста.    „Рома“ може да не е мемоарната творба, който може да се очаква от авантюристичния и дързък режисьор, автор на научно-фантастични шедьоври, но е абсолютно свеж, страхотен, изненадващ и възхитителен филм.“      Тод МакКарти, ", "date": "2019.01.30", "title": "Претендентът за \"Оскар\" \"Рома\" на Куарон с прожекции у нас"}
{"url": "https://www.actualno.com/crime/advokatyt-na-stajko-stajkov-go-informiral-che-se-izdirva-news_719033.html", "text": "  Любомир Таков, адвокат на сина на Миньо Стайков Стайко Стайков, го е информирал след приемането му в болница, че е издирван. Това стана ясно от коментар на самия юрист. По думите му срещу Стайков все още няма повдигнати обвинения.     Адвокат Таков допълни пред bTV, че Стайко Стайков е бил открит от негов близък на 27 януари, а самият Стайков твърди, че отвлечен от хора, представили се за полицаи, но не знае къде се е случило това.   Таков увери, че клиентът му е изразил готовност да съдейства на разследването. Адвокатът обясни, че е е бил в безсъзнание в един от предните дни, а днес ще му бъдат направени изследвания.\r\nСпоред криминологът Ботьо Ботев това е банално скалъпена история, \"недостатъчно домислена с несериозни фактологии, които в реалността не могат да се случат.\"  Ботев допълни през БНТ, че твърденията на Стайков са недостатъчно обмислени и почиват на \"бледни неща далеч от истината.\"\r\n\"Смешно е да се предполага, че този човек не е поддържал контакт с близките си, да не говорим, че не са умували и анализирали всички действия на разследващите органи до момента\", каза още Ботев.   Стайков се появи в \"Пирогов\" на 28 януари. Това станало, след като на 27 януари той се върнал вкъщи с такси, след като беше изчезнал от септември миналата година насам. В \"Пирогов\" била лекувана рана на главата му. Подписал е молба, че ще се предаде и ще съдейства на разследването, но докато тя се внесе в прокуратурата в понеделник сутринта, на адреса му в кв. \"Бояна\" са извикани медици от Спешна помощ, които го откарали в \"Пирогов\". По-късно е преместен в МВР болница, за да му направят експертизи и да се разбере дали може да се изправи пред съда.    ", "date": "2019.01.30", "title": "Адвокатът на Стайко Стайков го информирал, че се издирва"}
{"url": "https://www.actualno.com/health/specialist-do-10-godini-25-ot-naselenieto-na-sveta-shte-strada-ot-demencii-i-alchajmer-news_719099.html", "text": "  Според данни на Световната здравна организация на всеки 3 секунди някъде по света се появява нов случай на деменция или болестта на Алцхаймер и много скоро една четвърт или 25% от човечеството ще бъдат засегнати от такъв вид заболявания.     Това каза социологът д-р Венелин Стойчев на пресконференция, на която Фондация \"Състрадание Алцхаймер\" България представи проекта си \"Заедно уважаваме, популяризираме и действаме\" и резултатите от проведено през декември 2018 г. социологическо проучване за нагласите на хората към деменциите, предаде БГНЕС.   \"Увеличава се броят на заболелите от деменция и \"Алцхаймер\" в България. Освен това пада и възрастта на страдащите от такъв тип заболявания, като сред тях има и 30-годишни хора\", подчерта социологът и каза, че по света има много добри практики в справянето с този социален проблем.\r\n\"Всички добри световни практики за справяне с този вид заболявания са базирани на ценности в обществото като това, че всеки човек е член на нашето общество, заслужава достоен живот, заслужава уважение и се оказа, че всъщност точно на тези ценности има дефицит в нашето общество. Този проблем си остава в пределите на семейството. Близките на хората с такива заболявания се чудят как да скрият проблема и да затворят болните в дома, а това е противопоказно за състоянието им\", коментира докторът и подчерта, че обществото ни страда от тежка форма на социална деменция и трябва да престанем да мислим за проблема като за частен случай.  Част от добрите практики за справяне с деменциите започва още на ниво превенция, профилактика и образование, а в по-напреднала възраст е необходимо да се прави редовен скрининг.\r\nПо отношение на социологическото проучване, Стойчев каза, че то не е представително и в него са се включили 142 души. Те са участвали в онлайн допитване, интервю или групови дискусии. Анкетите са проведени през декември в София и Варна и в тях са взели предимно участие хора, които гледат или са имали болен от деменция, или болестта на \"Алцхаймер\", болногледачи. Малък е делът на запитаните, които не са били пряко засегнати от проблема.   \"Питахме хората доколко има информация в обществото за темите, свързани с деменцията. 95% от тях смятат, че няма достатъчно информация по темата, въпреки многото информационни кампании. Това е така, защото хората започват да се интересуват от заболяването едва когато ги застигне\", подчерта още той и добави, че от деменция страдат предимно интелигентните хора като учители, адвокати, инженери, прокурори, които цял живот са полагали т.нар. умствен труд.    \"Положителният извод от проучването е, че има чувство на солидарност сред част от обществото, както и желание за взаимопомощ\", заяви социологът.\r\nЗаключенията на Фондацията са, че трябва да се подобри съществуващата система за подкрепа на засегнатите от деменция и техните семейства, тъй като много хора не знаят за тези възможности. Тази система включва достъп до психологически консултации, помощ в домашната грижа и развита система от групи за взаимопомощ, на които не им се налага да се борят за финансиране.\r\nОт там поискаха също така да бъде изграден единен център, в който близките на болните да получават информация за болестта и как могат да му помогнат. Съща тока там би могло да се правят и изследвания. Има необходимост и от дневни центрове, в които хората с деменция да поддържат социален живот.   ", "date": "2019.01.30", "title": "Специалист: До 10 години 25% от населението на света ще страда от деменции и \"Алцхаймер\""}
{"url": "https://www.actualno.com/europe/nezakonna-klanica-v-polsha-e-prodavala-meso-ot-bolni-jivotni-news_719015.html", "text": "  В Полша бе разкрита незаконна кланица, която продава месо от болни животни. Репортер от полска телевизия е успял да се внедри под прикритие в цеха, където разкрива престъпната схема, предаде bTV.     Журналистът влиза в ролята на транжор в цех за колбаси. Помещенията му нощно време се ползват като кланица за болни животни. Журналистът е заснел смущаващи кадри, на които се вижда как се изрязва гнило месо.   Репортажът тръгнал от обяви в интернет, където фирми изкупуват на безценица болен добитък от фермери, за да продават месото. Според журналистическото разследване в страната има и други подобни кланици.\r\n\"Ветеринарят е задължен да провери, дали месото е годно за консумация. Ако тези проверки не бъдат направени, месото може да е опасно за потребителите\", каза Роман Колач, експерт по животновъдство.  Полицията и ветеринарните служби са започнали масови проверки в страната.", "date": "2019.01.30", "title": "Незаконна кланица в Полша е продавала месо от болни животни "}
{"url": "https://www.actualno.com/sciencelogy/apple-obmislja-po-evtini-telefoni-za-da-se-spravjat-sys-spada-na-prodajbite-news_719098.html", "text": "  Изпълнителният директор на Apple Тим Кук подсказа, че може да намали цените на iPhone на някои места, като това е опит да се повишат продажбите, съобщава Би Би Си, цитирани от БГНЕС.     Приходите на компанията спаднаха с 15% в последното четиримесечие на миналата година.   Като цяло печалбата на компанията е спаднала с 5% от преди една година до около 84.3 милиарда долара.\r\nТова понижаване обаче беше очаквано, след като технологичния гигант предупреди инвеститорите си по-рано този месец, че се очаква печалбата им да е около 84 милиарда долара, което е по-ниско от очакваното.  Apple вини за това икономическото забавяне на китайската икономика.\r\nНо освен това изпълнителният директор на компанията заяви, че клиентите се затрудняват с високите цени на продуктите им.   Той твърди, че заради стабилния долар цените са доста по-високи и това вреди на продажбите на чужди пазари. Кук заяви, че компанията ще пресметне цените на телефоните си наново, за да предпази клиентите си от колебанията във валутата.    „Това, което направихме през януари за някои от нашите продукти е да поемем част от колебанието във валутата”, заяви той.", "date": "2019.01.30", "title": "Apple обмисля по-евтини телефони, за да се справят със спада на продажбите"}
{"url": "https://www.actualno.com/society/novini-ili-novini-kartinata-na-pechata-za-30-januari-news_718803.html", "text": "   Изпратихме 29 януари с новината от късната част на деня, а именно - след близо 4 часа дебати парламентарната комисията за наблюдение на приходните агенции отхвърли предложението на правителството за отсрочка с 6 месеца на но намери начин да отсрочи реалното му влизане в действие, без да нарушава Конституцията - като удължи срока за издаване на Наредбата към закона. А ето какви са акцентите в днешния брой на вестниците.       Изданието избира за водеща новина срива на доходността на пенсионните фондове. Започналият в средата на миналата година спад в доходността на универсалните пенсионни фондове, в които са парите на родените след 1959 г. за втора пенсия, се задълбочава до степен, че вече има фонд с отрицателен резултат за 2018 година - минус 0,09% на \"Алианц\". Най-напред, с 2,26% доходност е УПФ \"Бъдеще\", а най-големият - \"Доверие\", е с 1,02% доходност. Друг акцент на вестника е свързан с въвеждането на еврото. Влизането на България в може да не станат до 1 януари 2022 г. Така финансовият министър Владислав Горанов поясни позицията си от 28 януари, че оптимистичният вариант за влизането ни в клуба на богатите европейски страни е началото на 2022 г.   Вестникът представя интервю със заместник-председателят на ГЕРБ Цветан Цветанов. Както не е трудно да се досетите главната тема е президентът Румен Радев. Изданието ни информира и че китайци, турци, италианци и българи ще строят ж.п. магистрала \"Тракия.\" Става дума за участъка от Елин Пелин до Костенец. Водеща новина в изданието е докладът на \"Трансперънси интернешънъл\", според който България е на първо място по усещане за . Припомняме, че страната ни заема 77-мо място в класация от 188 страни. Вестникът информира за новия началник на Агенцията за пътна инфраструктура. Това е областният управител на Ловеч - Георги Терзийски.     Водеща новина в изданието е тревожният факт за нарастващата агресия в училищата. Регистрираните случаи на агресия в училище са достигнали 3616 за учебната 2017/2018 г. Друг акцент са новите регламенти в ЕС, с които се установяват ясни правила при развод или смърт. Целта е да се сложи край на успоредните и противоречащи си производства в различни държави от ЕС, свързани например с имущество или банкови сметки.", "date": "2019.01.30", "title": "Новини или Novini - картината на печата за 30 януари  "}
{"url": "https://www.actualno.com/politics/banov-gotov-da-podade-ostavka-shte-sydi-kogoto-moje-news_719092.html", "text": "   . От хилядите оперативки, които съм правил, вероятно могат да се скалъпят още 56 записа. Това каза министърът на културата на пресконференция в Министерски съвет. Той нарече информацията, \"помия на посредствеността\", предаде БГНЕС.      , но бързах да сляза при вас, заяви Банов пред репортерите.   Няма опростени средства, заяви Боил Банов. , посочи още той. . Никога не е минавал и никога няма да мине независимо какво правя в тоя живот, категоричен бе Банов.\r\nТой показа исковата молба на Министерството на културата във връзка с иск към фирмата-изпълнител на проекта „Ларгото“ за просрочено време и неизпълнени дейности. „Повече няма какво да кажа. Това, което е скалъпено в момента - . Вежди Рашидов го уволни за поредица гафове, несправяне, включително и хипотези за записи. Така, че . Тези евтини компромати не правят чест на никой“, подчерта министърът.  Припомняме, че по повод изнесените днес на пресконференция от народния представител от БСП и журналист Елена Йончева данни за корупционни действия на министъра на културата Боил Банов от времето, когато е бил зам.-министър, главният прокурор се самосезира и разпореди незабавно извършване на проверка. Проверката е възложена на специализираната прокуратура предвид качеството на лицето, за което са представени данните и твърденията за извършени корупционни прояви, в резултат на които е опростена неустойка на изпълнителя в размер на 700 000 лева.\r\nОще днес ще се пристъпи към изискване на цялата документация по сключването и изпълнението на договора за строителство на обект „Ларгото“, културно комуникационен комплекс „Сердика“ 2 - 3 етап. Става ясно, че ще бъдат снети и обяснения от лицата, имащи отношение към случая.   ", "date": "2019.01.30", "title": "Банов готов да подаде оставка, ще съди \"когото може\""}
{"url": "https://www.actualno.com/ruse/novi-paramedici-shte-pomagat-na-speshna-pomosht-v-ruse-news_719181.html", "text": "  Във връзка със засиления интерес на русенските граждани към професията „парамедик“ Център за професионално обучение (ЦПО) към УМБАЛ „Канев“ открива нов курс. Както по-рано съобщи, през януари квалификационната си степен.     Желаещите да оказват спешна медицинска помощ ще се обучават в  специалност „Транспортиране на пострадали и болни хора, оказване на първа помощ и асистиране в спешни отделения“. Подготовката предвижда теоретични и практически занятия в продължение на 960 часа в рамките на една година. Програмата за обучението е съобразена личните и професионални ангажименти на курсистите, за да  посещават винаги лекциите и упражненията си. Курсът приключва с изпити по теория и практика и издаване на съответния документ, съгласно законодателството на България. Завършилите успешно курса ще получат трета степен на професионална квалификация на горепосочената професия.\r\nВ отделенията на болницата ще се провеждат практическите занимания, а в конферентната зала теоретичната подготовка. Лектори са служители на УМБАЛ „Канев“. Те имат многогодишна практика и опит с образователно-квалификационна степен по темите „Медицина“ и „Здравни грижи“.\r\nКурсистите трябва да имат средно образование или придобито право за явяване на държавни зрелостни изпити, както и свидетелство за управление на МПС (категория B).  Припомняме, че длъжностната характеристика на парамедика включва: дейности по оказване на първа помощ, свързани с първоначална оценка и поддържане на основните жизнени функции и с осигуряване на специализиран транспорт до лечебно заведение.\r\nДопълнителна информация може да се получи от понеделник до петък между 8 и 16 часа от Снежана Иванова на телефони: 082/887 346 и 0879 007 627.    ", "date": "2019.01.30", "title": "Нови парамедици ще помагат на Спешна помощ в Русе"}
{"url": "https://www.actualno.com/ruse/zaloven-e-kontrabandist-na-bijuta-na-gkpp-dunav-most-news_719187.html", "text": "  Митница Русе официално съобщи, че на 27 януари 2019 г. е предотвратено сериозно нарушение на граничния режим на ГКПП „Дунав мост“, с контрабанда на сребърни бижута. Общото тегло на контрабандираната стока е 17 кг., включващо 6048 сребърни бижутерийни изделия, покрити за допълнителен блясък с химичния елемент родий. Бижутата са открити в пътническия салон на автобус, транзитиращ от Турция към Румъния. Обвиняем е турски пътник, срещу когото е образувано бързо производство под надзора на Районна прокуратура - Русе.     Контрабандните бижута са били разпределени в 30 пакета, натъпкани в голяма торба и прикрити като багаж до задната врата на автобуса. Съдържанието на пакетите е: гривни, пръстени, обеци, синджирчета и други дребни накити. Предварителната оценка на специалистите за стойността на изделията е за над 62 500 лева.   ", "date": "2019.01.30", "title": "Заловен е контрабандист на бижута на ГКПП „Дунав мост“ "}
{"url": "https://www.actualno.com/plovdiv/bolnica-sv-mina-pred-kolaps-zaradi-ultimatum-ot-40-medicinski-sestri-news_719037.html", "text": "  Болница \"Св. Мина\" в Пловдив е под заплаха да затвори минимум три отделения, включително детското отделение, защото 40 медицински сестри са подали молби за напускане и предизвестията изтичат след седмица.     Причината за молбите - ниската заплата. Тя е 600 лева от тази година, заради увеличената минимална заплата, а досега надницата е била 540 лева, каза медицинската сестра Блага Димитрова пред Нова телевизия.   По думите на Димитрова, зам.-кметът по здравеопазване на Пловдив Розалин Петков обещал да помага при преговори с РЗОК за увеличение на заплатата, защото общината като принципал няма да даде повече. А ръководството се оправдава, че толкова са възможностите - толкова дават РЗОК. Затова и щяло да има среща с РЗОК и да се отправят молби за повече пари.\r\nВ момента \"Св. Мина\" е с 960 000 лева просрочени задължения.    Архив ", "date": "2019.01.30", "title": "Болница \"Св. Мина\" пред колапс заради ултиматум от 40 медицински сестри"}
{"url": "https://www.actualno.com/burgas/lekcija-za-ptici-v-burgas-news_719196.html", "text": "  Лебедите са едни от най-красивите зимни гости на Бургас, но не са единствените, които избират сравнително топлите води на Черно море, за да зимуват. Кои са другите видове, които могат да бъдат наблюдавани? Това ще научат всички, които посетят лекцията на орнитолога  и главен уредник на Природонаучния музей, доц. д-р Светла Далакчиева. На втори февруари, тя ще говори по темата „Зимните гости“ на Бургас. Ще бъдат показани снимки на пернати, за да може всеки да се научи да разпознава различните видове птици.     Как животните, които обитават езерата край Бургас, оцеляват през студената зима, какво им е дала природата като защитен механизъм и защо се чувстват добре в нашите географски ширини, са другите теми , които са част от лекцията.   Домакин на сбирката е Етнографският музей, който се намира на улица „Славянска“ 69 в Бургас.", "date": "2019.01.30", "title": "Лекция за птици в Бургас"}
{"url": "https://www.actualno.com/plovdiv/oshte-1-milion-za-gradskija-transport-v-plovdiv-ivan-totev-s-vajno-preduprejdenie-news_719193.html", "text": "  Общинският съвет в Пловдив гласува към фирмите, обслужващи градския транспорт в града. Кметът Иван Тотев обаче отправи предупреждение към транспортните фирми, че ако не подобрят обслужването, ще има сериозни последици за тях.     „ . Това не е за хвалене, а напротив. Искам да предупредя всички транспортни фирми в Пловдив, че ще ги следим изкъсо. Постоянно получаваме сигнали от граждани и собствениците трябва да вземат мерки. Може да се изпусне някой курс сутрин, но това не трябва да става ежедневие. Сега им отпускаме допълнително 1 милион. Лятото може да се отпуснат още средства, но искаме транспортът да е на високо ниво, защото както даваме, така може и да намалим компенсациите. Да не забравяме, че догодина има нов конкурс за линии от градския транспорт\", заяви кметът Тотев.   Вчера стана ясно, че от февруари ще бъде въведен за продажба , който ще важи за всички линии. Цената му ще е 4 лева, като той ще се продава по автоматите на спирките.", "date": "2019.01.30", "title": "Още 1 милион за градския транспорт в Пловдив, Иван Тотев с важно предупреждение "}
{"url": "https://www.actualno.com/prasspress/futbolen-ishias-news_719105.html", "text": "        България разбира много от футбол, а ако няма големи конспирации, а то няма да има, защото БНТ вече има предаване за мистика и конспирация - я може тая игра. А само след 11 години ще организираме Световното, защото какво са няколко милиарда държавни пари, разпределени между приятели в името на спорта.\r\nНо това ще са едни бурни 11 години, в които ще строим стадиони, ще спорим дали са построени хубаво и не са ли погълнати едни пари, дали ще посрещнем международната футболна общност с истински яйца в майонезата и чисти проститутки.\r\nЕто как ще прокипи трескавата подготовка..   За всеки случай ще се строят нови стадиони във всеки областен център, като се правят първи копки, а на места се правят и тайни втори копки за всеки случай.   Реконструкцията на стадиона във Варна ще бъде посветена на спортния министър Красен Кралев и ще бъде представен проект за конструкция, вдъхновен от гънките на главата му отзад, дето са. Братя Домусчиеви ще обявят желанието си да разширят стадиона в Разград, така че и той да участва в домакинството, като скритият им коз е проект за преименуване на трибуна Моци на трибуна Боци, в която ще дадат луксозни апартаменти за всички министри да си живеят.     Строежът на стадиона във Варна е спрял, тъй като там изневиделица е изникнал огромен търговски център и дискотека. България официално е обявена за домакин на Мондиал ‘30, тъй като другите страни са изпаднали в страхотен колапс от спирането на пластмасата за еднократна употреба, докато тука си носим торбичките от софийското летище, докато се скъсат, а в пластмасовите шишета кътаме ракия и вино. #стабилност Борислав Михайлов изпи.. изразходва парите за организация на Световното за лечение на схванат крак, но организира 25 контроли на националния ни отбор със страни от рода на Таджикистан, Мавриций, Американски Самоа и Северна Македония, на които да текат залози.    Бойко Борисов обявява, че няма да бъде капитан на отбора ни на Световното, за да даде път на младите България става първата страна-домакин, която не се класира на Световно първенство, тъй като в страната не може да се открият 11 човека, които да могат да тичат 90 минути, без това да се дължи на забранените стимуланти, които взимат единствените спортуващи нещо по това време в страната - батките.   Новият национален стадион в София още няма акт 16 и откриването е преместено в Пловдив, където е единственият лицензиран стадион за Мондиала, и по-точно - само ложите са лицензирани.\r\nОткриването в Пловдив включва най-голямата масовка в света, като всеки български гражданин е извикан на база трудова повинност да носи огради, лампи, да танцува, да готви кетъринг, да пее, да рецитира стихове на Гери-Никопол и Криско, които вече са с ранга на класици.\r\nОбединеният отбор на САЩ и Русия сипва полоний 210 и новичок на всички останали отбори, по телевизията върви реалистична симулация на FIFA 30 и всички си мислят, че мачовете се играят наистина, но всичко е предрешено.", "date": "2019.01.30", "title": "Футболен ишиас"}
{"url": "https://www.actualno.com/celebrate/sv-blagoverni-car-petyr-bylgarski-news_718996.html", "text": "  Св. благоверни цар Петър Български (927-969 г.) бил син на цар Симеон Велики и внук на покръстителя св. цар Борис-Михаил.     Някои български историци възприемат съобщението на византийския летописец Лъв Дякон, че като узнал за победата на Киевския велик княз Светослав над българската войска в 968 г., цар Петър получил апоплексичен удар, вследствие на който и починал на 30 януари следващата година. Но местни старобългарски паметници твърдят, че благоверният цар Петър, след като се отказал от царския престол, приел монашество и ревностно се подвизавал в някакъв манастир на столицата Преслав, където и мощите му лежали нетленни подир смъртта му.   Св. Йоан Рилски и св. цар Петър, гравюраОт благочестива жажда той, като човек боголюбив и благочестив, бил в Средец (София) и оттук тръгнал по стръмната и недостъпна планина Рила да търси светия пустинножител Йоан. И само поради непристъпността на местожителството му не могъл да се срещне лично с него, а само от далеч видял запаления огън на преподобния, който пък видял отдалеч неговата шатра, и си разменили писма. Известни са и неговите писмени връзки с прочутия на онова време византийски подвижник св. Павел Латърски.\r\nНавярно той съставил известен брой прекрасни поучения с нравоучителен характер, чийто автор именува себе си “Петър монах, Петър цар, Петър някой си, Петър черноризец, Петър недостойний”. До наше време се запазили две служби, съставени в негова чест, навярно към края на Х век: едната е собственост на българския атонски Зографски манастир и съдържа непълен канон и светилния на утренната, а другата е собственост на Белградската народна библиотека и съдържа няколко стихири на вечернята и утренната.  За светите мощи и за гроба на благоверния свети цар Петър засега нищо не ни е известно.\r\nОт много древни времена той е наречен светец: в българската летопис от ХI век, в грамотата на цар Константин Асен от XIII век, в житието на Зографски преподобномъченици от същия век, в известния пролог на Станислав от XIV в., в Драгановия именник на българските царе и пр.    © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).     ", "date": "2019.01.30", "title": "Св. благоверни цар Петър Български"}
{"url": "https://www.actualno.com/society/doklad-dyrjavata-ne-vzema-dostatychno-merki-sreshtu-zamyrsitelite-na-vyzduha-news_719165.html", "text": "   . Това показва доклад Сметната палата, направен съвместно с Европейската сметна палата и още 14 сметни палати на страни-членки на ЕС. Докладът разглежда ситуацията с чистотата на въздуха в тези 15 държави, включително България.     От по-малко значение, но все пак достатъчно важно, е факторът вредни емисии от автомобилите, като отново има забележка, че няма достатъчно добри мерки спрямо остарелия автомобилен парк. Най-минимално вредно влияние оказват вредните емисии от индустриалното производство.   В доклада има и на нещата. Що се отнася до битовото отопление, препоръката е газифициране – както на домакинствата, така и на обществените сгради. 225 сгради са свързани към централната отоплителна мрежа в София и 102 сгради са свързани към газовата мрежа в Стара Загора, отчитат одиторите. И изрично препоръчват да се монтират устройства за филтриране на въздуха към комините на сградите в  София, Пловдив, Стара Загора, Благоевград и Велико Търново.\r\nПо отношение на транспорта препоръката е превозните средства на градския транспорт да са минимум със стандарт Евро 5, както и да има разширение на метрото в София. Освен това – изграждане на велоалеи и увеличаване на озеленяването, като и в това отношение има констатация за недостатъчно свършена работа – специално по отношение на инфраструктурата.  В доклад на Европейската сметна палата, публикуван през септември 2018 г., е констатирано, че замърсяването на въздуха е причинило преждевременната смърт на 400 000 души годишно и мерките, предприети от ЕС за борба с проблема, не са постигнали очаквания ефект. Анализирани са също глобалните ефекти от замърсяването на въздуха. По време на първата международна конференция за замърсяване на въздуха и човешкото здраве, проведена през есента на 2018 г., Световната здравна организация обявява, че един от всеки девет смъртни случаи в света се дължи на замърсяване на въздуха.", "date": "2019.01.30", "title": "Доклад: Държавата не взема достатъчно мерки срещу замърсителите на въздуха"}
{"url": "https://www.actualno.com/vraza/chestvanijata-za-botev-shte-zapochnat-s-triizmerno-lazerno-shou-i-na-nova-data-news_719199.html", "text": "  Триизмерно лазерно шоу ще даде началото на честванията на Ботевите дни във Враца. То ще бъде посветено на българската писменост и публицистичната дейност на Христо Ботев. Предложението бе направено от кмета Калин Каменов по време на първото заседание на Ботевския организационен комитет, което се проведе днес. Досега Ботевите тържества започваха  на 27 май с изпращането на участниците в Националния поход Козлодуй –Околчица. Тази година те ще започнат на .     „В последните няколко години положихме усилия културната програма да е ориентирана към , за да бъдат възпитани . Тъй като Ботев не е само революционер, но и публицист, предлагам тази година началото на честванията да бъде поставено в Деня на българската просвета и култура – 24 май, като се проведе и 3Д мапинг шоу“- коментира кметът Каменов. По предложение на Областният управител Малина Николова ще бъде създаден мултимедиен продукт, проследяващ историята на Ботевите дни през годините във Враца.   Ще бъде подготвена и произведения на изкуството, посветени на поета революционер Христо Ботев. Tази идея бе поднесена от директорът  на Регионалния исторически музей Георги Ганецовски. По традиция, в рамките на Ботевите тържества, се провеждаше Национален конкурс рецитал за Ботева и революционна поезия. Тази година Младежкият дом, който е домакин и организатор на поетичния конкурс, ще проведе гала вечер на лауреатите от конкурса.\r\nВ рамките на първото заседание на Ботевския организационен комитет заместник-кметът Петя Долапчиева инициира преобразяване на изсъхнали дървета в дворове на учебни заведения, по подобие на дървото в близост до площад „Христо Ботев“. Идеята бе възприета от скулптура Милен Василев, който също е част от Ботевския организационен комитет.  Както в предходните години, така и тази , ще се проведе шествието на детските и юношеските мажоретни състави, както и инициативата „Със стихове и песни по Ботевата алея – по стъпките на Ботев“.\r\nВ програмата на Ботеви дни 2019 отново присъстват традиционни инициативи като изложби, конкурси, ботевска работилница, спортни прояви. Следващото заседание на организационния комитет ще се проведе на 18 февруари, като на него отново ще бъде дискутирана програмата на честванията на 143-та годишнина от подвига на Христо Ботев и четата му. За първа година откриването на Ботевите дни във Враца ще започне на 24 май   ", "date": "2019.01.30", "title": "Честванията за Ботев ще започнат с триизмерно лазерно шоу и на нова дата"}
{"url": "https://www.actualno.com/business/dva-meseca-do-krajnija-srok-za-smjana-na-kasovite-aparati-news_719101.html", "text": "  60 дни остават до крайния срок, в който всяка регистрирана по ДДС фирма трябва да смени софтуера за управление на продажбите и . От 1 април 2019 г. самостоятелната употреба на софтуер за управление на продажбите и касов апарат ще е забранена, като дотогава производителите на софтуер трябва да го приведат в съответствие с новите изисквания.     До края на май регистрираните по ДДС задължително трябва да подадат в НАП с електронен подпис информация за софтуера, който използват във всеки търговски обект, припомнят от приходната агенция.   Към момента броят на касовите апарати и принтери, които отговорят на новите изисквания, е 12000, като са издадени над 1,5 млн. касови бележки с отпечатан на тях QR код. Общият брой на регистрираните по ДДС е 185 000 към края на 2018 г., като 40% от тях могат да бъдат софтуерно доработени, без да се налага смяна на хардуера. По данни на НАП фирмите само с 1 касов апарат са близо 76 000.\r\nСпоред новите правила софтуерите, управляващи фискални принтери и касови апарати, няма да позволяват манипулации и укриване на приходи. Производителите на такъв софтуер са длъжни да го модифицират и да обявят пред НАП съответствието му със законовите изисквания. По данни на НАП към момента има 13 такива софтуера. В процес на обявяване са още 15 софтуера за управление на продажбите. От приходната агенция съветват всеки търговец, който използва софтуер за продажби, незабавно да се свърже с производителя му и сервизната фирма, която поддържа фискалните устройства, за да планират необходимите промени до края на март.  ", "date": "2019.01.30", "title": "Два месеца до крайния срок за смяна на касовите апарати"}
{"url": "https://www.actualno.com/crime/nameriha-myrtva-jena-do-blagoevgrad-news_719063.html", "text": "  84-годишна жена бе открита тази сутрин мъртва в покрайнините на село Бело поле, община Благоевград, предаде кореспондентът на БГНЕС за региона.     Сигналът е подаден към 9.30 часа, смъртта на жената е констатирана. В 10 часа започна оглед от служителите на полицията. На този етап няма данни за насилствена смърт.\r\nСпоред първоначалната информация жената е паднала в ров от бивша варница.", "date": "2019.01.30", "title": "Намериха мъртва жена до Благоевград"}
{"url": "https://www.actualno.com/haskovo/izsledvane-povecheto-hora-v-dimitrovgrad-sa-shtastlivi-i-gordi-s-grada-si-news_719198.html", "text": "  \"Повечето хора в Димитровград са щастливи и горди с града си\". Това е основният извод от проведеното в града проучване на социолозите от агенцията за маркетингови изследвания \"Ноема\".     На пресконференция днес с участието на кмета на община Димитровград Иво Димов, председателя на платформата за дигитална трансформация на традиционните индустрии \"Тракия Тех\" и съосновател на \"Индъстри Уоч\" Георги Стоев, и социолозите Маргарита Боева и Славянка Иванова от агенция \"Ноема\", бяха представени данните от проведеното в края на 2018 г. изследване за качеството на живот в община Димитровград.\r\nСпоред направеното проучване над 60% от жителите на Димитровград се гордеят със своя град.\r\nИзследването е проведено сред 720 жители на града чрез посещения в домовете и онлайн анкета за самостоятелно попълване, качена на сайта на общината. Данните са претеглени по райони на града – Център, Юг и Север-Изток.  Проучването измерва индексите на удовлетвореност на гражданите в пет ключови за качеството на живот области – градска среда, сигурност, лично благополучие, работа и публични услуги. Индексите за всяка област обобщават резултатите на шест до десет подиндекса, измерващи дяловете на удовлетворените по конкретни индикатори, а обобщеният резултат от петте основни индекса съставлява общия индекс на града.\r\nНай-високи обобщени оценки  получават областите  сигурност  и  градска среда, съответно с индекси 51 и 47. Сравнително по-ниски стойности получават индексите за работа (43), лично благополучие (40) и публични услуги (37).\r\nПо отношение на конкретните индикатори за удовлетвореност, гражданите на Димитровград дават най-високи оценки за:    ·         състоянието на семейните си отношения (71%);   ·         наличието на места в детските градини (67%) и достъпността на подходящи училища за децата (63%)\r\n·         от работната си среда (колеги и работни ангажименти – 62%);\r\n·         от липсата на сериозни финансови затруднения (61%);\r\n·         от ниските равнища на шум (61%);   ·         от обществените пространства и зелените площи на града (също по 61%).   В същото време анкетираните смятат, че трябва да се положат усилия по отношение подобряване на възможностите за намиране на добра работа и добра професионална реализация, здравините услуги, ефективността на е-услугите  и достъпността до добри жилища.\r\nПо почти всички показатели, жителите на район Север-Изток (кварталите „Изток“, „Марийно“, „Вулкан“ и Черноконево“)изразяват много по-ниска удовлетвореност, в сравнение с жителите на районите Център („Дружба“, „Димитър Благоев“,. „Раковски“, „Каменец“) и Юг („Христо Ботев“, „Славянски“, „Габера“).\r\n\"Данните от проучването показват, че Димитровград има добри шансове да привлече млади активни хора като нови жители. Младите хора и хората, в чиито домакинства живеят деца, изразяват по-висока удовлетвореност по отношение на наличието на места в детските градини, ниските равнища на шум, социалните си контакти, баланса между работа и свободно време и от живота си като цяло\" обобщиха изводите от \"Ноема\".\r\n\"Важно е общината да дава право на избор на тези млади хора, които ще изберат Димитровград\", изрази мнението си кметът на Димитровград Иво Димов и добави, че са водени разговори с компании, чийто производства са вече за строителството на ведомствени жилища за заетите в сектора хора.\r\n\"Миграцията ще започва да става важен икономически инструмент за работните позиции и това изследване ще даде данни за всеки, който се интересува от възможностите за живеене в Димитровград\", добави още Георги Стоев.", "date": "2019.01.30", "title": "Изследване: Повечето хора в Димитровград са щастливи и горди с града си"}
{"url": "https://www.actualno.com/dobrich/priet-e-budjetyt-na-general-toshevo-ot-blizo-156-miliona-leva-news_719190.html", "text": "  С 9 гласа „за“, един – „против“ и четирима „въздържал се“ е приет бюджетът на добруджанската община Генерал Тошево, съобщават от администрацията. Общата бюджетна рамка е лв., като от тази сума преходният остатък е в размер на 2 245 916 лв. Планираните приходи за делегирани от държавата дейности възлизат на 7 076 546 лв., а приходите за местни дейности и държавни дейности, дофинансирани с местни приходи, са 8 499 771 лв.     Капиталовата програма е за близо 12,8 млн. лв. В тази сума е включено финансиране от европейските фондове за със собствени средства ще бъдат направени инвестиции за близо 2,7 млн. лв. част от тях са за подобряване на уличната и пътна инфраструктура на територията на цялата цялата община. Други 100 000 лв. от бюджета ще бъдат насочени към разширяване на газопреносната мрежа чрез общинското дружество „Добруджа газ“ АД.\r\nВ бюджета са заложени средства за и и , захранващ селата Люляково и Писарово. Предвидени са средства за ремонт на сградата на железопътната гара след фактическото ѝ придобиване от местната власт в Генерал Тошево, за спортната зала в СУ „Никола Й. Вапцаров“ и за подмяна на осветлението в цялата община с енергоспестяващо LED осветление. За функция „Образование“ ще бъдат предоставени 182 429 лв. Средствата са основно за поставяне на външно видеонаблюдение в няколко учебни заведения, газифициране на кухненския блок в детска градина „Пролет“, ремонти на ученическото общежитие, оградата в ОУ „Йордан Йовков“в  с. Спасово и кухненския блок на детската градина в това село.\r\nПланирани са и средства за ремонт на седем читалища и няколко гробищни парка в населените места на общината.  ", "date": "2019.01.30", "title": "Приет е бюджетът на Генерал Тошево от близо 15,6 милиона лева "}
