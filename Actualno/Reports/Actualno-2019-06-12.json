{"url": "https://www.actualno.com/ruse/uchenici-ot-ruse-sa-naj-predpriemchivite-na-mladejki-startyp-forum-news_758277.html", "text": "    МГ „Баба Тонка“ получи авторитетно признание като най-предприемчиво общообразователно училище в страната на XI Младежки стартъп форум „Изгряващи звезди“ на JA България. През 2019 г. общо 35 учебни компании се бориха за приза „Най-добра учебна компания на JA България“. Своите продукти и услуги на форума, организиран от „Джуниър Ачийвмънт“ (отбелязала век от началото на емблематичната програма по предприемачество „Учебна компания“) представиха 260 ученици и студенти от цяла България.      Най-добрата учебна компания на JA България за 2019 г. е екип Incendio от ОДК Пловдив с ръководител инж. Огнян Димитров. Продуктът, разработен от учениците е биоразградими  и безвредни чинии от царевични листа.\r\nУченическата компания FurnView  към русенската математическа гимназия, с ръководител Нели Тихомирова, получи наградата на Oracle - Digital Creativity за разработеното от учениците приложение за дигитално обзавеждане чрез мебели, представени с 3D изглед.\r\nНаградите връчиха заместник-министърът на образованието и науката Карина Ангелиева, заедно с изпълнителния директор на „Джуниър Ачийвмънт България“ Милена Стойчева.  Трето място при ученическите компании заслужи екип Elpida от Английска гимназия „Гео Милев“, Русе, с ръководител Ралица Чакърова. Продуктът, с който учениците впечатлиха журито, е стелка за обувка, която при движение произвежда ток на принципа на електромагнитна индукция – така гарантира сигурност на работа на малки мобилни устройства в ситуации, когато ползвателят няма достъп до електричество за зареждане на батерията. ", "date": "2019.06.12", "title": "Ученици от Русе са най-предприемчивите на младежки стартъп форум "}
{"url": "https://www.actualno.com/kustendil/kustendilskite-chereshi-zapazena-marka-na-svetovno-nivo-news_758282.html", "text": "    На 11 юни 2019 г. участниците в Деветото издание на Международната камерна музикална академия посетиха черешови градини в с. Граница.       Те имаха възможност да си откъснат череши и да се насладят на техния невероятен вкус и красивата природа. След дегустацията всички се обединиха около факта, че кюстендилските череши са запазена марка на световно ниво!  Американските студенти и техните преподаватели посетиха Граничкия манастир „Св. ап. и ев. Лука\", където се запознаха с историята на манастира, разказана им от игуменката - сестра  Фотиния.\r\nДнес - на 12-ти юни, участниците в Академията ще изнесат концерт в Художествената галерия в гр. Перник,\r\nПо време на престоя си гостите от САЩ ще имат възможност да се запознаят с богатото културно-историческо наследство на кюстендилския регион и страната, като в програмата им са включени посещения на Рилския манастир, Седемте рилски езера, Копривщица, Созопол и др.     ", "date": "2019.06.12", "title": "Кюстендилските череши – запазена марка на световно ниво"}
{"url": "https://www.actualno.com/society/prokopiev-spazvam-zakona-obvinenijata-sreshtu-men-sa-porychkovi-akcii-news_758287.html", "text": "    Специализираната сграда на жълтите павета в София, на метри от Народното събрание, съобщи по-рано днес \"24 часа\".      Разследващите пристигнаха в късния следобяд. Оказа се, че в сградата има офиси на \"Алфа финанс холдинг\", свързана с бизнесмена Иво Прокопиев.   \"Оценявам показното събиране на документи, които могат да бъдат поискани с писмо и повечето от които са вече предоставяни, като чист цирк с пропагандни цели. Лично аз и фирмите, които ръководя, ще продължим да спазваме закона и да съдействаме на властите\", заяви по този повод Прокопиев в позиция, разпространена до медиите.\r\n\"С подобни поръчкови акции обаче, ръководството на прокуратурата все повече затвърждава представата на обществото, че действа основно като бухалка за натиск върху неудобните на властта хора и свободни медии.  Репресията срещу мен продължава вече с години, затова водя дело срещу държавата в съда в Страсбург\", допълни той.\r\nПрипомняме, че със Симеон Дянков и Трайчо Трайков заради продажбата на ЕРП-тата, където посредник беше друга негова фирма - \"Булброкърс\". Тя обаче е на друг адрес. Срещу Прокопиев се води и друго разследване - за пране на пари, свързано с . То е в Софийската градска прокуратура, а темата години наред беше водеща в и Цветан Василев, когато двамата бяха едно цяло от политико-икономическа гледна точка.    ", "date": "2019.06.12", "title": "Прокопиев: Спазвам закона, обвиненията срещу мен са поръчкови акции"}
{"url": "https://www.actualno.com/society/novinite-naj-vajnoto-za-denja-12-uni-news_758265.html", "text": "    Редакционният екип на ви представя най-важните новини за изминалия ден.       Депутатите приеха на първо четене промени в Закона за държавния бюджет, отнасящи се за партийните субсидии. С предложените изменения се намалява държавната помощ на 1 лев от 1 юли до края на настоящата 2019 година.   Българската национална телевизия е в практически фалит. Това обяви временно изпълняващият длъжността генерален директор на БНТ Емил Кошлуков пред Съвета за електронни медии, съобщи Нова телевизия.      Пленумът на съдиите от Върховния административен съд, който се проведе днес, реши да не сезира Конституционния съд във във връзка с постъпила жалба от Десислава Петрова Иванчева, касаеща законността на избора на евродепутатите от ДПС. Решението на пленума беше взето с гласовете на 53-ма въховни съдии от общо 71 присъствали. Без никакви изказвания, въпроси и дебати, буквално за отрицателно време парламентарната регионална комисия прие окончателно за второ четене текстовете на законопроекта за устройството на черноморското крайбрежие, срещу които в последно време зачестиха протестите на различни организации и все повече граждани. Под носа и пред очите на техните представители, комисията прие спорните текстове с 12 гласа \"за\", 0 \"против\" и 5 \"въздържал се\".     Две от знаковите телевизионни лица в България - Миролюба Бенатова и Генка Шикерова вече не са с трудови договори с Нова телевизия. Това твърди Радио Свободна Европа в своя публикация, като казва, че и Бенатова, и Шикерова са потвърдили. В България всички идват на учения – другите държави ги прескачат, но в България абсолютно всички идват. Имаме надеждна техника, която модернизираме. А и с колегата Зоран Заев говорихме миналата седмица – живот и здраве, сега, като придобием новите изтребители, ще пазим въздушното пространство и на Северна Македония. В България депутатът Делян Пеевски притежава шест вестника и контролира 80% от мрежата за разпространение на печатни медии. Докато всички страни в региона са имали опит с чуждестранни собственици на медии, страни като Чехия, Словакия и България са особено засегнати, след като губят повечето от основните си чуждестранни инвеститори. Няма да подкрепим предложението на ГЕРБ за 1 лв. партийна субсидия, но ще подкрепим тя да е 0 лв. Това каза народният представител от парламентарната група на ДПС Делян Пеевски пред журналисти във връзка с определянето на партийните субсидии, предаде агенция \"Фокус\". Специализираната прокуратура влезе в офис сграда на жълтите павета в София, на метри от Народното събрание, съобщи \"24 часа\". Разследващите пристигнаха в късния следобяд. В сградата има офиси на \"Алфа финанс холдинг\", свързана с бизнесмена Иво Прокопиев. По-късно той излезе с позиция, разпространена до медиите - ! Пореден пример на агресия, но този път във влак - и то срещу контролиращ орган, какъвто е кондукторът. Това се превърна в една от по-битовите теми в телевизионния ефир от началото на тази седмица, след като във Facebook излезе видеоклип на цялата ситуация и там добре се вижда как нарушителите без билети упражняват натиск не само върху кондуктора, но и върху пътници, които го защитават, а реално няма кой да наложи контрол и санкция.  ", "date": "2019.06.12", "title": "Новините: Най-важното за деня, 12 юни "}
{"url": "https://www.actualno.com/society/na-nivo-komisija-uzakoniha-li-deputatite-zastrojavane-po-naj-vajnite-duni-news_758239.html", "text": "     Без никакви изказвания, въпроси и дебати, буквално за отрицателно време парламентарната регионална комисия  прие окончателно за второ  четене текстовете на законопроекта за устройството на черноморското крайбрежие ,  срещу които в последно време зачестиха на различни организации и все повече граждани.      Под носа и пред  очите на  техните  представители,  комисията прие спорните текстове с  12 гласа \"за\", 0 \"против\" и 5 \"въздържал се\".  Едва постфактум, при преминаването към следващата точка от дневния ред на заседанието и по настояване на депутата от БСП Манол Генов се даде думата на природозащитниците по вече окончателно приетия законопроект, влизащ утре в пленарна зала. Според гласуваните текстове по черноморското крайбрежие липсват вписани в Червената книга дюни със съответните последици от това. \"В България има 4 вида дюни - \"зараждащи се\" или „ембрионални“, \"бели\", \"сиви\" и \"облесени\" като \"зараждащите се\", които са по всички плажове, са пропуснати в закона и върху тях  ще се позволява изграждането на временни преместваеми обекти като дискотеките на \"Слънчев бряг\", басейните на Каварна и \"Дюни\", може да се паркира върху тях и да се извършва стопанска дейност\", алармира Тома Белев и показа Червената книга. Приетите административно-наказателни разпоредби  в законопроекта предполагат евентуалните актове за нарушения  да падат в съда, защото в тях трябва да е посочено в каква именно дюна е извършено нарушението,  което е непосилно за неспециалисти , предупреди още той. \"Съмнително е да намерите и един общински инспектор във всички общини, който да може да различи дюна\", добави Белев.  \"Ако издадете административно-наказателни разпоредби, които не могат да се прилагат, те няма да се прилагат, а ще падат в съда и толкоз\", възрази Белев.\r\nПо данни на БРРБ от 4654 декара дюни 3272 декара са частна собственост вече и 2300 от тях вече са урегулирани поземлени имоти, т.е. подлежат на застрояване и не е преминаването на автомобилите е проблемът . Проблемът е, че тях вече ги няма, посочи още Белев. \"В момента законодателят се опитва да защитава тези, които замениха и закупиха незаконно дюните на Шабла, Дуран Кулак, Шкорпиловци, Несебър – това се случва в момента“, коментира Белев.    Асоциацията на парковете ще поиска от президента да върне законопроекта. \"Ако законът бъде приет в този вид, ще помолим президента да се опита да защити гражданите от неясните закони, които се приемат в България\", заяви той.\r\nТози закон не се прилага, не създава респект и  виждаме, че за 10-те години откакто се прилага и петте години откакто има Министерство натуризма нищо добро не се е случило на Черноморието, изтъкнаха  от Асоциацията за алтернативен туризъм.\r\nМирослава Петрова от Обединена група \"Бетономорие\" апелира депутатите да имат предвид, че именно там, където хората къмпингуват свободно, дюните са абсолютно запазени. В закона са пропуснати ембрионалните дюни, но точно на такива дюни са къмпингите \"Смокиня\" и \"Градина\", отбеляза тя и повдигна въпроса дали така не се защитава някакъв бизнес интерес.\r\nВ подкрепа на законопроекта се обявиха от Асоциация \"Българско черноморие\", изтъквайки, че текстовете ще съдействат за опазването на чистота по крайбрежието. 160 000 лв за почистване на места с нерегламентирано къмпингуване изразходила община Бяла само за миналия сезон при заделени за цялата година 500 000 лв., посочиха от асоциацията и приветстваха текстовете, уреждащи екобиваци.   Според проекта за редакция на (§ 10, който става §12, включващ чл. 26 - 37, стр. 12 - 15), които бяха гласувани без да бъдат прочетени пред участващите в заседанието, най-големите наказания са за преместваем обект или съоръжение на територията на неохраняем морски плаж, на морски плаж за природосъобразен туризъм или прилежащата им акватория - глоба от 5000 до 10 000 лв. или имуществена санкция от 10 000 до 50 000 лв. При повторно такова нарушение глобата е от 6000 до 12 000 лв., а имуществената санкция от 12 000 до 60 000 лв. Подобни санкции има и за поставяне върху такива дюни и така описани урбанизирани територии на шатри, палатки, навеси, заслони или други съоръжения като глобите са от 500 до 1000 лв., а имуществените санкции от 1000 до 3000 лв. От 1000 до 3000 лв. е глобата ако в нарушение на закона се премине с превозно средство през бели, сиви или облесени дюни или в определени урбанизирани територии, както и ако се паркира върху такива терени, а имуществената санкция е от 3000 до 5000 лв.\r\nДали гражданите ще могат да си сложат караваните или кемперите в град като Бургас или Варна – няма да могат, независимо, че тази наказателна разпоредба е отложена с една година, коментира Белев. да могат да ги поставят само в новообразувани биваци, поясни той. Освен това, се приемат ограничения с термини, които нямат определения в самия закон – включват се термини за различни видове дюни, пропускайки част от видовете дюни, които са около половината, а същевременно няма определение за тях в закона, изтъкна още той. Явно законодателят не желае да защити всички видове дюни, а иска да се занимае само с част от тях, а тази част, както видяхме по справка на МРРБ, независимо от Конституцията и закона в 70% е частна собственост, подчерта Белев. ", "date": "2019.06.12", "title": "На ниво комисия - узакониха ли депутатите застрояване по най-важните дюни?"}
{"url": "https://www.actualno.com/football/transfernite-spekulacii-okolo-livyrpul-koj-shte-podsili-evropejskite-shampioni-news_758275.html", "text": "    Ливърпул завърши един от най-силните си сезони в последните години, , но въпреки това \"червените\" не успяха да се преборят с тима на Манчестър Сити за трофея във Висшата лига.      Сега мърсисайдци се готвят да предприемат следващата крачка, с която да триумфират в шампионата на Острова.   Резултатите на отбора през годината са показателни за качеството в тима на Юрген Клоп и едва ли могат да се очакват драстични промени през летния трансферен прозорец.\r\nВъпреки това \"червените\" вече бяха свързвани с трансфери на различни футболисти, а Sky Sports направи обзор на спекулациите около клуба.  Вижте кои са основните цели на мърдсисайсци и конкуренцията за тях в . ", "date": "2019.06.12", "title": "Трансферните спекулации около Ливърпул: Кой ще подсили европейските шампиони"}
{"url": "https://www.actualno.com/smolyan/preobrazuvat-bivsh-tubdispanser-na-smoljan-v-dneven-centyr-za-hora-v-demencija-news_758217.html", "text": "    Дневен център за подкрепа на лица с различни форми на в сградата на бившия Тубдиспансер ще бъде изграден в Смолян. Проектът е на обща стойност 553 159 лева, които са осигурени от Оперативна програма „Региони в растеж“, а срокът за изпълнението му е 2 г.      Според данни от Регионалната здравна инспекция в община Смолян има 52-ма души с основна диагноза деменция.\r\n„Това е един сегмент, много проблемен в градовете, за който нямаше достатъчно, даже никакви места, където хората да прекарват времето си през деня. Говорим за хора с определени проблеми, за които трябва да бъдат полагани грижи ежедневно. С този дневен център се надяваме да облекчим голяма част от семействата и хората в града, които ще могат да го ползват и да се радват на дневната грижа“, заяви зам.-кметът Марин Захариев.\r\nТой обясни, че условието на програмата било да се реновира съществува или да се изгради нова сграда.  „Ние имаме сградата на бившия Тубдиспансер, която не е в лошо състояние, но се налага сериозен ремонт, за да се пригоди. Има и един двор от южната страна, който отговаря на условията по програмата да има място за разходка и почивка на открито. Надявам се в срок и качествено да изградим услугата, а след това да осигурим държавно финансиране за функциониране на този център. Той наистина е нужен и ще задоволи потребностите на населението“, посочи Захариев.\r\nСпоред ръководителя на проекта инж. Йордан Щонов по този начин ще се осигури подкрепа на семействата, в които има възрастни с увреждания, като се даде възможност за професионално развитие на ангажираните с грижи за тях.\r\nПредвижда се капацитетът на услугата да е до 40 потребители.    Обществената поръчка за възлагане на строително-монтажните работи за преустройство и ремонт е стартирана. Тя е с прогнозна стойност 470 400 лв. с ДДС . Предвидена е също и доставка на ново оборудване и обзавеждане. ", "date": "2019.06.12", "title": "Преобразуват бивш Тубдиспансер на Смолян в Дневен център за хора в деменция"}
{"url": "https://www.actualno.com/goodnews/deca-ot-smoljan-dariha-na-bolnicata-inhalatori-termometri-i-charshafi-news_758286.html", "text": "    Ученици от СУ „Св. св. Кирил и Методий“ в Смолян направиха дарение на инхалатори, безконтактни термометри и чаршафи на детското отделение в областната болница, съобщиха от пресцентъра на лечебното заведение.      \"Решихме да организираме благотворителен Великденски базар, като събраните средства да дарим на болницата в Смолян. Смятахме, че ще се получи по-забавно, позитивно и ще привлечем повече хора, ако инициативата ни се проведе пред училището. Включиха се много хора от целия град, които закупиха различни храни, рисунки, картички и други неща, направени от ръцете на учениците. Всеки един клас – от 1-ви до 12-ти, се беше потрудил да изработи нещо от сърце и душа, за да може да спечели поне едно левче, което след това да дари за Детското отделение“, каза Божидара Николова - председател на ученическия съвет на СУ \"Св. св. Кирил и Методий\".    Общата събрана сума от децата е 1 710 лв., с която са закупени 10 инхалатора за всяка стая в отделението, три безконтактни термометъра. А с останалите средства - 540 лв., са купени чаршафи с лика на Мечо пух, който е символ на Детското отделение, защото носи позитивизъм и доброта.  Учениците дариха и свои рисунки, които ще красят стаите и коридора в отделението.\r\n„Очарована съм лично аз като майка, като жена, като лекар, от вашата инициатива. Когато чуеш за нещо такова разбираш колко добри деца имаме и как добре възприемат предизвикателствата в живота. Разбира се това се дължи на учителите и родителите ви. Искам да ви пожелая да бъдете много здрави. Никога да не бъдете в това отделение докато сте деца, а и в другите също. Да бъдете много щастливи, много успешни и всичко каквото си пожелаете да може да го постигнете. Изказвам едно голямо \"Благодаря\" от името на ръководството на болницата, от името на изпълнителния директор д-р Марин Даракчиев. Бъдете добри, бъдете човечни!“, каза зам.-директорът по лечебната дейност д-р Емилия Апостолова.   Апаратите бяха връчени днес на началника на отделението д-р Емил Шалдъров в присъствието на д-р Марияна Каварова и старшата сестра на отделението Стефка Илиева.     ", "date": "2019.06.12", "title": "Деца от Смолян дариха на болницата инхалатори, термометри и чаршафи  "}
{"url": "https://www.actualno.com/society/protestno-shestvie-s-kemperi-premina-prez-centyra-na-sofija-video-news_758314.html", "text": "    Протестно шествие с кемпери премина през центъра на столица преди час. Причината е днешното решение на парламентарната регионална комисия, което текстовете на законопроекта за устройството на черноморското крайбрежие, срещу които в последно време зачестиха протестите на различни организации и все повече граждани.      Под носа и пред очите на техните представители, комисията прие спорните текстове с 12 гласа \"за\", 0 \"против\" и 5 \"въздържал се\". Едва постфактум, при преминаването към следващата точка от дневния ред на заседанието и по настояване на депутата от БСП Манол Генов се даде думата на природозащитниците по вече окончателно приетия законопроект, влизащ утре в пленарна зала. Според гласуваните текстове по черноморското крайбрежие липсват вписани в Червената книга дюни със съответните последици от това.     ", "date": "2019.06.12", "title": "Протестно шествие с кемпери премина през центъра на София (ВИДЕО)"}
{"url": "https://www.actualno.com/smolyan/imot-na-izgorjalo-uchilishte-prehvyrli-dyrjavata-na-obshtina-smoljan-news_758307.html", "text": "    Със свое решение днес Министерският съвет обяви имот - публична държавна собственост за частна държавна собственост и го предостави на община Смолян.      Имотът представлява терен с площ 5 016 кв. м и сграда в него. Досега е бил управляван от Министерството на образованието и науката за нуждите на Професионалната гимназия по техника и технологии „Христо Ботев” - гр. Смолян, но е с отпаднала необходимост.   Става въпрос за бившия техникум по дървообработване и облекло, където се помещаваше и техникумът по туризъм. Сградата се намира на около 100 метра под пешеходната улица на стария център.\r\nТя бе опожарена на 28-ми юли 1998 година. Така и не се разбра от кого и при какви обстоятелства. Имаше слухове, че някаква жена почиствала градинката по училището, запалила огън и искра хвръкнала. Другите версии бяха за късо съединение в ел.мрежата и за наркомани, които били запалили огън вътре. Така или иначе причинителят на пожара не бе открит.  Местната администрация в Смолян от години е подала искане до МОН да й го прехвърли, но процедурата отне десетина и повече години. Първоначалното намерение на общината бе да ползва имота за паркинг, тъй като е в непосредствена близост до главната и старият център се задъхва от липса на паркоместа. Тогава обаче стана ясно, че по волята на дарителя той може да се ползва само за образование.\r\nВ съобщението от МС от днес се сочи, че в зданието общината ще предоставя образователни услуги на децата и учениците в община Смолян чрез провеждане на занимания за развитие на интересите и компетентностите в областта на науките, технологиите, изкуствата и спорта, глобалното, гражданското и здравното образование, както и за придобиване на умения за лидерство.   Припомняме, че четири години след пожара от МОН отпуснаха 800 000 лева с цел да възстановят сградата напълно. Нужни бяха обаче още около 2,5 млн. лв., за да се довърши и да стане годна за провеждане на учебен процес. Парите така и не бяха осигурени.    Строителството беше за дълго време замразено. В това време върху паркиран до изгорялото училище трабант се събори мазилка и едва не уби четирима младежи. След още четири години бяха отпуснати 86 000 лева, с които опасната част да се събори. ", "date": "2019.06.12", "title": "Имот на изгоряло училище прехвърли държавата на община Смолян "}
{"url": "https://www.actualno.com/america/trymp-polsha-shte-kupi-f-35-izprashtame-oshte-vojnici-tam-news_758298.html", "text": "    Американският президент Доналд Тръмп заяви за постигната договореност с Полша за покупката на изтребители-бомбардировачи от пето поколение Ф-35.      „Празнуваме покупката от Полша на голямо количество самолети Ф-35“, цитират медии думите на президента, предаде БГНЕС.   Преди това високопоставен чиновник от Белия дом заяви пред репортери, че Съединените щати за извършили работа по искането на Полша за покупка на Ф-35  и са изпратили предложение на Варшава.\r\nЗапознат с положението по този въпрос полски източник по-рано заяви пред РИА Новости, че властите в Полша се надяват да ускорят получаването на американски бойни машини Ф-35, ако САЩ отменят доставката на такива самолети за Турция. През март военният министър на Полша подписа план за техническата модернизация на въоръжените сили до 2026 г. В рамките на тази програма е предвидено закупуването на 32 многоцелеви самолета пето поколение до 2026 г.  Тръмп заяви още, че САЩ обмислят да изпратят още две хиляди войници в Полша. Той каза, че новите американски военнослужещи ще бъдат прехвърлени в Полша от Германия, но преди, че разговорите по въпроса още не са финализирани.\r\n„Те говорят за около 2000 войници“, разкри американският лидер.    ", "date": "2019.06.12", "title": "Тръмп: Полша ще купи Ф-35, изпращаме още войници там"}
{"url": "https://www.actualno.com/politics/jeljazkov-shte-iniciirame-sporazumenie-s-evropejskata-agencija-za-aviacionna-bezopasnost-news_758272.html", "text": "    Предстои да бъде подписано споразумение за взаимодействие с Европейската агенция за авиационна безопасност, с което ще се гарантира установяването и поддържането на високо ниво на безопасност в гражданското въздухоплаване. Това обяви министърът на транспорта, информационните технологии и съобщенията Росен Желязков по време на изслушване в ресорната комисия към Народното събрание.      „Такива споразумения за съдействие има в 15 държави членки и считам, че е необходимо ние да се възползваме от този механизъм, който дава добра възможност за сътрудничество с Европейската агенция“ добави още той.   Министър Желязков уточни, че по негова покана следващия месец в България пристига генералният директор на Европейската агенция за авиационна безопасност Патрик Ки. Двамата ще обсъдят необходимите допълнителни мерки за подобряване на безопасността на гражданското въздухоплаване в национален и европейски аспект.\r\n„Нашата цел е да се справим превантивно с всички възможни рискове, които носи увеличаването на броя, на честотата и на интереса към гражданското въздухоплаване. С всеки изминал ден то става все по-достъпно“ заяви още министърът.  Росен Желязков запозна депутатите от Комисията по транспорт с предприетите предварителни мерки за подобряване на дейността на Главна дирекция „Гражданска въздухоплавателна администрация“, сред които е и възложеният в края на май одит. „Основният проблем в констатациите е голямото текучество на инспектори, лицата, които трябва да осъществяват контрол. По изискванията, това трябва да бъдат пилоти с определен брой летателни часове“ подчерта транспортният министър. ", "date": "2019.06.12", "title": "Желязков: Ще инициираме споразумение с Европейската агенция за авиационна безопасност "}
{"url": "https://www.actualno.com/balkani/bylgarija-vryshta-na-turcija-cenni-artefakti-news_758317.html", "text": "    България ще върне на Турция артефакти с археологически произход, задържани от българските митнически органи на ГКПП–Капитан Андреево през октомври 2016 година при незаконен внос от турски гражданин.      Движимите културни ценности са общо 63 броя, от които 56 монети (златни, сребърни и бронзови антични, римски и византийски монети), 6 бронзови антични апликации и 1 бронзова фибула.   Предаването на ценните артефакти ще се състои на 13 юни в Националния археологически институт с музей при БАН. Предметите ще бъдат предадени от зам.-министъра на културата Амелия Гешева на турския зам.-министър на културата и туризма Йозгюл Йозкан Явуз.\r\nЗа връщането им Турция е отправила до Министерството на културата официално искане с приложена експертиза, с която турски специалисти представят доказателства за произход на културните ценности от територията на Република Турция. Представени са и доказателства за незаконен износ, както и информация за статута на археологическите културни ценности като държавна собственост, съгласно турското законодателство.  Процедурата по връщане на незаконно изнесени културни ценности се осъществява на основание на Конвенцията на ЮНЕСКО за мерките, насочени към забрана и предотвратяване на незаконен внос, износ и прехвърляне на правото на собственост на културни ценности (Париж, 1970 г.) и Споразумението за забрана и предотвратяване на незаконния внос, износ, транзитно преминаване и прехвърляне на собствеността на културни ценности, сключено между Република България и Република Турция през 2012 г. ", "date": "2019.06.12", "title": "България връща на Турция ценни артефакти "}
{"url": "https://www.actualno.com/society/koshlukov-prizna-bnt-e-v-prakticheski-falit-news_758324.html", "text": "    Българската национална телевизия . Това обяви временно изпълняващият длъжността генерален директор на БНТ Емил Кошлуков пред Съвета за електронни медии, съобщи Нова телевизия.      Кошлуков призна, че до края на годината обществената телевизия ще бъде на червено с 44 милиона лева и поиска подкрепата на Съвета за електронни медии, за да бъде спасена медията. В момента тече процедура за избор на генерален директор, след като Константин Каменаров подаде оставка заради присъда за шофиране след употреба на алкохол.   Емил Кошлуков е един от кандидатите за поста. Той беше програмен директор на по време на управлението на Каменаров.\r\n„Мерките, които съм предприел за този месец май, който отчитам, ще намалят плащанията на БНТ в размер на 7-8 милиона. Прекратени са договори за покупка на филми, рекламни договори, спрени са предавания от програмната ни схема”, заяви Емил Кошлуков.  От думите на Кошлуков стана ясно, че всъщност дори Световното първенство по футбол в Русия не е избило разходите по придобиването на правата му от БНТ. Не са покрити поне 50% от разходите. Отделно, Кошлуков е тръгнал да спира договора за разпространение на \"Под прикритие\" в САЩ, защото се оказало, че БНТ ще плаща, а няма да получава пари.\r\nПопитан от Бетина Жотева какво е правил Кошлуков като програмен директор на БНТ1, той отвърна, че никой не го бил търсен за мнение при подписването на тежки договори. А по фактури БНТ трябва да плати 27 млн. лева, другото са задължения към НУРТС заради цифровото разпространение.   „Чуха се тежки думи, чуха се тежки факти. Но поне позициите са на масата, фактите са изложени такива, каквито са. По-добре да знаем тежката, или както каза г-н Кошлуков „критична ситуация” и да търсим начин да я решим заедно с помощта на всички компетентни органи”, заяви София Владимирова, председател на Съвета за електронни медии.    Пълният доклад за състоянието на БНТ може да видите ! ", "date": "2019.06.12", "title": "Кошлуков призна: БНТ е в практически фалит"}
{"url": "https://www.actualno.com/showbusiness/megan-markyl-stava-redaktor-na-vogue-news_758290.html", "text": "    Херцогинята от Съсекс ще напише материал за септемврийския брой на британския Vogue и ще вземе участие в заснемането на специална фотосесия.      „Меган ще сподели мислите си в специален материал, разказвайки за жени, които променят съвременния свят”, издава информатор, пише ViewSofia.   Херцогинята от Съсекс не само ще участва в създаването на най-големия брой на Vogue UK като редактор, но също така ще бъде и героинята в сесия, която ще се заснеме в Frogmore Cottage в Уиндзор, където сега живее заедно с принц Хари и сина им Арчи Харисън . Фотосесията на Меган е насрочена за следващата седмица. Представители на Vogue все още обаче не са коментирали официално информацията. ", "date": "2019.06.12", "title": "Меган Маркъл става редактор на Vogue"}
{"url": "https://www.actualno.com/interview/znae-li-bdj-kolko-goljam-e-riskyt-ot-kriminalni-sluchai-vyv-vlakovete-news_757961.html", "text": "              Г-н Апелян, в ситуация като тази от видеозаписа  кой защитава кондуктора и останалите пътници от агресивни пасажери?   Ще започна с това, че агресията в пътническият транспорт може да бъде във всички посоки по триъгълника пътници-служители-пътници. В конкретния случай, ако има полицейски патрул е добре, а ако няма, се сигнализира полицията и полицейски служители от най-близкото РПУ посрещат влака на първата гара, ако е гара без постоянно полицейско присъствие, каквито са повечето малки гари и ако служителите имат възможност да подадат сигнал.\r\nАко във влака няма полицейски патрул, няма кой да защити служителите и пътниците, освен ако по случайност не се появи някой като сержант Спенсър Стоун наблизо. След закриването на Транспортна полиция, у нас няма специализирана структура, която да има богат опит в железопътната сигурност.  Железничарите не са обучени да изпълняват полицейски функции, а железничарски.\r\nЩе припомня, че няма и година от във влака Пловдив - София, до гара Вакарел. Пътник направил забележка на други пътници, че слушат силно музика, последва сбиване и смъртоносно пробождане с нож. Във влака е нямало полицейски патрул. Около година преди това,  пътници заплашиха кондукторка с нож по същото направление, но случаят не се разчу, понеже нямаше интерес от медиите - може обаче да се провери във сводката на БДЖ, познавам и служителката, на която се случи. Във влака нямаше патрул.     Колко дълбоки всъщност са проблемите със сигурността? Пределно ясно е, че ако и сега нямаше запис, нямаше да знаем за този случай, както не знаем за много други случаи на агресия във влаковете. След последният случай разбрахме, че отново няма патрул.\r\nЩе разширя темата за защитата още малко. Знаем, че защита се осигурява, когато оценката на риска определи необходимост от такава защита, ежедневно виждаме държавните мъже с охранители, защото експертите в НСО са оценили, че рискът за техният живот е висок. Затова и плащаме 36 млн. лв годишно за националната служба - доколко е приемливо това за обществото е друга тема. Оценката на риска, която се извършва от БДЖ, очевидно не е оценила като рискови трите влака, за които говорих и в които имахме инциденти. Ръководството на БДЖ трябва да каже публично  дали това е приемливо? Ще ви дам един пример - докато работих в БДЖ като ръководител на обслужването, още преди да има убийство при Вакарел, с един колега направихме оценка на риска на част от участъка, където по-късно се случиха и трите инцидента. Нашият анализ идентифицира необходимостта от патрули в 6 влака, които така и не се появиха, но пък си създадохме конфронтация с колегите от отдела по сигурността, защото се намесваме в тяхната работа. Споменахте, че сте работили в БДЖ, че познавате служителите, познавате ли служителите от видеозаписа в Facebook? Да, имах ясен спомен за мъжа още като го видях на видеото, отворих архива си и видях, че съм пътувал във влак, който е бил обслужван от него и ми е направило впечатление, че той е минавал по отделно през всеки пътник да даде информация, да провери връзките, съдействал е при слизане на пътник с голям багаж, затварял е врати –  за мен това е  подход към клиентите, който прави впечатление. Докато съм бил в БДЖ, се е получило и благодарствено писмо за него от дъщеря на възрастна пътничка, която е била в проблемна ситуация по време на пътуване.   Дайте, моля, примери какъв е европейският опит – нали сме членове на ЕС, как е уреден въпросът с жп сигурността в други държави в Съюза? Ето няколко факта, чрез които може да се опише част от опита по света.\r\nНикое ръководство на БДЖ не разпорежда поставянето на камери във вагоните, което би имало превантивно действие спрямо тези проблемни ситуации.\r\nНикое ръковоство на БДЖ не предприема медийна кампания по гарите \"Стоп на агресията\", каквито капании има извън България. Ще ви изпратя линк след интервюто, за да видите колко интересно е направена .\r\nНикое ръководство на Министерство на транспорта не въвежда допълнителни гардове по сигурността в гарите и влаковете. Дори африканските и индийските железници имат гардове по сигурността освен полицията, да не говорим за структури в западноевропейските железници като Securail, DB Sicherheit,  SNCB Surete ferroviaire. Във Великобритания, освен BTP  имаи редица корпорации, които подпомагат за сигурноста в железопътен транспорт,  чиито служители са преминали през обучение постандартите на железопътната индустрия. Разбира се, допълнителната сигурност, освен тази на държавните структури има определена цена. Тази цена се заплаща от железопътните компании, които са загрижени за сигурността на своите клиенти.  ", "date": "2019.06.12", "title": "Знае ли БДЖ колко голям е рискът от криминални случаи във влаковете?"}
{"url": "https://www.actualno.com/europe/svetovnata-zdravna-organizacija-se-sybira-speshnost-zaradi-ebola-news_758291.html", "text": "    Световната здравна организация заяви, че ключова комисия за извънредни ситуации ще се срещне след потвърждение, че епидемия от Ебола в Демократична република Конго се е разпространила в съседна Уганда.      Комисията ще се срещне в петък, за да определи дали да обяви избухването на болестта  за \"извънредна за общественото здраве извънредна ситуация от международен интерес\", което е голяма промяна в организиране на дейността срещу болестта, предаде БГНЕС.   Обявеното през август избухване на случаите на Ебола регистрира повече от 2000 случая  в източната част на ДРК, като две трети от тях са фатални. Уганда потвърди в сряда, че три случая са регистрирани в западната част на страната.\r\nКомисията за спешна помощ на СЗО през октомври и отново през април отложи обявяването на епидемията от ДРК за будеща международна загриженост, отчасти поради факта, че вирусът оставаше концентриран само в една част на ДРК.  За да може комисията да призове към спешни мерки, тя трябва да определи, че епидемията „оказва влияние върху общественото здраве отвъд националната граница на засегнатата държава и може да изисква незабавни международни действия“, гласят нормите на СЗО. ", "date": "2019.06.12", "title": "Световната здравна организация се събира спешност заради ебола"}
{"url": "https://www.actualno.com/curious/zashto-v-sofija-nikoj-ne-se-kype-news_758198.html", "text": "    Миналият месец  дадох 55.00лв. за студена вода. Видимо втрещен се запитах дали случайно не съм отворил автомивка без да знам, след това се изнизах набързо от касата за плащане, защото служителките помислиха, че имам открит басейн и искаха талон за отстъпка. Тази случка ме накара да се замисля за това, дали именно сметките не са причината в София повечето хора да не се къпят?!      След тази случка попаднах на друга подобна. Кратко пътешествие с автобус от линията 111 показа, че няма смисъл да се къпеш изобщо. Сравнително новите автобуси, които свързват линията Люлин-Младост са толкова далече от цивилизацията, че направо са се върнали в праисторията. Климатик е дума с много въпросителни за тази автобуси, където отворените прозорци са новите вентилатори, а шанса да умреш от задушаване, докато се возиш в тях е много голям.   Някъде след Младост, когато последният въздух се изпаряваше, а хората, които се качваха, притискаха тези, които вече са вътре, усетих, че не съм само аз този, които плаща висока сметка за вода. Смрадта се равняваше в тази на обществена тоалетна, а липсата на места за сядане, и нуждата да платиш за това SPA удоволствие 1.60лв. превръща пътуването във влакче на ужасите.   Слязох от автобуса и реших като всеки нормален софиянец да прекарам малко време в мола. Времето е безплатно, затова да се разходя по магазините на лов за намаление ми се видя забавно преживяване. Там обстановката не беше по-различно. Да, климатик имаше, но хората упорито отказаха да плащат студена вода, затова косите им бяха по мазни от фритюрник в ресторант.\r\nВидя ми се странно- да дойдеш в мол за нови дрехи, но ...    Автор: Костадин Костов      ", "date": "2019.06.12", "title": "Защо в София никой не се къпе?"}
{"url": "https://www.actualno.com/balkani/prezidentyt-na-severna-makedonija-umorihme-se-da-stoim-v-chakalnjata-na-es-news_758281.html", "text": "    Президентът на Македония Стево Пендаровски заяви в Брюксел, че „умората от разширяването“, за която се говори в Европейският съюз, се усеща от Северна Македония, която се намира в чакалнята от 2005 г. насам.      На конференция, организирана от мозъчния тръст \"Приятели на Европа\", Пендаровски припомни, че Северна Македония четиринадесет години и десет положителни препоръки от Европейската комисия, е рекордьор, чакащ началото на преговорите за присъединяване с Европейския съюз, предаде БГНЕС.   \"Умората от разширяването е от двете страни, ЕС казва, че присъединяването на някои страни по време на голямото разширяване на изток не е дало задоволителни резултати, но у нас хората наистина са уморени от чакането\", каза Пендаровски.\r\nТой припомни, че всички реформи, които се изискват от Северна Македония за започване на преговори, са изпълнени и че страната е излязла за спора за името.  „И сега какво? Трябва ли да чакаме отново? На чия страна е умората?“,  попита Пендаровски.\r\nТой подчерта, че напълно подкрепя започването на преговорите с ЕС за Албания, но подчерта, че някои управляващи елити в Съюза са подозрителни към това, което може да се случи, ако Албания и Северна Македония бъдат разделени в процеса на преговори за членство.\r\nПендаровски разясни  на аудиторията,  че е обяснил на избирателите си, че решението за промяна на името на държавата е взето заради Европейския съюз и че ако ЕС не изпълни своя дял, хората ще търсят алтернатива.       Македонският президент добави, че юни 2019 г., като дата в миналогодишните заключения на Съвета на ЕС относно решението за преговори, беше избрана поради изборите за Европейски парламент.\r\n\"След изборите за Европейски парламент вече са преминали и ние чакаме\", каза Пендаровски и припомни, че посланието на Доналд Туск тази сутрин беше тъкмо такова, че \"проблемът сега не е при вас, а при нас\".\r\nСпоред президента на Северна Македония също трябва да се има предвид, че голяма част от проевропейските граждани са загубили надежда за европейската идея, съдейки по резултатите от референдума и президентските избори.\r\n„Миналата година на референдума гласуваха 600 000 проевропейски граждани, аз бях избран с 440 000 гласа, което значи, че проеовропейският лагер е загубил 100 000 гласа“, каза Пендаровски.\r\nСпоред Пендаровски Северна Македония няма план Б ако незапочне преговори с ЕС през лятото.       ", "date": "2019.06.12", "title": "Президентът на Северна Македония: Уморихме се да стоим в чакалнята на ЕС"}
{"url": "https://www.actualno.com/politics/borisov-s-f-16-shte-pazim-i-makedonija-stiga-s-drugite-vyprosi-nauchih-vi-nomerata-news_758177.html", "text": "     В България всички идват на учения – другите държави ги прескачат, но в България абсолютно всички идват. Имаме надеждна техника, която модернизираме. А и с колегата Зоран Заев говорихме миналата седмица – живот и здраве, сега, като придобием новите изтребители, ще пазим въздушното пространство и на Северна Македония .      Това заяви премиерът Бойко Борисов, който наблюдаваше .   \"Това ще е добре и за тях, и за нас. Защото така или иначе тези самолети не могат да завият толкова близо и ходят над Северна Македония. Така че тези учения ни дават бойно другарство.\r\nВсички в света ни знаят, че продължават цяло лято занятията тук. Над 5000 американски военнослужещи минават и се обучават . И неслучайно на 6 май толкова се радват хората на военната техника.  Много бих искал тези, които ни критикуват, че имаме българо-американска база в Ново село, да видят какво прекрасно съоръжение е. Днес тук участват и колегите от Гърция, Албания, Северна Македония, САЩ – така ще се извъртят всички.\r\nИ сега това, което през годините е разрушено. Продължаваме да си модернизираме танковете, да ги ремонтираме, казармите. Проектите вървят\", отбеляза още Борисов.\r\nПремиерът подчерта, че „Strike Back 2019“ се ръководи само от български офицери. Борисов поздрави военнослужещите за доброто учение. „Да тренирате заедно, да направите добро бойно приятелство. Винаги да сме готови за „Strike Back“ “, каза още Борисов.       Но журналистически въпрос относно Борисов отказа да коментира.\r\n\" Стига с другите въпроси. Ако ви е интересно, днеска говориме за армия. Вашите номера ги научих. Ако искате покажете, това което днеска правиме с армията. Не утре като ме срещнете да ме питате за армията и за F-16, а днеска ме питате за първия сняг.\" Военнослужещите от състава на многонационалния батальон демонстрираха изпълнение на задачи в съвместни действия по отбрана и контранастъпление.\r\n„Всяка година сме предвидили средства за модернизация и каквито цели сме си поставили с министъра на отбраната – продължаваме да ги изпълняваме“, каза от своя страна началникът на отбраната генерал Андрей Боцев.\r\nВ тактическото учение с бойни стрелби ответен удар тази година се включиха над 800 военнослужещи от въоръжените сили на България, Албания, Гърция, Северна Македония и САЩ.      Военнослужещите от Въоръжените сили на България бяха над 600 от 38-ми механизиран батальон и 20-ти самоходен артилерийски дивизион от 2-ра механизирана бригада, танкова рота от Центъра за подготовка на специалисти, както и средства за непосредствена авиационна поддръжка от състава на ВВС.\r\nВ учението се включиха и 200 военнослужещи от Сухопътните войски на САЩ - една механизирана рота, Албания- един пехотен взвод, Северна Македония-един пехотен взвод и танков взвод и вертолети за непосредствена авиационна поддръжка от Гърция. ", "date": "2019.06.12", "title": "Борисов: С F-16 ще пазим и Македония, стига с другите въпроси - научих ви номерата"}
{"url": "https://www.actualno.com/curious/dneven-horoskop-za-13-uni-news_758213.html", "text": "     Овен       Днес не давайте напразни обещания, най-вече на себе си. Имате големи очаквания и загубата им би ви се отразила зле. Телец Това е ден, в който да не се боите от промяната. Може да изпитвате някои страхове, но времето ще покаже, че те са били напразни.   Близнаци Потърсете утеха в добре познати дейности. Много вероятно е да сте се объркали за сериозността на нещата и изобщо да не е нужно да се притеснявате. Рак     През този ден може да загубите представа за времето. Продължавайте в обичайния ви ритъм и всичко ще е повече от добре. Лъв Този четвъртък може да ви доскучае, това вероятно е признак за необходимостта от промяна - по-голяма, отколкото си представяте. Дева Днес не оставайте длъжни никому. Ако ви похвалят - върнете два пъти повече хубави думи, ако ви критикуват - просто се усмихнете загадъчно.   Везни Днес не възлагайте големи надежди на обещания, освен ако не си ги давате сами на себе си. Все пак и в този случай имайте едно наум. Скорпион Това е ден, в който мнението ви трябва да е независимо. Интуицията ви няма как да ви излъже, ако ще целият свят да мисли обратното. Стрелец Потърсете отговора на въпросите ви в примера на другите. Положителния опит може да ви даде много повече, отколкото очаквате. Козирог    През този ден не търсете виновници за вашите неуспехи. Вероятно сте направили някои пропуски, които дори не сте забелязали. Водолей Днес не се лакомете прекалено, особено ако става въпрос за вещи. Всичко се чупи, човешките отношения също, но по-трудно. Риби Този четвъртък е много вероятно да получите добра новина. Тя може да ви дойде в повече, но не се оставяйте да ви преследват нездрави съмнения. ", "date": "2019.06.12", "title": "Дневен хороскоп за 13 юни"}
{"url": "https://www.actualno.com/crime/specprokuraturata-proverjava-ofis-na-ivo-prokopiev-news_758189.html", "text": "    Специализираната прокуратура влезе в офис сграда на жълтите павета в София, на метри от Народното събрание, съобщи \"24 часа\".      Разследващите пристигнаха в късния следобяд. В сградата има офиси на \"Алфа финанс холдинг\", свързана с бизнесмена Иво Прокопиев.   Какво точно се търси в офиса на бизнесмена към момента не е известно. Възможно е властите да изземват документация. със Симеон Дянков и Трайчо Трайков заради продажбата на ЕРП-тата, където посредник беше друга негова фирма - \"Булброкърс\". Тя обаче е на друг адрес.  Срещу Прокопиев се води и друго разследване - за пране на пари, свързано с приватизацията на \"Каолин\". То е в Софийската градска прокуратура.\r\nПредприятието беше приватизирано през 90-те, след това придобито от \"Алфа финанс Холдинг\", а през 2012 г. продадено на немски инвеститор.    ", "date": "2019.06.12", "title": " Спецпрокуратурата проверява офис на Иво Прокопиев"}
{"url": "https://www.actualno.com/business/bylgarija-moje-da-byde-logistichen-centyr-za-stokite-ot-azija-kym-evropa-news_758294.html", "text": "    Държавният глава Румен Радев обсъди днес на „Дондуков“ 2 перспективите за утвърждаването на България като регионален логистичен център за пренос на стоки от Азия към Европа със Султан Ахмед бин Сулайем, главен изпълнителен директор на Dubai Port World и един от най-влиятелните бизнесмени от Обединените Арабски Емирства. Срещата между двамата е в резултат на участието на българския президент в Петербургския икономически форум, по време на който Румен Радев отправи покана към представителите на бизнеса да инвестират в България.      Компанията Dubai Port World е един от най-големите оператори на пристанища в света със 78 логистични терминали в различни части на света. Държавният глава заяви, че стратегическото разположение на страната ни между Европа и Азия и висококвалифицираните кадри у нас, създават отлични предпоставки за избора на България като регионален логистичен център.   Султан Ахмед бин Сулайем подчерта интереса на Dubai Port World за инвестиции в българските пристанища и за създаването на високотехнологични логистични центрове в различни градове на страната. По думите му използването на българските пристанища по река Дунав дават възможност за бърз достъп до останалите европейски държави. ", "date": "2019.06.12", "title": "България може да бъде логистичен център за стоките от Азия към Европа"}
{"url": "https://www.actualno.com/starazagora/elektrosnabditelnoto-predprijatie-za-ugoiztochna-bylgarija-gotovo-za-dyjdovete-news_758188.html", "text": "    Заради очакваните дъждове и гръмотевичните бури в следващите дни в някои части на Югоизточна България екипите на електроснабдителното предприятие за Югоизточна България. За максимално бърза реакция при необходимост с допълнителна техника и аварийни еки се прави всекидневен анализ на метеорологичната прогноза на централно и местно ниво. Въпреки рекордните валежи и наводнения компанията не допусна да има райони с продължително преустановено захранване.      Риск за снабдяването с електроенергия са ни само поройните валежи, а и характерните за сезона гръмотевични бури.      При аварии клиентите могат да сигнализират денонощно на телефон 0700 1 0007, както и да получава информация за вече известни аварии, съобщават от електроснабдителното предприятие.     ", "date": "2019.06.12", "title": "Електроснабдителното предприятие за Югоизточна България готово за дъждовете"}
{"url": "https://www.actualno.com/healthy/manolova-otvyrna-ostro-na-ananiev-v-stil-universalno-rende-na-futbolnija-teren-news_758210.html", "text": "    Като министър не сте в позиция да искате. Не сте в позиция да назидавате. Министрите са в позиция да дават на обществото. Министрите са слуги, а не господари на тези, които са ги избрали и от чиито данъци получават заплатите си - така омбудсманът Мая Манолова се обръща в писмо-отговор до здравния министър Кирил Ананиев, който вчера (11 юни) , че с поведението си по отношение на медицинските сестри Манолова създава хаос.      Омбудсманът не приема думите на Ананиев, че болниците са търговски дружества и определят индивидуално възнагражденията. \"Обещахте 50 милиона лева за повишаване заплатите на медицинските специалисти, така че от 1 юни т.г. да бъде постигнато стартово възнаграждение от 950 лева, както е регламентирано в колективния трудов договор в отрасъл \"Здравеопазване\". Като Ви пречат търговските дружества, защо не променихте статута им досега? Или пречат само понякога, когато е удобно, а пък в други случаи не пречат, даже помагат.\"   \"Пречеха Ви дълговете на болниците и даже самите болници, пречеха Ви лекарите, сестрите и специализантите, пречеха Ви дълговете на НЗОК към чужди болници, пречеше Ви предишният управител на НЗОК и по-предишният, пречат Ви новите лекарства и реекспортът на лекарствата, пречат Ви фирмите, внасящи лекарства и изотопи, пречеше Ви Фондът за лечение на деца, трансплантираните и чакащите за трансплантация. Сега се оказа, че и омбудсманът Ви пречи. Впрочем това, че Ви преча, приемам като признание и висока оценка. Аз получавам заплата, за да Ви преча всеки път, когато не провеждате добро управление и застрашавате правата на гражданите\", казва още Манолова.\r\nОмбудсманът пита Ананиев и дали го е страх да дойде на място и да обясни на медицинските сестри за заплатите им. \"Лесно е да се разпореждате зад дебелите стени на министерския си кабинет. Когато обаче стане напечено, предпочитате да се скриете – кога зад парламента, кога зад премиера, кога зад заместничката Ви, изпратена да \"опита\" вкуса на \".  Манолова напомня и, че Ананиев е обещал на 10 май да има нова методика за формиране на заплатите в здравния сектор, но още такава няма. И добавя: \"Обещахте всички медицински специалисти да получат минимална работна заплата в размер на 950 лева и това да се види във фишовете заплати още на 1 юни. Кога, господин Ананиев, според Вашия календар ще настъпят 25 април, 10 май и 1 юни?\"\r\n\"Няма да Ви оставя на мира! Няма да Ви дам и един ден почивка, докато не решите най-наболелите проблеми на здравната система. И не се съмнявайте, че ще изпълня това обещание\", заканва се Манолова.    ", "date": "2019.06.12", "title": "Манолова отвърна остро на Ананиев, в стил универсално ренде на футболния терен"}
{"url": "https://www.actualno.com/business/predsedateljat-na-kevr-predupredi-njama-napylno-svoboden-pazar-na-toka-bez-po-visoka-referentna-cena-news_758219.html", "text": "    Референтната пазарна цена от 89 лева на мегаватчас, която предлагаме за следващия ценови период (1 юли, 2018 - 30 юни, 2019 година) е подготовка за пълната либерализация на пазара. Това категорично заяви председателят на КЕВР Иван Иванов.      Референтната пазарна цена е важна за всички ВЕИ производители,  топлофикации, когенерации, заводски централи, които получават фиксирано  доплащане над въпросната средна цена, когато продават енергията си на  борсата. Ако борсовата цена е по-ниска от прогнозната, производителят ще  търпи загуби и обратно - ако е по-висока ще печели допълнително. Освен  за свободния пазар, откъдето се снабдяват фирмите, средната цена  индиректно влияе и на регулирания, от който купуват домакинствата,  защото регулаторът допуска до него само производители, чиито цени са с  до 10% по-високи от въпросните 89 лв. По тази причина държавната ТЕЦ  \"Марица-изток 2\" и свързаната с Христо Ковачки ТЕЦ \"Бобов дол\" няма да  могат да продава ток на битовите потребители.   Иванов напомни, че сегашната референтна цена е 70 лева и не може тя да бъде държана изкуствено, тъй като с пълното освобождаване на пазара първоначалното поскъпване ще е по-шоково.\r\nИванов се спря и на добавката \"задължение към обществото\", като поясни, че енергоемкият бизнес сега не харесва промяната в нея - надолу (от 36.75 до 20.49 лв./мВтч), защото сега при него се връщат по-малко пари.  \"В предишното ни ценово решение зелената енергия в добавката от около 37 лв на МВЧ зелената енергия беше малко над 22 лева, респективно 85%, колкото получава енергоемката индустрия - тя получаваше възстановяване на 18 лева и може би малко над 18 лева в тази добавка. В новото ценово решение поради натрупания резерв във Фонда \"Сигурност на електроенергийната система\" (ФСЕС) и в съответствие с целта на ФСЕС, а именно да се компенсира преференциалната цена, в случая премиите, давани за зелена енергия, естествено, че регулаторът използва този механизъм, в резултат на което в новата добавка \"Задължения към обществото\", която е 20.49 лева, зелената енергия е малко под 5 лева – 4 лева и нещо. Естествено, че бизнесът от тези 18 лева, които получаваше, ще получи от порядъка на 2.50 – 3 лева. Те от това очевидно са недоволни\", посочи Иванов.\r\nКакво още трябва да се случи за пълна либерализация на пазара - .    ", "date": "2019.06.12", "title": "Председателят на КЕВР предупреди: Няма напълно свободен пазар на тока без по-висока референтна цена"}
{"url": "https://www.actualno.com/business/bylgarija-investira-68-mln-lv-za-uchastieto-si-v-svetovno-izlojenie-news_758187.html", "text": "    Обществена поръчка за цялостна организация на българското участие и вътрешно изграждане на павилион на стойност 5,7 млн. лв. без ДДС (или над 6,8 млн. лв. с ДДС) в Дубай, става ясно от обявление на икономическото ни министерство.      Държавата ни е наела павилион на два етажа с обща площ 817 кв. м. Партерният етаж е предназначен за изложбена част. Първият етаж е за офиси, конферентни зали, ВИП-зала, складови и санитарни помещения.\r\nСпоред договора за участие на Република България в Световното универсално изложение ЕКСПО 2020 Дубай павилионът трябва да бъде построен от Организатора до 20 октомври 2019 г. Изпълнителят може да започне строително-монтажните, съответно довършителните работи и дейностите по вътрешно изграждане и оформление на павилиона след това. Вносът на експонати ще бъде разрешен от 20 май 2020 г.   Дейностите по поръчката включват разработване на концепция за българския павилион, неговото изграждане, поддръжка и демонтаж, както и организирането на събития в рамките на целия период от 6 месеца на ЕКСПО 2020 за представянето на България. Изложението ще се проведе в периода от  20 октомври 2020-та до 10 април 2021-ва година.    Страната ни ще представи своя цялостен образ по подтема „Мобилност“. В нея, според възложителя България, най-добре се вписва, отчитайки нашето стратегическо географско положение, транспортни коридори, достъп до пазари и културни влияния, както и утвърждаването през последните години на България като страна с висок технологичен капацитет. Подтема „Мобилност“ се фокусира върху по-интелигентно и по-продуктивно движение на хора, стоки и идеи, като се занимава с области като транспорт, пътуване и проучване, лична мобилност, логистика и цифрова връзка.\r\n„Участието на страната ни в ЕКСПО 2020, ще даде възможност както за засилването на позициите ни като логистичен и културен хъб между Европа и Азия, така и за осигуряване на по-добър достъп до регионите на Близкия Изток, Африка и Южна Азия и техните пазари“, се сочи в прессъобщение на ведомството.\r\nТемата на изложението е: „Свързвайки умовете, създаваме бъдещето“, а подтемите са „Мобилност“, „Възможност“ и „Устойчивост“.   Участието на България в него се очаква да допринесе за реклама на родното производство, технологии, услуги и иновативни решения, научните ни и културни постижения, намиране на възможности за реализацията на българските стоки на международни пазари.\r\nС решение на МС министърът на икономиката Емил Караниколов е определен за национален генерален комисар на българското участие в Световното универсално изложение ЕКСПО 2020. 85 от 190 държави участници изложението ще изградят самостоятелно своите павилиони, в това число Германия, Италия, Австрия, Полша, Словения, Чехия, Унгария, Индия, Република Корея, докато страни като Естония, Хърватия, Босна и Херцеговина, Черна Гора, Молдова и Грузия.\r\nПодобно на България те също наемат павилиони са задължени да разработят и завършат цялостното им вътрешно оформление.\r\nГермания ще изгради своя павилион на площ от 4600 кв.м., като за участието си в ЕКСПО 2020 страната е отделила бюджет от 50 млн. евро . Същевременно федерална провинция Баден-Вюртемберг ще бъде представена с отделен павилион от 2000 кв.м.\r\nПавилионът на Индия ще се простира също на площ от над 4600 кв.м., като бюджетът само за строителството му е 50 млн. евро.\r\nСтрани като Словения с по-малки терени – 1550 кв. м., са планирали средства в размер на 9.7 млн. евро за изграждането на павилионите си, а бюджетите за участие на Полша и на Чехия възлизат съответно на 20 млн.евро и 12 млн. евро. Държавите с наети павилиони са предвидили бюджети от порядъка на 4 млн. евро (Естония) – 4.5 млн. евро (Хърватия) за своето участие. ", "date": "2019.06.12", "title": "България инвестира 6,8 млн. лв. за участието си в световно изложение  "}
{"url": "https://www.actualno.com/america/njakolko-stranni-smyrtni-sluchai-na-amerikanci-v-dominikanskata-republika-news_758194.html", "text": "    Американските власти се опитват да стигнат до дъното на вълна от на американски туристи в Доминиканската република, като броят на регистрираните смъртни случаи през последната година е нараснал до 6. За мистериозните инциденти съобщава Яху Нюз.      Трима души, чиито смъртни случаи са били потвърдени, са пристигнали на 25 май в Сан Педро де Макорис, морски курорт в южната част на карибската държава.   Миранда Шауп-Вернер, на 41 г., резервирала стая със съпруга си в хотел „Luxury Bahia Principe Bouganville“. Тя изгубила съзнание в деня на пристигането си, след като излязла на балкона. Жената не е могла да бъде събудена от съпруга си или от медицинския персонал на хотела и е починала.\r\nСинтия Дей (49 г.) и Едуард Холмс (63 г.) са отседнали в съседния хотел, „Grand Bahia Principe La Romana“. Двойката от Мериленд била намерена мъртва на 30 май в стаята си от персонала на хотела.  Според доминиканската прокуратура трите жертви са починали от дихателна недостатъчност и белодробен оток. Шауп-Вернер е получила също и сърдечен удар.\r\nНовината за смъртните случаи привлече вниманието и към по-ранни смъртни случаи на американски туристи на островни курорти, които не са добили публичност по това време - някои вече със заподозрени – които може би са част от една схема.\r\nСестрата на Ивет Моник Шорт заявила по телевизията във Филаделфия, че 51-годишната й сестра е починала миналия юни в „Bahia Princip“, след като е пила от минибара в стаята си.       Два други смъртни случая, които наскоро излязоха на светло, са се случили преди повече от година в „Hard Rock Hotel and Casino\" в курортния град Пунта Кана.\r\nРобърт Уолъс, 67-годишен гражданин на Калифорния, умира там на 14 април, след като пие скоч от минибара си и се разболява, съобщава племенницата му Клои Арнолд.\r\n\"Той започна да се чувства много болен, имаше кръв в урината и изпражненията си малко след това\", казва тя.\r\n45-годишният Дейвид Харисън е в същия хотел през юли 2018 г. Неговата вдовица, Доун Маккой, първоначално приема, че той е починал от инфаркт, както й е казано, но сега го оспорва.\r\n\"Когато всички тези хора започнаха да умират, аз си помислих:\" Как всички тези хора могат да умрат по същата причина като Дейвид? \" каза тя пред „Вашингтон пост“.      Стивън Бълок, адвокат на семейството на Дей, каза, че аутопсиите и тестовете на Дей и Холмс ще бъдат предоставени на службите в САЩ. Запитан за комуникацията с доминиканската полиция и властите, Бълок каза: \"Това е много, много трудно. Ние не знаем достатъчно и това е част от проблема. \"От полицията не получаваме почти нищо. Имаме репортери, които ни помагат в събирането на информация“, каза той пред АФП.\r\nМеждувременно двойка от Колорадо съобщи за CNN, че е страдала от главоболие, коремни спазми и диария, след като през юни 2018 г. в хотел „La Romana“ се натъкнала на силна миризма на химикали. Според тестове, извършени при завръщането им у дома, те може би са били изложени на пестициди, използвани срещу мравки и хлебарки. Двойката, която е подала жалба, счита, че продуктът се е разпространил чрез климатичната система. ", "date": "2019.06.12", "title": "Няколко странни смъртни случаи на американци в Доминиканската република"}
{"url": "https://www.actualno.com/asia/spored-indijski-ministyr-jenite-nad-30-g-ne-mogat-da-bydat-jertva-na-iznasilvane-news_758220.html", "text": "    Според индийски министър жените над 30 години не могат да бъдат жертви на изнасилване, пише The Independent.      Упендра Тивари смята, че жените трябва да се оплакват само от сексуално насилие, когато това се е случило, \"а не след години\".   Запитан относно сексуалните посегателства в държавата, министърът на горското стопанство и водните ресурси заяви пред журналисти, че случаите на изнасилване \"са различни по характер\", отбелязва информационна агенция \"Ани\". Ако има изнасилвано непълнолетно момиче, ние го смятаме за изнасилване. Но в някои случаи виждаме омъжени жени, които са на възраст от 30 до 35 години, това е друга природа\", счита Тивари.\r\nИзказването му предизвика редица остри коментари в социалните мрежи.   ", "date": "2019.06.12", "title": "Според индийски министър жените над 30 г. не могат да бъдат жертва на изнасилване"}
{"url": "https://www.actualno.com/starazagora/sled-5-chasova-borba-nad-10-lekari-spasiha-jivota-na-5-godishno-momche-news_758208.html", "text": "     Над 10 лекари от различни специалности работят за спасяването на 5-годишно момченце от Казанлък с тежка порезна рана на ръката в областта на китката и дланта. По време на игра със сестричката си те случайно чупят стъклото на интериорна врата в къщи . Парче от счупеното стъкло пронизва дясната ръка на детето и разкъсва основни връзки в областта на дланта и пръстите и предизвиква обилна кръвозагуба.      След като е отведен в с линейка в спешния кабинет на една от частните болници в Стара Загора, съдови хирурзи спират кръвозагубата и бързо сформират мултидисциплинарен лекарски екип, който се бори за живота и ръката на момченцето. Напълно прерязана е една от основните артерии на ръката му в областта на китката и дланта, един от важните нерви са прерязани сухожилията на 3-ти, 4-ти и 5-и пръст. На помощ идва и екип неврохирурзи от държавната университетска болница, които успяват да възстановят прекъснатите нерви на ръката на детето. Възстановена е прекъснатата артерия, а ортопед зашива прекъснатите сухожилия в ставния апарат.\r\nХирургическата операция продължава пет часа, а пет дни след инцидента - на 11 юни, детето е с възстановен на 95% двигателен обем на ръката . Според лекарите нервните структури на ръчичката са възстановени като флексия, екстензия и ротация на засегнатите пръсти и имат нормална чувствителност. Само в палеца момченцето чувства леко изтръпване, което лекарите очакват скоро да отшуми, а прогнозите са, че то ще възстанови ръката си напълно. ", "date": "2019.06.12", "title": "След 5-часова борба над 10 лекари спасиха живота на 5-годишно момче"}
{"url": "https://www.actualno.com/business/demokratichna-bylgarija-namesi-seriala-chernobil-po-temata-aec-belene-news_758232.html", "text": "    Управляващите вече пета година не изпълняват задълженията си за изпращане на отработеното ядрено гориво за преработка, а го трупат на площадката на АЕЦ \"Козлодуй\". Това я превръща в ядрено бунище, създаващо заплаха за националната сигурност. Същевременно предвидените средства за тази цел изчезват, средства за изграждане на крайно хранилище за високоактивните отпадъци не се събират. Това твърди в своя официална позиция \"Демократична България\", като позицията всъщност касае АЕЦ \"Белене\".      За \"Белене\" демократите наблягат, че площадката е в сеизмичен район и обръщат внимание на сериала \"Чернобил\" на HBO, а ако централата бъде направена, ще бъдат затворени действащи енергийни мощности. \"Бездействието на правителството вече изправя пред фалит ТЕЦ Марица Изток 2 –  гръбнакът на нашата електроенергетика и на енергийната независимост на страната\", настояват демократите. В началото на 2017 година обаче, на експертна кръгла маса зам.-изпълнителният директор на \"Мини Марица Изток\" , че геоложките запаси и ресурси на находището са за близо 2 млрд. тона, но индустриалният потенциал е по-малък и въглищата от Маришкия басейн могат да осигуряват светлина и топлина за още 30 години.   По въпроса със сеизмичността, демократите искат проверка дали наводнението отпреди 9 години на площадката на \"Белене\" не е увредило баластровата възглавница. Те искат и да започне разговор как да се продадат активите на проекта, който да бъде спрян. ", "date": "2019.06.12", "title": "\"Демократична България\" намеси сериала \"Чернобил\" по темата АЕЦ \"Белене\""}
{"url": "https://www.actualno.com/curious/facebook-njama-da-premahne-falshivo-video-na-zukyrbyrg-news_758223.html", "text": "    От Facebook заявиха, че няма да премахнат манипулативен клип на своя шеф Марк Зукърбърг от Instagram. Във видеото, което е фалшицирано, той благодари на тайни организации за своя успех, съобщава Би Би Си, цитирани от БГНЕС.      Видеото е „изключително фалшиво” и е създадено от софтуер, който използва снимки на човек, за да създаде видео с него. Подобно такова имаше за Барак Обама преди време.\r\nFacebook по-рано бе критикуван защо не са премахнали подобно фалшиво видео на говорителя на Белия дом Нанси Пелоси.\r\nПоследното решение на компанията включва обявяването на 500 нови работни места в Лондон, като тези служители ще се занимават с подобряването на сигурността на платформата.  От социалната мрежа казват, че много от тези постове ще бъдат използвани за създаването на софтуер, който да се учи и сам да засече и премахне зловредното съдържание публикувано в платформите. ", "date": "2019.06.12", "title": "Facebook няма да премахне фалшиво видео на Зукърбърг"}
{"url": "https://www.actualno.com/curious/3-te-zodii-koito-shte-sreshtnat-goljamata-lubov-v-kraja-na-tazi-godina-news_758127.html", "text": "    Напълно неочаквано, дори по никое време, когато сякаш вече всички опити да се влюбите са се изчерпали и може би вече нямате същия огън и ентусиазъм да разкриете душата и сърцето си… Точно тогава, когато вече планирате идните месеци и сте на съвсем друга вълна, чудото ще се случи…      Голямата любов е единствената любов, която всеки заслужава. Ето кои са зодиите, които съвсем скоро ще срещнат своята сродна душа!    Близнаци Скоро сте приключили дълга връзка и не се чувствате готови все още за нова любов. Много важен и интересен за вас човек се появява на хоризонта! Не го отблъсквайте, защото той има мисия да ви направи щастливи и ще се окаже много по-важен отколкото вие смятате. Не е задължително да започвате връзка сега и веднага, но дайте шанс и на себе, на любовта и на правилния човек да ви обича.Той ще ви докаже, че е вашата сродна душа.    Везни    От доста време ви се иска да усетите до себе си важен и сериозен човек, на когото можете да разчитате. В последни месеци и периоди връзките, в които се впускате не ви носят удовлетворението, което търсите. Това ви придава меланхоличен вид и ви кара да се чувствате объркани. Възлагали сте много надежди на хора, които са се оказали големи разочарования.    Звездите обаче са ви подготвили специална изненада точно в края на тази година. Всъщност тя ще се окаже щастлива и успешна за вас, въпреки трудностите. Голямата любов ще бъде до вас и ще ви дари в романтика, страст и смисъл.  ", "date": "2019.06.12", "title": "3-те зодии, които ще срещнат ГОЛЯМАТА ЛЮБОВ в края на тази година"}
{"url": "https://www.actualno.com/balkani/vuchich-pozicijata-na-sasht-i-francija-za-kosovo-mi-e-po-blizka-ot-tazi-na-rusija-news_758211.html", "text": "    В дневния ред на всички отговорни разговори за бъдещето на Косово трябва да бъде включена идеята за разграничение между сърбите и албанците, заяви президентът на Сърбия Александър Вучич в Белград, като напомни, че тази идея досега не е подкрепена нито от сръбската общественост, нито от Запада, предава руската агенция EA Daily, цитирана от \"Фокус\".      „Ако се мисли за някаква дългосрочна договорка (с албанците), тази тема при всички случаи ще бъде на масата за преговори. Умните хора трябва да решат този въпрос. Съжалявам, че не мога да направя това, а дори бих се радвал да поема върху себе си част от осъжданията на обществеността, защото съм уверен, че с помощта на постигнатото споразумение бих обезпечил свободата и сигурността на голяма част от Сърбия, дори и на нашите граждани в Косово и Метохия“, цитира думите на президента обществената телевизия РТС.   В същото време, подчерта Вучич, в международните среди няма изработено собствено решение на косовския проблем. По неговите думи, той задава всеки ден на западните партньори въпроса „Какво да правим с Косово?“, но не получава отговор.\r\n„Те си нямат понятие какво да правят Косово или с всеки друг въпрос, отнасящ се до Западните Балкани. Искат да предложат нещо, но не знаят какво. Казвам им директно, че те не могат да се договорят между себе си“, заяви държавният глава, като добави, че американците говорят едно с немците и друго с французите“.  „На мен ми е по-близко това, което казват американците и французите. Салвини (вицепремиерът на Италия Матео Салвини) има свое решение, руснаците също – и това е замразен конфликт“, продължи Вучич.\r\nСръбският президент разказа, че основната му идея се заключва в това, между албанците и сърбите да няма граници, за да може в региона да се движат свободно хора, стоки, услуги и капитал и за да могат косовските сърби да живеят в безопасност, а Белград да контролира и финансира здравеопазването и образованието в Северно Косово.   „Това винаги е било същността, но не е било интересно за никого, защото мнозина са виждали това като шанс за политическата им победа, т.е. за моето политическо поражение“, обясни сръбският лидер.    Руската агенция припомня, че по-рано Вучич обяви, че идеята му за „разграничение“ в Косово между сърбите и албнаците се е провалила, а е могла да донесе дългосрочен мир в региона на Западните балкани.\r\nПо време на последното си официално посещение в Сърбия през януари тази година руският президент Владимир Путин обяви, че Москва подкрепя постигането от Белград и Прищина на \"жизнеспособно и взаимно приемливо решение за косовско споразумение, основано на Резолюция 1244 на ООН\". ", "date": "2019.06.12", "title": "Вучич: Позицията на САЩ и Франция за Косово ми е по-близка от тази на Русия"}
{"url": "https://www.actualno.com/politics/vas-otkaza-da-sezira-konstitucionnija-syd-zaradi-evroshouto-na-peevski-i-karadajy-news_758248.html", "text": "    Пленумът на съдиите от Върховния административен съд, който се проведе днес, реши да не сезира Конституционния съд във във връзка с постъпила жалба от Десислава Петрова Иванчева, касаеща законността на избора на евродепутатите от ДПС. Решението на пленума беше взето с  гласовете на 53-ма въховни съдии от общо 71 присъствали.      Иванчева оспори избора на Атидже Байрямова Алиева-Вели и Искра Димитрова Михайлова-Коларова, който беше потвърден от ЦИК. Причината - те станаха евродепутати, след като Мустафа Карадайъ и Делян Пеевски се отказаха от постовете, а това стана след приключване на евроизборите и след като стана ясно, че са избрани. Според Иванчева това е нарушение на на чл. 57, ал. 2 от Конституцията - не се допуска злоупотреба с права, както и тяхното упражняване, ако то накърнява права или законни интереси на други. Иванчева счита, че зачетените от ЦИК заявления на Мустафа Карадайъ и Делян Пеевски да оттеглят по същество съгласието си за участие в изборите след провеждането на самите избори представлява институционално легитимиране на злоупотребата с пасивното избирателно право и с демократичните принципи на страната.   Почти същото беше , което се присъедини към жалбата. От \"Боец\" казаха, че изборното ни законодателство не предвижда такова заличаване, каквото стана с Пеевски и Карадайъ и заместване със следващите в листата, т.е. категорично има нарушение, защото отказ от място в Европейския парламент може да се представи само пред самия Европейски парламент, при това в определен срок. Преди това обаче избраните, ако са депутати, следва да напуснат позициите си и в националния парламент. ", "date": "2019.06.12", "title": "ВАС отказа да сезира Конституционния съд заради еврошоуто на Пеевски и Карадайъ"}
{"url": "https://www.actualno.com/curious/4-te-zodii-koito-shte-se-vlubjat-do-kraja-na-ljato-2019-news_758131.html", "text": "    Дошло е и вашето време за любов. Стига вече сте страдали, ще се влюбите и това ще промени живота ви. Това са , които ще се влюбят лудо до края на лятото.       Близнаци    Стига вече сте страдали по грешните хора. Време да е продължите напред и да отворите сърцето си за нови преживявания и емоции. Това лято ще бъде изключително силно за вас в личен план. Ще осъзнаете много от грешките си в любовта и няма да ги повтаряте така, както винаги сте правили досега. Ще срещнете човек, който ще ви накара отново да повярвате, че има добри и честни хора. Ще се влюбите и любовта ви ще бъде споделена. Дори ще се изненадате колко бързо се привързва към вас другия човек. Връзката ви бързо ще стане сериозна.    Лъв Грешните хора, които избирате в живота ви, са ви научили да гледате не само въшността, но и сърцето. Този важен урок, който вече сте разбрали, ще ви помогне да отсеете истинските хора, в които има шанс да се влюбите. Близък до вас човек ще се превърне от приятел в нова любов. И двамата ще бъдете разочаровани от някого и споделянето на тези емоции ще ви сближи по необикновен начин. Първата ви целувка ще бъде най-незабравимата досега, а любовта, която ще пламне, ще промени живота ви и ще ви донесе мечтаното щастие.         ", "date": "2019.06.12", "title": "4-те зодии, които ще се ВЛЮБЯТ до края на лято 2019"}
{"url": "https://www.actualno.com/crime/petko-dulgerov-e-poluchil-infarkt-news_758121.html", "text": "    Петко Дюлгеров, бивш кмет на район Младосновен свидетел в процеса срещшу Десислава Иванчева и Биляна Петрова, е , предава frognews.bg, позовавайки се на свои източници.      В момента Дюлгеров е в тежко състояние в болница и лекарите споделят, че е слабо контактен и едва говори.\r\nПрипомняме, че срещу Иванчева и Петрова под предлог, че е са били дадени под натиск в присъствието на служебен адвокат, който не е бил упълномощен от него.   Десислава Иванчева чрез своя профил във фейсбук, като направи връзка между случая с Дюлгеров и този на Михаил Михов, известен като \" \".  Очаквайте подробности!     ", "date": "2019.06.12", "title": "Петко Дюлгеров е получил инфаркт"}
{"url": "https://www.actualno.com/art/vijte-izlojbata-maybe-its-not-about-a-happy-ending-maybe-its-about-the-story-news_758233.html", "text": "    От 14-ти юни до 30-ти юли, Галерия и зала “Оборище 5” показва за първи път в България самостоятелна изложба на Тhe Connor Brothers. Селектирани са 20 оригинални творби на хартия, за създаването на които са използвани ситопечат, маслен пастел, смесени акрилни техники, ръкописни намеси, колажи и др. Българската публика ще види голямоформатни творби от последната година: Conformity Is The Last Refuge, I Don’t Care What Anybody Says About Me, и съвсем новите I Know I’m Paranoid, The First Thing I Do In The Morning, Call Me Anything But Ordinary и далата заглавието на изложбата: Maybe It’s Not About A Happy Ending – направо от студиото на художниците в Лондон. Селекцията е направена специално за представянето на Тhe Connor Brothers  в София.      Изложбата на The Connor Brothers се случва в България и със специалната подкрепa на RANGE ROVER EVOQUE, които по време на изложбата ще представят своя нов феноменален автомобил за града. Изискан и прецизен екстериорен дизайн, изпипани до съвършенство елементи и изключително внимание към детайлите ви пренасят в оазис по средата на забързания град. Вечният британски стил среща модерните форми, за да представи своята концепция за съвремнния начин на живот.\r\nThe Connor Brothers стават известни в арт средите като мистериозни американски близнаци – Франклин и Брендън Конър, които са отгледани заедно с други известни деца като актьорите Ривър и Хоакин Финикс при екстремни условия от таен християнски култ, известен като “Семейството”. Братята Конър успяват да избягат в Бруклин, където започват да създават арт произведения, чрез които осмислят света, от който са били лишени преди. През oктомври 2014 става ясно, че образите на Франклин и Брендън, всъщност са били мит и че The Connor Brothers, всъщност са арт дилърите Джеймс Голдинг и Майк Снийл (James Golding и Mike Snelle), които са станали художници.\r\nКартините на Тhe Connor Brothers са сатирични и хумористични по природа. Те изследват мъгливите граници между истина и фикция. Измислени, винтидж корици на книги, най-често взаимствани от британската литературна класик и от любовни романи. Художниците възпроизвеждат кориците като големи акрилни или маслени платна, сменяйки заглавията на книгите с техни собствени текстове като променят посланията, но в подкрепа на контекста.  Тhe Connor Brothers са търгувани на аукциони в Кристи’с и Бонхам’с заедно с Банкси и Деймиън Хърст. Техни творби са били продавани на множество арт фестивали в Лондон, както и в топ галерии в Ню Йорк, Лондон, Лос Анджелис, Дубай и Сидни. През декември 2017 дебютират и на Арт Базел Маями. Tехни фенове са Принц Хари и Меган Маркъл, които наскоро подаряват работа на Тhe Connor Brothers за сватбата на свои близки приятели.\r\nРекордна цена постигат за тяхна картина на аукцион през 2016 г. Техни творби се намират в най-големите публични и частни колекции, сред който: The Victoria Albert Museum, Лондон, The Penguin Books Art Collection, The Niarchos Collection, The Omer Koc Collection и други. Цените за произведенията на Тhe Connor Brothers са все още достъпни, но тенденцията е към бързо покачване. Това е показател за високата им художествена стойност и инвестиционен потенциал.\r\nПо покана на директора на Галерия и Зала “Оборище 5” – Деница Атанасова-Гергова Тhe Connor Brothers ще пристигнат за среща с ценители и почитателите на изкуството им в края на месец Юни. Те заснеха свое видео послание, което ще бъде показано при откриването на изложбата тази седмица.    В рамките на Maybe It’s Not About A Happy Ending, Maybe It’s Аbout The Story, Галерия и Зала “Оборище 5” ще представи и творби на други световноизвестни имена в съвременното британско изкуство, сред които Деймиън Хърст, Марк Куин и Сър Питър Блейк.\r\n________________________________________________________________________ Галерия “Оборище 5” е наследник на известната Галерия за модерно изкуство, която през годините реализира хитови изложби на Пабло Пикасо, Салвадор Дали, Хуан Миро, Анди Уорхол, Деймиън Хърст и др. Бидейки уникална за България и Източна Европа, Галерията и нейният създател Деница Атанасова-Гергова продължават да работят и промотират световни автори пред българската публика. Галерия “Оборище 5” е единственото място в България, в което творби на световноизвестни художници не само могат да бъдат видени, но и да бъдат закупени. София, ул. “Оборище” №5   Работно време:\r\nВторник - неделя 10:30 - 18:30 ч. ", "date": "2019.06.12", "title": "Вижте изложбата Maybe It’s Not About A Happy Ending, Maybe It’s Аbout The Story"}
{"url": "https://www.actualno.com/pleven/mejdunarodna-ekoorganizacija-pusna-nad-20-000-malki-esetri-v-dunav-kraj-belene-news_758065.html", "text": "    Международната природозащитна организация WWF пусна в Дунав край Белене над 20 000 тримесечни рибки от вида руска , който е застрашен от изчезване. Рибките са закупени със съдействието на WWF Австрия. Те са с доказан дунавски произход, съобщиха от екоорганизацията.      Дунавският произход на пуснатите руски есетри е важен за тяхното приспособяване към особеностите на околната среда. Той е и гаранция, че местните популации не са изложени на допълнителен риск. Есетрите са отгледани в аквакултури в условия, които наподобяват условията на речната екосистема. Рибите са достигнали възраст, при която са по-малко уязвими и имат шанс да оцелеят по дългия им път до Черно Море, поясниха от WWF България.\r\nЕкоорганизацията призовава рибарите по Дунав да пазят малките рибки – ако се заплетат в мрежите им, да бъдат освободени и върнати веднага в реката. WWF припомня, че в момента в сила е пълна забрана за улов на есетри в Дунав и Черно море и всеки продукт от дива есетра е незаконен.   ", "date": "2019.06.12", "title": "Международна екоорганизация пусна над 20 000 малки есетри в Дунав край Белене"}
{"url": "https://www.actualno.com/society/3-872-bezstopanstveni-kucheta-sa-osinoveni-prez-minalata-godina-news_758115.html", "text": "    През миналата година са заловени 21 721 кучета, от които 3 872 са осиновени. Най-голям е процентът на осиновени кучета в областите Бургас, Добрич, София град, Стара Загора и Русе. Това става ясно от приетия от      Правителството отчет за изпълнение на общински програми за овладяване на популацията на безстопанствени кучета на територията на България за периода януари-декември 2018 г. Регистрираните приюти са 52, с 5 повече от 2017 г. Общият брой на преброените бездомни кучета е 26 199.   Само 10 от 265 общини в страната нямат приети общински програми за овладяване популацията на кучетата. Съгласно Закона за защита на животните, съответната Областна дирекция по безопасност на храните налага административна глоба или издава предписание. ", "date": "2019.06.12", "title": "3 872 безстопанствени кучета са осиновени през миналата година"}
{"url": "https://www.actualno.com/sofia/kontrera-se-zajade-s-bnr-bnt-ndk-i-glavno-muftijstvo-za-neplateni-danyci-ndk-otricha-news_758259.html", "text": "    Общинският съветник от ВМРО в София Карлос Контрера обяви, че БНР пет години не е плащало задълженията си към Столична община, след като  разполага с целева субсидия, която се превежда на радиото ежегодно от  държавата. Това показвало постановление на Софийска градска прокуратура.      Всъщност обаче с постановлението се отказва наказателно производство за престъпления по чл. 254а от Наказателния кодекс (НК). Този текст касае нарушението на бюджетен закон или подзаконов акт по прилагането му се разпореди с бюджетни средства или със средства с целево предназначение не по предназначението им.   Контрера обаче твърди, че БНР години наред не декларирало имотите си, въпреки че законовият срок е двуседмичен от датата на възникване на промяна в обстоятелства. По думите му, от БНР се изненадали, че имали да плащат такса смет, въпреки че не са плащали години наред. \"Очевидно са разчитали, че по силата на някакво обстоятелство \"свише\" са освободени от публични задължения. Абсурдът стига до там, че представители на държавното радио твърдят, че не им било известно, че имат публично задължение да плащат данъците си и такса смет\", казва Контрера.\r\nОбщинският съветник казва и, че е има възложена ревизия на БНР - от февруари 2019 г. по отношение на дължими местни данъци и такси. И се възмущава, че радиото е получило финансиране, от Столична община по програма \"Култура\" за два свои проекта.  Според общинския съветник от ВМРО е необходимо да се приемат от Народното събрание няколко поправки в Закона за местните данъци и такси и в Закона за публичните финанси, чрез които подобни злоупотреби от държавни структури или от структури на държавна издръжка да се прекратят. \r\nОсвен това, Контрера обръща поглед и към БНТ, НДК и Главното мюфтийство  за неплатени местни данъци и такси, понеже имало такива сведения - \"че  от години хитруват и не си плащат задълженията\". В своя официална позиция обаче НДК казва следното: \" \"    ", "date": "2019.06.12", "title": "Контрера се заяде с БНР, БНТ, НДК и Главно мюфтийство за неплатени данъци, НДК отрича"}
{"url": "https://www.actualno.com/society/benatova-i-shikerova-sa-s-prekrateni-trudovi-dogovori-s-nova-televizija-news_758118.html", "text": "    Две от знаковите телевизионни лица в България - Миролюба Бенатова и Генка Шикерова вече не са с трудови договори с Нова телевизия. Това в своя публикация, като казва, че и Бенатова, и Шикерова са потвърдили.      Според информацията, договорите на двете са прекратени още в петък (7 юни). Това се случва след информацията, че на Бенатова, Шикерова и колегата им Марин Николов от новото ръководство на Нова - или подписват т.нар. авторски договори, или се разделят, но не могат да останат на трудов договор. Авторските договори предполагат възможност телевизията да отказва теми и разработки или да налага такива, дори с условие за санкции при липса на желание на журналиста да я разработи, а освен това не се плащат осигуровки като при трудовите. Аргументът, ползван от телевизията за предложената промяна обаче е, че по този начин се оптимизират разходи, а и така разследващите журналисти \"ще имат повече свобода да работят\".\r\nИнтересен факт е, че само преди 4 часа Бенатова е пуснала във Facebook връзка към своя разработка за Нова телевизия - един от последните ѝ материали.   Припомняме, че през април \"Адванс медиа груп\" на братята Кирил и Георги Домусчиеви и MTG финализираха продажбата на \"Нова Броудкастинг груп\". Сделката беше одобрена и от Комисията за защита на конкуренцията, а председател на съвета на директорите на \"Нова Броудкастинг груп\" стана Георги Домусчиев. За изпълнителни директори на компанията бяха назначени досегашните прокуристи Вяра Анкова и Николай Андреев.\r\n\"Нова Броудкастинг груп\" АД притежава най-голямата и водеща медийна група в България. В портфолиото ѝ влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България.\r\nНова телевизия вече напуснаха редица журналисти и продуценти, сред които  Цветомир Семов, Диана Димова, Марина Цекова и Елена Гюрова. Това обаче не са единствените промени - най-значимата беше в ръководството на \"Нет Инфо\" АД, което е част от \"Нова Броудкастинг груп\". От там си тръгна главният изпълнителен директор Христо Христов - при това не по свое желание и след като главния редактор на Gong.bg , който беше освободен. А ексклузивно следното за развитието на нещата: \"Те ми казаха - ако не го освободиш, ще освободим теб\".     ", "date": "2019.06.12", "title": "Бенатова и Шикерова са с прекратени трудови договори с Нова телевизия"}
{"url": "https://www.actualno.com/cinema/izlychvat-filma-na-leonadro-di-kaprio-za-klimatichnite-promeni-news_758130.html", "text": "    Документалният филм \"Лед върху огън\", режисиран от Лейла Конърс и продуциран от Леонардо ди Каприо, чийто глас води зрителя през цялото време, ще бъде показан на 4 юли от 22:35 часа по HBO.        Спиращата дъха лента, заснета из целия свят, задава въпроса: Обратими ли са климатичните промени? Разглежда многото начини, чрез които можем да намалим вредните емисии и да отстраним въглерод от атмосферата, за да понижим глобалната температура, особено сега, когато сме изправени пред опасно високи нива на метан. Наложително е да спрем климатичните промени, но дали е прекалено късно? Или е предизвикателство, което трябва да приемем? Имаме ли необходимите креативност, изобретателност, далновидност и технологии, за да възвърнем баланса? \"Науката ни казва, че настоящата климатична криза е проблем, който сме създали сами, но също така именно тя може да даде и отговорите за решаването му\", споделя Леонардо ди Каприо. Филмите, посветни на климатичните промени, са трудни за гледане и повечето хора не искат да се изправят лице в лице с това, което се случва глобално, защото ги потиска. \"Лед върху огън\" поставя и въпроса защо подсъзнателно игнорираме темата и защо повечето хора не искат да се замислят над нея. Наред с проблемите, показва и конкретни мерки, с помощта на които можем да обърнем процеса.   \"С екипа ми и HBO в този документален филм даваме глас на учените и изследователите, които работят неуморно ден след ден на първа линия в борбата с климатичните промени . Искахме да създадем филм, който подчертава красотата и уникалността на живота на земята и в същото време вдига показва посоката на решенията по отношение на възобновяемата енергия и намаляването на въглеродните емисии. За разлика от други филми по темата, този има за цел не да покаже последиците, ако не променим поведението си, а да покаже как с помощта на отдадени учени можем да подобрим нещата. Надявам се, всеки който го гледа да се вдъхнови и да предприеме дори малко действие, за да защити нашата красива планета\", споделя Леонардо ди Каприо.\r\nНай-малкото, което може да направи всеки един от нас, е да спре поне за миг да игнорира темата и да се информира. \"Лед върху огън\" няма да ви остави безнадеждни, а напротив, ще ви вдъхнови.       ", "date": "2019.06.12", "title": "Излъчват филма на Леонадро ди Каприо за климатичните промени"}
{"url": "https://www.actualno.com/europe/poreden-arest-za-aleksej-navalni-news_758148.html", "text": "    Основателят на Фонда за борба с корупцията Алексей Навални е задържан по време на шествие в подкрепа на журналиста в Москва. Освен него към момента са задържани близо 100 души, съобщи meduza.io      По данни на очевидци полицията грубо дори и към жени.   Маршът в защита на Иван Голунов започна около обяд. Участниците в шествието планираха да стигнат до сградата на министерство на вътрешните работи. Градските власти на Москва не са дали разрешение за протеста. ", "date": "2019.06.12", "title": "Пореден арест за Алексей Навални "}
{"url": "https://www.actualno.com/europe/gradushka-kato-portokal-udari-slovenija-news_758134.html", "text": "    Град с размер на портокал, удари южните части на Словения снощи, причинявайки , предаде БГНЕС.      Словенският национален спешен център съобщи, че са нанесени значителни щети в Кочеве и Черномел, както и в Рибница и Кудрезица.   Според медиите в Любляна, 79 пожарни бригади са помагали на местното население в засегнатите райони. ", "date": "2019.06.12", "title": "Градушка, като портокал удари Словения"}
{"url": "https://www.actualno.com/actualno/zashto-ne-se-sybirat-parite-za-lechenieto-na-mimi-news_758050.html", "text": "     е дете със и е болна от левкемия. За нея шанс има. Остават да се съберат още над 100 хиляди евро. Но не се събират, а времето тече и показателите на Мими се влошават. Преди дни за два дни бе събрана невъобразимата сума за лечение на бебе Калина. Тя трогна мнозина.      Тогава излязохме с да помогнат не само на нея, а и на другите болни български деца.  Призивите за помощ за спасяване на живот, за рехабилитация, за помощни средства на нуждаещите се деца и техните семейства да безброй. Вчера една майка пусна поредният пост с призив за помощ за болни деца, който започваше с думите: \"Зная, че ви омръзна...\" Какво искам да кажа с този текст ли? Нищо ново. Просто още един начин сметката за събиране на средства да се види и да бъдат внесени пари по нея.  Уморени сме, омръзна ни, но няма да спрем, защото всяко дете болно или не, момиче или момче, със Синдром на Даун или без има право на живот. И така още веднъж - BG34RZBB91551007617418\r\nBic:RZBBBGSF Райфайзен банк    София\r\nМария Иванова Иванова\r\nПей пал:espisfpp@gmail.com\r\nПрофил на  ", "date": "2019.06.12", "title": "Защо не се събират парите за лечението на Мими?"}
{"url": "https://www.actualno.com/prasspress/nova-televizija-nov-kysmet-news_758149.html", "text": "    Със смяната на собствеността в Нова телевизия започнаха движения и размествания.      След като Кирил Домусчиев пое тежката медийна корона, водещи журналисти от спортния сайт Gong.bg, който е част от медийния пакет на “Нова броудкастинг груп”, напуснаха медията заради “първи признаци на редакционна намеса”. Заради тези признаци първи си тръгна главният редактор Николай Александров, а след него още няколко човека солидарно прекратиха сътрудничеството си.\r\nВятърът на промените в Нова телевизия промени статута и договорите на разследващите журналисти Генка Шикерова, Миролюба Бенатова и Марин Николов. Тримата били извикани на разговор с предложение да станат нещо като фрилансъри без трудови договори, да си произвеждат свободно и независимо разследвания, и да ги предлагат на телевизията, а тя евентуално да ги закупи или не. Това означаваше, че разследващите журналисти на Нова вече не са точно на Нова и всичко, което предприемат, ще трябва да правят на свой риск и от свое име, а не от името на голяма телевизия - разликата е сериозна. A после Шикерова и Бенатова бяха освободени.\r\nОще преди да се финализира сделката за Нова спря да се излъчва в ефир сатиричното шоу “Господари на ефира” - договорът им изтече в края на миналата година, преговорите за нов ангажимент се проточиха и в края на миналия месец шоуто обяви, че емигрира в интернет, където ни чакат много смях и разследвания.  В рекапитулация - новата Нова се поостърга откъм разследвания и сатира, а в присъдружния спортен сайт водещи журналисти сами си плюха на петите.\r\nНо всичко това едва ли има връзка с интересите на новия собственик в спорта и взаимодействията му с голямата политика, където ту го замолват за някоя взаимна услуга, ту му подсказват деликатно, че могат и да го преджобят. Стара телевизия - проверена работа     На бала на КРИБ, където имаше много блясък и лукс, по килима мина и теоретикът на индустриалната държава Бойко Борисов, който се нареди за фото и тв сесия с новия собственик на Нова Кирил Домусчиев, като свойски го окуражаваше: - Към кои камери ще гледаме сега? Айде ти гледай Нова, аз ще гледам bTV! Има ли тук някакъв подсъзнателен намек, няма да ровим, понеже то и в надсъзнанието на Борисов е проблематичен разборът.\r\nИ преди всичко в текущите дни погледите на Борисов и емисарите му са насочени към БНТ, тъй като на 5 юли ще се проведе избор на нов генерален директор, след като старият Константин-Коко Каменаров прекрати мандата си предсрочно заради шофиране след употреба на “Златен корен”. Така обясни бившият гендир наличието на известни промили алкохол в организма си, когато бе заловен от органите на правовия транспортен ред - пил лековита настойка със спиртен извлек и скочил да шофира по неизбежност. Тая сага завърши с условна присъда и оставка на Каменаров от БНТ заради действия несъвместими с генерал-директорския морал.\r\nЗатова сега СЕМ ще избира нов началник на телевизора.   Сред кандидатите се забелязват такива легенди като вечния кандидат Радослав Главчев - човек с дълга бяла брада, чиито идеи за развитието на телевизията последния път СЕМ отказа дори да изслуша.\r\nДруга легенда от кандидатите е Къци Вапцаров - Баща на развлекателните игри на щастието в българския ефир, звезда от риалити формати за ВИПове и разказвач на вицове с ретроактивно действие. Неговата кандидатура е също вид развлекателно шоу и игра на късмета със съмнителна печалба. Както е казала латинската култура - шансът обича смелите.\r\nРазбира се и по-големи смелчаци могат да се намерят, като например другите кандидати за шеф на БНТ - журналиста Сашо Диков, който от известен брой години се занимава с медиен гърмеж по Борисов-Пеевски-Цацаров, и конкурента му Емил Кошлуков , който се занимава с не това.\r\nКато сметнете от три пъти кой има по-големи шансове, може да направим и още една сметка.\r\nВсеки стар директор оставя като стар завет финансови кратери на новия началник на телевизията. Тия дни “Капитал” изчисли, че Каменаров е малък рекордьор на финансовия фракинг в БНТ и оставя на наследника си баланс от минус 50 млн. лв.\r\nСега математици и финансисти се опитват да ги обърнат в “Златен корен” или да си представят оргия от удовлетворени продуцентски претенции и глезотийки. ", "date": "2019.06.12", "title": "Нова телевизия - нов късмет"}
{"url": "https://www.actualno.com/sofia/sprjana-e-toplata-voda-v-tri-kvartala-i-chast-ot-centyra-na-sofija-news_758059.html", "text": "    Авария доведе до спирането на топлата вода в кв. \"Гевгелийски\", \"Западен парк\" и \"Красна поляна\", както и част от центъра на София, а именно районът между между: бул. \"Витоша\", ул. \"Солунска\", ул. \"Граф Игнатиев\",ул. \"Г.С. Раковки\" ул. \"Иван Вазов\", ул. \"Княз Алекснадър I\", ул. \"Алабин\".      От \"Топлофикация-София\" съобщиха, че се работи по отстраняването на аварията, но не дадоха информация кога се очаква да бъде възобновено топлоподаването.    ", "date": "2019.06.12", "title": "Спряна е топлата вода в три квартала и част от центъра на София"}
{"url": "https://www.actualno.com/asia/razpuskane-po-kitajski-bijat-figurka-na-trymp-s-chuk-po-glavata-video-news_758132.html", "text": "    Може да е най-нетехнологичният продукт на изложение за електроника в китайския град Шанхай, но макетът на главата на президента Доналд Тръмп може би отприщва най-силната физическа реакция от посетителите на фона на , информира АФП.      Щандът на изложението Consumer Electronics Show Asia (CES Asia) се представя като място за намаляване на стреса, където можете да ударите с чук глава, която е с образа на президента на САЩ.     Прототипът обаче не е за продажба, а само за временно ползване.  \"Би било по-добре, ако можех да използвам ръцете и краката си. Мисля, че чукът не е достатъчен\", коментира 31-годишен посетител. ", "date": "2019.06.12", "title": "Разпускане по китайски: Бият фигурка на Тръмп с чук по главата (ВИДЕО)"}
{"url": "https://www.actualno.com/vraza/lekari-ot-bjala-slatina-podpraviha-dokumentacija-s-cel-da-poluchat-pari-ot-zdravnata-kasa-news_758029.html", "text": "    Служители от сектор „Противодействие на икономическата престъпност“ във Враца са проверили 3 лекарски кабинета – един в гр. Бяла Слатина и два -  в села от община Бяла Слатина, съобщиха от ОД на МВР Враца. Двама са лекарите, които приемат пациенти на посочените места.  При проверките са намерени и иззети 55 амбулаторни листове на пациенти , подписани и подпечатани от двамата лекари, с положени подписи за пациенти, удостоверяващи извършени медицински прегледи за времето от 05.03.2019 г. до 12.03.2019 г.      Проверката установява, че в този период  лекарите са били извън страната, а пациентите  отказват да са посетили медиците на посочените дати. Освен това отричат  положените подписи и заявяват, че не са техни.\r\nСпоред разследващите полицаи,  документи са отчетени пред РЗОК във Враца с цел получаване на средства от бюджета на Касата. Работата по случая продължава.   ", "date": "2019.06.12", "title": "Лекари от Бяла Слатина подправиха документация с цел да получат пари от Здравната каса"}
{"url": "https://www.actualno.com/curious/makron-shte-izprati-nov-dyb-na-trymp-tyj-kato-starijat-izsyhna-news_758045.html", "text": "    През април 2018 г. президентите на Франция и САЩ, в присъствието на първите дами на двете страни, засадиха дъб в градината пред Белия дом. След като наскоро стана ясно, че дървото е изсъхнало, френският държавен глава Еманюел Макрон сподели, че ще изпрати друго дръвче на Доналд Тръмп, съобщава германският вестник BILD, цитиран от агенция \"Фокус\".      Макрон подари дъб на американския си колега по време на държавната си визита в САЩ миналата година. Дървото бе възприемано като символ, а изсъхването му – като лошо знамение.   Френският президент обаче е прагматик. Запитан за изсъхналия дъб, той увери пред швейцарската телевизия SRF: „Ще изпратя друг, това не е драма!\"\r\nДървото трябваше да символизира приятелството между двете страни: То е от северна френска гора, в която над 2000 американски войници са били убити по време на Първата световна война в борбата срещу германците. Тръмп и Макрон посадиха дъба заедно, което бе демонстрация на доброто сътрудничество между двамата президенти.  „Но дори едно дърво не може да емигрира в САЩ толкова лесно“, коментира изданието, като определя „кончината на дъба“ като символ на тревожните отношения между САЩ и европейците. Макрон категорично отхвърли подобно тълкувание. „Не трябва да виждате символ, когато няма такъв\", категоричен бе френският президент. ", "date": "2019.06.12", "title": "Макрон ще изпрати нов дъб на Тръмп, тъй като старият изсъхна"}
{"url": "https://www.actualno.com/varna/sled-incident-okryjna-bolnica-vyv-varna-veche-s-nov-asansior-news_758077.html", "text": "    В края на миналата година а и рани осем души . Двама от пострадалите бяха пациенти на неврологията, а другите шестима бяха придружители на лекуващи се в здравното заведение. За щастие, нямаше сериозно пострадали и хората бързо се възстановиха. До инцидента се стигнало след счупена част от подемащото устройство. След като тръгнал от първия етаж, асансьорът почти веднага започнал да пропада. Благодарение на бързи реакции, всички пътници са извадени без тежки последствия.      Няколко месеца след инцидента, болницата вече си има чисто нов асансьор . Това съобщи директорът на лечебното заведение д-р Красимир Петров. Новото съоражение е подменено с помощта на отпуснатите от министерството на здравеопазването 150 000 лв. Д-р  Петров заяви, че в старата сграда на болницата има нужда от още три асансьора и подмяна на фасадата. ", "date": "2019.06.12", "title": "След инцидент, Окръжна болница във Варна вече с нов асансьор"}
{"url": "https://www.actualno.com/politics/dps-opredeli-kato-div-populizym-subsidii-po-edin-lev-no-predloji-nulevi-news_758063.html", "text": "    Не приемаме подхода за намаляване на партийната субсидия – ако ще има промяна на модела, това трябва да се случи след дискусия.      Това каза народният представител от ДПС Йордан Цонев по време на дебатите по промените в Закона за държавния бюджет за 2019 г. на първо четене, с които се преизчислява партийната субсидия от 11 лв. на 1 лв. за получен действителен глас.   Според него това е див популизъм , който ще има тежки последици за политическия живот . Той допълни, че между двете четения ще бъде 0 лв.\r\n„Щом има обществено недоволство, че партиите получават обществено финансиране. Щом вие смятате, че да кажем истината на хората е непопулярно и трябва да си пазим имиджа – нямате проблем с ДПС.  Ние ще предложим да отпаднат всички ограничения, да се разреши на политическите партии да набират дарения“, каза още Цонев. Депутатът попита кога са проведени консултациите с политическите партии. „Как тогава стигнахме до извода за 1 лв. или за 5-е лв., които ще ни предложат тези дни“, допълни още Цонев.\r\n„Темата за субсидирането на политическите партии не е от вчера“, каза Цонев и отчете, че тази тема е отпреди 2001 г.   „Искам да припомня, тъй като съм участник в процеса, че субсидирането на политическите партии от бюджета, се случи след една много дълга и задълбочена дискусия“, посочи още Цонев.    „Тогава се започна с 1 лв. на глас, но се оставиха възможностите за финансиране, извън бюджета. Постепенно с течение на годините през 2004 г. се прие 1% от минималната работна заплата и след това, когато се случи добрия растеж в икономиката през годините 2004-2008 г. бяха направени още две стъпки, за да се стигне до 12 лв., което беше финансирането, когато ГЕРБ дойде на власт“, каза Цонев.\r\nТой попита как се харчат партийните субсидии. Депутатът от ДПС коментира, че парите от субсидиите се харчат прозрачно.\r\n„Нивото на контрол, което се осъществява върху разходите на политическите партии относно парите, получени от финансиране е възможно най-високото в държавата и в ЕС“, допълни още Цонев. Той посочи, че в Европа финансирането на партиите е публично от бюджета.    ", "date": "2019.06.12", "title": "ДПС определи като \"див популизъм\" субсидии по един лев, но предложи нулеви"}
{"url": "https://www.actualno.com/politics/tatjana-doncheva-dochuh-che-za-nov-glaven-prokuror-se-sprjaga-emil-radev-news_757981.html", "text": "    \"Проблемът с избора на не е, че предложенията са политически. Проблемът е, че ГЕРБ си избират главен прокурор, който да им пази гърба. Иван Гешев и Пламен Георгиев трябва да престанат със слугинажа и безобразията, които вършат. Те трябва да разберат, че ГЕРБ не ги броят за нищо. Колкото повече двамата продължават да действат по този начин, толкова повече се отдалечават от Лаура Кьовеши. Дочух, че за нов се спряга бившият евродепутат от ГЕРБ Емил Радев. Нямам представа как ще го изиграят това.\" Това каза лидерът на \"Движение 21\" Татяна Дончева в интервю за bTV.      По думите ѝ \"ГЕРБ получиха добър резултат на . Проблемът е, че нищо чудно председателят на ЕК може да не бъде от ЕНП. Не е сериозно да се предлага за еврокомисар. Малката коалиция ще се разклати при една евентуална сделка за F-16. Засега Красимир Каракачанов тупа топката добре в центъра, но да видим как ще продължи да се справя. Волен Сидеров ще се обърне срещу правителството при сделка за американските изтребители. Тази сделка ще накара и Марешки да се обърне срещу кабинета и тогава няма да е ясно как ще излязат гласовете.\"   Дончева коментира още, че на \"БСП е необходимо спокойствие, но при едно запазване на статуквото това няма как да се случи. На мен ми е пределно ясно, че областните ръководства на БСП няма да пускат тези декларации за подкрепа, ако не им е подсказано от \"Позитано\" 20.\"\r\nСпоред нея \"БСП трябва да плати цената за ерата \"Станишев\". Те още не знаят колко е тежка тази цена. Цялата партия ще плати цената и това няма да приключи с настоящия Конгрес, а ще продължи още години напред. Възможности за формиране на формации срещу ГЕРБ трябва да има, но дали това ще се случи до септември не мога да преценя. Мая Манолова е една нелоша кандидатура. Може да се търси и фигура извън политическите среди, някой технократ. Не мога да говоря от името на другите, но ако Мая Манолова не получи сериозна политическа подкрепа и организация, има възможност тя да се провали.\"   ", "date": "2019.06.12", "title": "Татяна Дончева: Дочух, че за нов главен прокурор се спряга Емил Радев"}
{"url": "https://www.actualno.com/starazagora/izliza-klasiraneto-za-pyrvi-klas-i-podgotvitelni-grupi-v-kazanlyk-news_758060.html", "text": "    Родителите на деца, които ще бъдат в първи клас и подготвителни групи в училищата в Казанлък, могат да проверят класирането за първи клас и за подготвителните групи .       ще става . На 17 юни няма да се извършва заради провеждането на Националното външно оценяване в VІІ клас по български език и литература и според изискванията училищата ще са затворени за достъп на външни лица.   Класираните деца ще се записват само при наличие на пълен комплект от документи, декларирани в заявлението. Ако се установят несъответствия или неактуалност на заявените данни, детето няма да бъде записано и отпада от приема, но може да участва в следващите класирания с нов входящ номер и ново заявление. Всички заявени данни (промяна в обстоятелствата) могат да бъдат актуализирани само в срока за регистрация/редакция на заявленията, онлайн във форма за редакция на вече подаденото заявление и на място в училищата, където е подадено първоначално заявлението, без да се губи получения вече входящ номер. Определящ за окончателното класиране е последният вариант на заявлението.   ", "date": "2019.06.12", "title": "Излиза класирането за първи клас и подготвителни групи в Казанлък"}
{"url": "https://www.actualno.com/crime/zastreljaha-mechka-v-zemlishteto-na-s-raduil-news_758062.html", "text": "    Около 16.30 часа вчера в РУ - Самоков се получил сигнал за забелязан труп на мечка в землището на с. Радуил. Това съобщиха от ОДМВР - София. Местопроизшествието е посетено от дежурна оперативна група. При огледа е установен трупът на кафява мечка на около 4-годишна възраст.      При извършената на място аутопсия от ветеринарен лекар е установена огнестрелна рана в областта на гърдите. Тялото на животното е предадено на служители на Българската агенция по безопасност на храните. По случая е образувано досъдебно производство за престъпление по чл. 325Б от НК.    ", "date": "2019.06.12", "title": "Застреляха мечка в землището на с. Радуил"}
{"url": "https://www.actualno.com/viewpoint/partijnata-subsidija-da-stane-minus-10-leva-news_758053.html", "text": "    Надпреварата за свалянето на партийната субсидия започна вълнуващо. Щастливият от изборната си победа и прескочил трапа на \"Апартаментгейт\" Борисов реши да се отдаде най-сетне на популисткия ход да изпълни желанията от референдума на Слави Трифонов (друг е въпросът защо го направи чак сега). Както той, така и останалите ключови фигури от ГЕРБ, прокарват цялата идея с едно особено настроение, което гласи следното: \"Като цяло знаем, че е популизъм, даже сме сигурни, че е, обаче толкова ни дойде ищаха след последните избори, че ще я направим тази работа, за да спечелим и бъдещите местни, а от там до парламентарните вече, работата е опечена\".      Премиерът правилно усети, че тъкмо сега е моментът да нагнети допълнително престижа си, след като се оказа, че може да печели и без Цветанов. А още по-интересното е, че днес Делян Пеевски обяви как според него субсидията трябва да е . Според него при един лев партиите ще фалират, но при 0 лева може да се мине към американския тип политика, в която има прозрачни и ясни дарители на всяка партия и всички знаят кои бизнеси стоят зад тях. \r\nМного е интересно обаче как някой може да си представи официалното обявяване на т.нар. \"бизнеси\". Представете си списък с реалните донори на ГЕРБ, БСП, ДПС и всички останали - наистина прозрачен, ясен списък. Вътре ще има: препрали отдавна парите от наркотици и контрабанда на 90'те мутри, превърнали се в крупни предприемачи; купища бизнесмени, известни повече с прякора си, отколкото с реалното си име; вечно абонирани за обществени поръчки фирми, които ремонтират държавата, забогатявайки от лошия ремонт; хотелиери, които твърде добре знаят, че ако не искат проверки, трябва да финансират властта, защото така финансират собствения си престой извън затвора; строителни предприемачи, които така и така дават апартаменти на четирикратно по-ниски цени на партиен елит, може директно да го спонсорират с дарение, за да не принуждават хора като Цветанов да изпадат в неловко положение, в което да обясняват, че \"може да не е морално, но е законно\". Въобще може да си представим театрална постановка, в която завесата в дъното на сцената, криеща реквизита, преобличащите се актьори, чакащите реда си да излязат на сцената, изведнъж шумно се сваля и изведнъж виждаш истинският Парламент: онзи на 220-те (долу-горе, на око, са толкова) обръчи от фирми, които хвърлят обръч след обръч върху изтренираната във въртене на гъза властова талия. \r\nРазбира се, нищо от това няма да стане. А трябва да стане друго: като толкова има вълна от популизъм и мерак да се намаляват субсидии, давайте да го играем максимално честно: субсидията да падне до минус 10 лева. Тоест, за всеки глас, партията плаща 10 лева, внася ги в държавния бюджет, за да може неприятното ѝ присъствие на сцената да бъде компенсирано с някакви пари. Кой ще те компенсира за сутрешните блокове? За наказанието да гледаш повторяеми физиономии с повторяеми реплики? За липса на грижа за здравеопазването, за образованието, за икономиката? За бедните речници на богати хора с огромни тераси и огромни ламтежи? Ето, ние вече не сме наивници, че да не сме подготвени за всички мизерии, които престоят на една партия в парламента оказва: но нека субсидията стане минус десет. Те пак ще я избият по онези \"другите\" начини.   Автор:   ", "date": "2019.06.12", "title": "Партийната субсидия да стане минус 10 лева"}
{"url": "https://www.actualno.com/europe/gryckata-cyrkva-ne-priznava-avtokefalnostta-na-novata-cyrkva-na-ukrajna-news_757992.html", "text": "    Присъствието на архиепископа на Атина и цяла Гърция Йероним на вечерната молитва заедно с ръководителя на \"новата църква\" на Украйна Епифаний във Вселенската патриаршия не означава признаване на автокефалността на църковната структура, съобщи източник в атинската епархия за РИА Новости, предаде БГНЕС.      Йероним пристигна в понеделник в резиденцията на Вселенския патриарх Вартоломей във връзка с именния му ден. Архиепископът бил придружен от няколко митрополити. Великата вечерня в чест на светите апостоли Вартоломей и Варнава се проведе в манастира „Живоприемни източник“. След службата Епифаний подари незабравим подарък от своята интронизация - епископска панагия. В понеделник вечерта Йероним се завърна в Атина и не остана за празнуването на именния ден на патриарха.   Присъствието на архиепископа на Атина и на цяла Гърция Жером на вечерната молитва заедно с ръководителя на \"новата църква\" на Украйна Епифаний в Константинополската патриаршия не означава признаване на автокефалия на канонична структура, съобщи източник в Атинската епархия.\r\n„В никакъв случай присъствието на архиепископ Йероним на молитвата заедно с Епифаний не може да се счита за признание за автокефалност”, заяви източник от архиепископията. Според него архиепископът на Атина, Йероним, \"не е очаквал Епифаний да бъде там\".  \"Ние сме много чувствителни към тази тема за автокефалността. През март не го обсъждахме на Синода, решихме да го предадем на Синода на епископите\", каза той. \"Тук трябва да се поддържа баланс,\" каза източникът за агенцията.\r\nДосега нито една православна църква не е признавала \"новата църква\" на Украйна. Вселенската патриаршия се опитва да получи признание от Йероним.   В Украйна през декември 2018 г. бе създадена „нова църква” в резултат на сливането на две църковни структури, действащи в Украйна. Каноничната украинска православна църква, водена от митрополит Онуфрий, отказа да участва в това.     ", "date": "2019.06.12", "title": "Гръцката църква не признава автокефалността на новата църква на Украйна "}
{"url": "https://www.actualno.com/help/mimi-ima-nujda-ot-nashata-pomosht-za-da-jivee-news_758070.html", "text": "    Слънчевата Мими от град София е родена със Синдром на Даун. През декември месец 2017 година, дни преди да навърши 5 години, е диагностицирана с остра лимфобластна Б-клетъчна левкемия. След година и половина непрестанна борба с диагнозата, родителите на Мими чуват отново най-страшното: Мими има рецидив.      За съжаление, тя не се влияе от провежданото лечение и спешно се налага да бъде започнато ново. След дълго проучване и изпратени запитвания до няколко чужди клиники, Мими има шанс да бъде лекувана в чужбина. Сумата, необходима за лечението на детенцето, е непосилна за нейните родители. Те отправят молба към всички, които имат възможност, да помогнат с каквото и колкото могат. До момента с помощта на добри хора те са събрали 180 000€, остават 130 000€ до крайната цел.     ", "date": "2019.06.12", "title": "Мими има нужда от нашата помощ, за да живее"}
{"url": "https://www.actualno.com/politics/bojko-borisov-mvr-nikoga-ne-e-bilo-po-dobre-okomplektovano-news_758066.html", "text": "    МВР никога не са били по-добре окомплектовани. Това каза пред журналисти премиерът Бойко Борисов в дирекция „Жандармерия“ по време на връчването на ключовете на нови автомобили на областните дирекции на , предаде агенция „Фокус“. „346 са автомобилите за 9 млн. лева“, съобщи министър-председателят.      „Благодаря на отчето, че дойде да благослови момчетата. С тези коли преследват престъпници, трябва да се придвижват бързо. Много са хубави автомобилите, 6 скорости, близо 130 коня, много икономични, бензинови“, посочи Борисов. „Взимаме бензинови автомобили, защото, виждате, рестрикциите към дизела в Европа вървят с бясна скорост. А може и да дойде време и в България да се произвеждат“, коментира премиерът.   „Мисля, че , които ги карат, ще бъдат доволни, защото са много по-добри от старите коли“, изтъкна Борисов. По думите му от времето, когато е бил главен секретар, досега разликата в окомплектоването на е от земята до небето. „Купуваме техника, за да могат полицаите ни да си изпълняват функциите, не само те, а и жандармерията. В най-отдалечените места да може да се отива бързо“, заяви премиерът. „Тези лампи отгоре на автомобилите са от ново поколение, не изгарят като старите. Така че през нощта да могат да се обозначават и по магистрали, и по пътища“, подчерта Бойко Борисов.   Бяха разпространени видео материали на бомбите, те са страховити. Помолих колегите от отряда за борба с тероризма, с които съм служил, да отидат да ги видят - те казаха, че това са чудовищни, мръсни бомби, които взривяват и убиват много хора, и са няколко пъти по-силни от тези в Сарафово, коментира Борисов случая с в Пловдив.\r\n„Кой е човекът, кое е семейството му - всеки може да се сдобие с тази информация, като тръгне по улиците на Пловдив, за 1-2 часа един добър журналист ще стигне до хората. Въпросът е в изкушението да го напишеш и да се направиш на велик, в случая това ни носи щета“, коментира Борисов. „Благодарих на медиите, които пазят информацията. За мен те са истински медии. Благодаря им“, заяви премиерът. В отговор на въпрос било ли е грешка, че е оповестен случаят, Бойко Борисов изтъкна: „Няма как да не оповестим случая, защото влиза в съда. Не можем да го скрием, влиза в съда. Хайде да си мерите приказките“. „Не трябва да губим доверието в институциите и в такива моменти да можем да го съхраним“, посочи Борисов.   Попитан, докъде е стигнала идеята за създаването на , министър- председателят съобщи: „Подготвяме се да направим един център, където на едно място да концентрираме службите. Не че сега няма, но и случаят в Пловдив ни даде основание, за да можем да заключим информацията в максимално малък брой хора, поименно“. „Сутринта имахме Съвет за сигурност, участваха и хората на президента. В момента сме ситуирали мястото, когато станем готови, ще го финансираме. Имаме отделени средства, така че много тихичко ще го направим“, обяви Бойко Борисов. „В такива времена много малко хора трябва да работят по случаите. Сега по медиите тръгнаха психолози, коментатори, анализатори. Особено има един, дето джебчийка не е арестувал през кариерата си, докато е бил в МВР, но от сутрин до вечер дава оценка на колегите. Познавам го добре колко беше хлабав. Ще му спестя името“, заяви Борисов.     ", "date": "2019.06.12", "title": "Бойко Борисов: МВР никога не е било по-добре окомплектовано"}
{"url": "https://www.actualno.com/politics/stojnev-ideite-na-gerb-i-dps-za-subsidiite-zastrashavat-partiite-s-izchezvane-news_758071.html", "text": "    До пореден скандал в парламента между БСП и ГЕРБ се превърна обсъждането на партийните субсидии в парламента.      Червеният депутат Драгомир Стойнев обясни, че БСП е за , но това да не застрашава функционирането на партиите. Предложенията в настоящия им вид щели да доведат до заличаване на партиите.   БСП ще се противопоставят на заличаването на партиите, тъй като това е застрашаване на демокрацията. Управляващите не търсели устойчиво решение. \"Ние от БСП ще се противопоставим\", изтъкна Стойнев.\r\nСпоред Стойнев иначе трябвало да се намалят парите за партиите, защото има партии, които не успявали дори да си изхарчат парите.  Левицата също поиска дебат по темата, за да не се застраши политическият живот в страната. Стойнев настоя да се намери най-правилното решение. Според него управляващите подхождали детински.\r\nТома Биков от ГЕРБ се заяде с левите, които уж се оказали омърсени от надвзетата субсидия, която им дали.   \"Хората излязоха и гласуваха\", отчете Биков визирайки референдума. По думите на депутата \"резултатите от референдума се превърнаха в политически факт\", а с предложението си за субсидия от 1 лев от ГЕРБ искат да кажат, че не те раздават субсидиите.    Биков също очаква дебат по темата. Той изрази несъгласие едната част от залата да бъде обвинявана в чорбаджийство. \"Никой от ГЕРБ няма желание българската политическа система да се олигархизира\", подчерта Тома Биков. ", "date": "2019.06.12", "title": "Стойнев: Идеите на ГЕРБ и ДПС за субсидиите застрашават партиите с изчезване"}
{"url": "https://www.actualno.com/society/zapochna-10-to-izdanie-na-konkursa-dyrvo-s-koren-news_758081.html", "text": "    За десета поредна година фондация „ЕкоОбщност“ отправя покана за истории за любими дървета в България. Конкурсът цели да събере снимки и разкази за дървета, които са оставили у нас спомен, свързан с лични преживявания, местни предания и легенди, или национални исторически моменти. Конкурсът е отворен за всички, които имат отношение към красотата на заобикалящата ни природа и нейното присъствие в живота ни и искат да споделят своите любими места и дървета, за да могат повече хора да се докоснат до тях.      Предложения можете да се изпращат до 6 септември 2019 г. Участниците ще се състезават в три категории:    „Дърво с корен“ – в тази категория се включват всички предложени дървета; „Млад природолюбител” ще събере разказите за дървета, които са засадени или отглеждани от деца на възраст между 6 и 14 години;   „Вековните дървета говорят” ще представи разкази за дървета на възраст над 100 години, запомнящи се със своята величественост, любопитна история или легенда, или значение за местността.\r\nТази година фондация „ЕкоОбщност“ отново ще се обърне към специалисти – дендролози, лесовъди, лесничеи, биолози – които със своите практически познания за дървета от различни райони на страната могат да насочат вниманието към по-ценни екземпляри, които също ще бъдат включени в конкурса.   Номинациите ще бъдат разгледани от жури, което ще отличи победителя в категория „Млад природолюбител” и ще излъчи финалистите в „Дърво с корен 2019” и „Вековните дървета говорят”. За тези две категории най-впечатлилите приятелите на конкурса дървета ще бъдат определени чрез онлайн гласуване през месец октомври. Дървото-победител в категория „Дърво с корен“ ще представи България в международния конкурс „Европейско дърво на годината”.    Условията за участие в конкурса са достъпни на интернет страницата на фондация „ЕкоОбщност“ - , а срокът е 6 септември 2019 г. Не забравяйте да харесате и страницата Конкурс „Дърво с корен“ във , където текущо ще бъдат публикувани всички номинации. ", "date": "2019.06.12", "title": "Започна 10-то издание на конкурса \"Дърво с корен\""}
{"url": "https://www.actualno.com/ruse/pyrvijat-buferen-parking-v-ruse-shte-podobri-gradskata-mobilnost-i-ekologija-news_758037.html", "text": "    В квартал „Дружба 3“ вече функционира първият буферен паркинг в Русе. Той е изграден по проект „CIVITAS ECCENTRIC – Иновативни решения за устойчива мобилност на хора в периферните градски квартали и товарна логистика без вредни емисии в градските центрове“ и се намира между блокове № 9 и 11 и бул. „Христо Ботев“ и ул. „Никола Й. Вапцаров“.      Паркингът, който разполага с 41 места за паркиране, 4 от които – за хора с увреждания, ще работи на принципа „Паркирай и пътувай“. Живущите в района и гостите на града могат да оставят личните си автомобили на паркинга и да използват градския тролейбусен транспорт. Цената за ползване на услугите е 2,50 лв. като включва престой на паркинга и две пътувания в рамките на 24 часа. Заплащането ще се осъществява по всяко време на денонощието чрез SMS на №1383. В отговор, потребителят ще получи код, който да въведе в специално поставено за целта устройство на паркинга, което ще издава хартиен билет с два отрязъка, даващи право да бъде използван тролейбусен транспорт (от/до буферния паркинг) в рамките на две пътувания за 24 часа (единият отрязък от получения хартиен билет важи за едно пътуване в тролейбусната мрежа на гр. Русе и следва да бъде представен на водача на превозното средство, срещу което ще бъде издаден валиден хартиен билет за еднократно пътуване.)   Целите на проект „CIVITAS ECCENTRIC“ са свързани с прилагането на интегрирани и широкообхватни мерки за градско развитие и устойчива мобилност. Идеята е намаляване използването на лични автомобили и насърчаване използването на по-екологично чист начин на придвижване, като община Русе предвижда изграждането на още буферни паркинги, в случай че има интерес от услугата. Припомняме, че в рамките на проекта от 10 май функционира и експериментална нощна линия на градския транспорт пилотно за период от една година. ", "date": "2019.06.12", "title": "Първият буферен паркинг в Русе ще подобри градската мобилност и екология "}
{"url": "https://www.actualno.com/politics/do-3-hil-lv-e-sankcijata-za-opovestjavane-na-danni-za-dete-news_757964.html", "text": "    Санкциите за оповестяване на данни, свързани с дете, са в размер от 1000 до 3000 лв. при първо провинение или имуществени санкции от 3000 до 5000 лв. При повторно провинение са съответно от 3000 до 5000 лв. и от 5000 до 10 000 лв. Това обясни Живка Георгиева, главен инспектор в ДАЗД, съобщи bTV.       От Държавната агенция за закрила на детето (ДАЗД) заявиха, че правата на , което е комуникирало с ИД, са нарушени, защото са изнесени данни, които издават неговата самоличност и той е идентифициран.   Това е нарушение на Закона за закрила на детето, който регламентира, че не следва да се разгласява информация за дете без съгласие на неговите родители. Ако детето е над 14 г., трябва да се вземе и неговото съгласие, допълни още Живка Георгиева.\r\nДАЗД е започнала проучване за установяване на административно нарушение. Уведомена е дирекция „Социално подпомагане” – Пловдив и Областната дирекция на полицията в града с цел да се окаже подкрепа на детето и семейството.  Изпратени са и писма до специализираните служби за борба с тероризма с молба да бъдат предоставени насоки за работа в подобни ситуации.\r\nПрипомняме, че на 11 юни от Асоциацията на европейските журналисти (АЕЖ) до Инспектората към Висшия съдебен съвет (ИВСС), вътрешния министър Младен Маринов, председателя на ДАНС Димитър Георгиев. Искането им е да се разследва изтичането на информация, известна единствено на служители на съдебната власт, МВР и/или ДАНС.   Настояването е шефовете на тези институции да проверят за извършени дисциплинарни нарушения от техни служители. От асоциацията ще настояват за санкция за агенцията, разкрила самоличността на детето. Те призовават за максимални санкции от страна на ДАЗД към медията, нарушила правилата.    \"Отговорност за действията на ПИК може да бъде потърсена и от Агенцията за защита на личните данни. Незаконното разкриване на самоличността на детето категорично не е от обществен интерес и в този смисъл не бива да се третира като журналистическа дейност\", пишат от АЕЖ и припомнят, че агенцията е разкрила самоличността на ученика, мястото където учи, подробности за семейството му.\r\nРепортер на агенцията е разпитал съученици на момчето, без да е поискал и получил съгласието на възрастните, които отговарят за тях, пишат от асоциацията като казват, че самоличността на младежа не би била разкрита без съдействие на институциите. ", "date": "2019.06.12", "title": "До 3 хил. лв. е санкцията за оповестяване на данни за дете"}
{"url": "https://www.actualno.com/politics/predlojenie-za-nov-organ-za-koordinacija-na-vsichki-vlasti-news_757958.html", "text": "    Съвет, който да координира дейността на законодателната, изпълнителната и съдебната власт предлага Министерският съвет.      Според предложението, пуснато на обществено обсъждане, в този съвет ще влизат вицепремиерът с ресор \"правосъдие\", представляващият Висшия съдебен съвет (ВСС), правосъдният министър, председателите на ВКС и ВАС, главният прокурор, главният инспектор от Инспектората към ВСС, председателят на Комисията за противодействие на корупцията и за  отнемане на незаконно придобитото имущество (КПКОНПИ), министърът на вътрешните  работи, министърът на финансите.   Това означава, че при сегашното положение на нещата, председатели на съвета ще са Екатерина Захариева и Боян Магдалинчев. А заместник-председател трябва да е Данаил Кирилов, който би следвало да замества Захариева. Членове ще са Лозан Панов, Георги Чолаков, Сотир Цацаров, Теодора Точкова, Пламен Георгиев - след \"Апартаментгейт\" той все още оглавява КПКОНПИ, Младен Маринов и Владислав Горанов.\r\nНовият орган ще има право да обсъжда и законодателни промени за борба с корупцията или съдебна реформа. Тогава в заседанията му ще се включва и председателят на правната комисия на Народното събрание.  Срещите на новото координационно звено ще са публични. Ще се провеждат на всеки 6 месеца, предвижда проектът на постановление, подготвен от правителството. ", "date": "2019.06.12", "title": "Предложение за нов орган за координация на всички власти"}
{"url": "https://www.actualno.com/politics/na-pyrvo-chetene-namaliha-partijnata-subsidija-na-1-lv-news_758105.html", "text": "    Депутатите приеха на първо четене промени в Закона за държавния бюджет, отнасящи се за . С предложените изменения се намалява държавната помощ на 1 лев от 1 юли до края на настоящата 2019 година.      Измененията са внесени от Министерски съвет и „за“ тях гласуваха 117 народни представители, „против“ бяха 90.\r\nПредложението бе прието с гласовете на народните представители от ГЕРБ, „Обединени патриоти“ и „Воля“, а „БСП за България“ и ДПС бяха против, но с различни мотиви.\r\nПричината за приемането на законопроекта е желанието на правителството да отговори на обществените очаквания, обясни мотивите шефката на бюджетната комисия Менда Стоянова.  Годишната държавна субсидия за политическите партии и коалиции за 2019 г. ще се преизчисли на базата на действителните гласове, получени от съответната партия или коалиция, умножен по размер от 11 лв. за един получен действителен глас за периода от 1 януари до 30 юни 2019 г. и в размер от 1 лв. за периода от 1 юли до 31 декември 2019 г.\r\nС намаляването на партийните субсидии от 11 лв. на 1 лв. за действително получен глас ще се реализират по-малко разходи от държавния бюджет за финансиране на дейността на политическите партии и коалиции. Бюджетната икономия за второто полугодие на 2019 г. би възлязла в размер на 14,6 млн. лв . За изпълнението на законопроекта няма да бъдат необходими допълнителни бюджетни средства.    Фиксирането на субсидиите в размер 1 лв. за действително получения от партията или коалицията глас в годишен размер, считано от 1 юли 2019 г., ще намали разходите по държавния бюджет и редуцираният разход на бюджета за второто полугодие ще бъде само 1 460 402 лв.\r\nПри така предложената законова уредба общият размер на държавната субсидия за политическите партии и коалиции за една година при 44-ото Народно събрание би възлязла за последните две тримесечия на 2019 г. в размер на 1 460 402 лв., гласят мотивите на законовите промени. ДЕБАТИ    Депутатът , че още от 2001 е поставен въпросът, като идеята за държавна субсидия е да се намалят зависимостите на партиите от бизнеса. От тогава се започна с 1 лев на глас, припомни депутатът от ДПС. В началото е запазена възможността за допълнителни финансиране. Ефектът от публичното финансиране е много подобен, според Цонев. Забранено е финансирането от фирми. Официално тези връзки са скъсани, смята той.\r\nСпоред него парите, които партиите получавали от бюджета, се харчели прозрачно. У нас имало тежък данъчен механизъм за контрол на похарчените средства. Това трябваше да обясним на медиите и обществото, изтъкна депутатът. В закона било записано за какво могат да се харчат парите от субсидията. А референдумът за намаляването на субсидията бил върхът на популизма, по мнението му. В Европа финансирането е публично през бюджета, допълни Йордан Цонев.   В Германия имало и друг стълб на партийно финансиране освен 1 евро на глас. И държавата давала за германските партии. Партийният живот не можел да не се финансира. Цонев каза, че се \"гледало на боб\" колко да е субсидията . Как стигнахме до този 1 лев, недоумява Йордан Цонев. Според него обществото не е доволно от работата на партиите и затова иска намаляване на субсидията.\r\nДПС иска дискусия по темата. Иначе това е откровен, много див популизъм, опасява се той. Депутатът прогнозира, че тази тема ще влезе и в европейските доклади. Като контра на предложеното Йордан Цонев предложи нула лева субсидия.   Червеният депутат Драгомир Стойнев обясни, че БСП е за намаляване на партийната субсидия, но това да не застрашава функционирането на партиите. Предложенията в настоящия им вид щели да доведат до заличаване на партиите. на заличаването на партиите, тъй като това е застрашаване на демокрацията. Управляващите не търсели устойчиво решение. Ние от БСП ще се противопоставим, изтъкна Стойнев.\r\nСпоред Стойнев иначе трябвало да се намалят парите за партиите, защото има партии, които не успявали дори да си изхарчат парите. Левицата също поиска дебат по темата, за да не се застраши политическият живот в страната. Стойнев настоя да се намери най-правилното решение. Според него управляващите подхождали детински. Румен Гечев от БСП подчерта, че партиите трябва да бъдат финансирани от държавата, като за пример подчерта, че такава е практиката в почти всички европейски държави . В Европа има само една страна, в която партиите не получават държавно финансиране и това е Швейцария.\r\nОт левицата разкритикуваха практиката някои от партиите да държат неизразходваните си средства от субсидии на банков депозит заради лихвата и направиха свое предложение – тези средства да бъдат върнати в държавния бюджет .   Във връзка с аргумента на управляващите, че с намаляването на размера на субсидиите ще се стигне до икономии в бюджета, той заяви: „Закрийте отбраната и ще спестите 1 млрд. лв. Закрийте образованието и ще спестите още няколко милиарда“.\r\nТома Биков от ГЕРБ се заяде с левите, които уж се оказали омърсени от надвзетата субсидия, която им дали. Хората излязоха и гласуваха , отчете Биков визирайки референдума. По думите на депутата \"резултатите от референдума се превърнаха в политически факт\", а с предложението си за субсидия от 1 лев герберите искали да кажат, че не те раздават субсидиите.\r\nДепутатът също очаква дебат. Не е съгласен едната част от залата да бъде обвинявана в чорбаджийство. Никой от ГЕРБ няма желание българската политическа система да се олигархизира, подчерта Тома Биков.\r\nВъпреки че дадоха подкрепата си на първо четене, от ВМРО пък се заканиха да направят свои предложения в следващите обсъждания. „Партиите вземат повече пари, отколкото би трябвало да вземат. Тези пари могат да бъдат намалени. Въпросът е с колко и на каква цена?“, коментира депутатът Искрен Веселинов. ", "date": "2019.06.12", "title": "На първо четене: Намалиха партийната субсидия на 1 лв. "}
{"url": "https://www.actualno.com/america/po-zakon-v-alabama-ako-si-pedofil-te-kastrirat-i-si-plashtash-za-tova-news_757923.html", "text": "    Американският щат Алабама прие закон за химическа кастрация на педофили, предаде БГНЕС.      Хората с ефективни присъди за секс с малолетни под 13-годишна възраст ще преминават през едномесечна обработка с препарати, които потискат сексуалното желание, преди да бъдат освободени от затвора. Самите те ще покриват цената на медицинската процедура. Според новия закон, педофилите ще бъдат принудени да се подлагат на  химическата обработка след излизането от затвора толкова дълго, колкото  прецени съда.   Губернаторът на Алабама Кей Айви подписа закона и каза, че това е мярка за опазването на децата в щата.\r\nНяколко организации, сред които Съюз за гражданските свободи в Алабама (СГСА) се обявиха против новия закон, поради редица неясноти в него. \" Не се знае дали тези препарати имат желаното въздействие и даже дали са тествани върху хора. Когато щатът започне да експериментира с хора, това е нарушение на конституцията\", каза директорът на СГСА Рандъл Маршъл.  Алабама не е първия щат с такива правила. В Луизиана и Флорида действа подобно законодателство. Извън Съединените щати такива закони приеха Индонезия през 2016 г. и Южна Корея през 2011 г. ", "date": "2019.06.12", "title": "По закон в Алабама - ако си педофил, те кастрират и си плащаш за това"}
{"url": "https://www.actualno.com/bgfootball/cska-pochva-s-etyr-levski-s-dunav-vijte-cjalata-programa-za-pyrva-liga-news_758082.html", "text": "    Днес бе изтеглен жребият за първи кръг на новия сезон в в националната футболна база в Бояна.       ще гостува на Дунав, а приема Етър в първия кръг на новото първенство, което започва на 12 юли.   Кои са другите двойки в откриващия тур, както и цялата програма за новото първенство До края на седмицата трябва да бъде качен на сайта на футболния съюз пълният календар на лигите. На събитието присъстваха министърът на спорта Красен Кралев, както и президентът на Българския футболен съюз Борислав Михайлов. Двамата връчиха награди на отличниците в елитните юношески групи до 15, до 17 и до 19 години.    ", "date": "2019.06.12", "title": "ЦСКА почва с Етър, Левски с Дунав, вижте цялата програма за Първа лига"}
{"url": "https://www.actualno.com/society/v-bylgarija-ima-90-ednopolovi-dvojki-otglejdashti-okolo-60-deca-news_757998.html", "text": "    \"В България липсва политическа воля за регулирането на статута на еднополовите семейства.\" Това каза Венета Лимберова, председател на младежка ЛГБТ организация \"Действие\" по повод новината за поредното бебе, родено в В случая то е заченато ин витро чрез анонимен донор. Използвани са яйцеклетките на едната бъдеща майка, а другата износва детето и го ражда.      \"По закон майка се води тази, която го е родила, а другата няма никакви права\", допълни Лимберова, но \"трябва да се акцентира най-вече върху правата на детето, така че децата, които се раждат в еднополови семейства, да не бъдат дискриминирани заради правния статус на родителите\". Тя сравни правото на еднополовите двойка да имат дете с помощта на асистираната репродукция, както това право имат хетеросексуалните двойки с репродуктивни проблеми, които прибягват до ин витро процедури.   Тя уточни, че при евентуална раздяла на родителите, нераждалият партньор може да няма достъп до детето си. Също така в случай на смърт на единия родител, другата майка няма никакви права върху детето.\r\nГалина Георгиева, която е майка на 5-годишно дете допълни, че в България има повече от 90 еднополови двойки, които отглеждат над 60 деца.  \" Дискриминацията не е вродена черта в децата. Тя се придобива на един по-късен етап и е придобит рефлекс от родителите. Децата са любопитни, те не проявяват никакви отрицателни чувства. Имаме и все повече разбиране от страна на родителите\", коментира Галина Георгиева.\r\nНа въпрос как обясняват на децата си различното в тяхното семейство Георгиева каза:   \"Обяснението, което аз съм предоставила е, че в живота на всеки един от нас има биологични родители, но социалните родители може да са същите или различни хора . Има достатъчно примери, в които родители отглеждат децата  и те не са биологични. Както хетеросексуалността не е заразна, така и хомосексуалността не е заразна, по никакъв начин не сме заплаха за по-консервативните хора.\"     ", "date": "2019.06.12", "title": "В България има 90 еднополови двойки, отглеждащи около 60 деца"}
{"url": "https://www.actualno.com/society/pitbul-napadna-vyzrastna-jena-v-montansko-news_758103.html", "text": "     възрастна жена в Монтанско, съобщават от Областната дирекция на МВР.      Инцидентът е станал в 13.05 часа вчера в с. Дългоделци.   Докато преминавала пред частен имот, 77-годишната жена от София била атакувана от кучето, което я съборило на земята.\r\nПострадалата незабавно била откарана в болница в Лом, където било установено, че има счупване на шийката на лявата тазобедрена става.  При последвалото разследване полицията задържала собственичката на кучето - 31-годишна местна жителка. Били предприети мерки за обезопасяване на района, за да се избегне повторен инцидент, като кучето било прибрано от собственичката.\r\nВсе още се изясняват причините за произшествието. Работата по случая продължава.   Припомняме, това е поредният случай на нападение от куче в рамките на седмица, след като на 6 юни 5 кучета от породата Кане Корсо в село Владо Тричков. Той е бил нахапан до смърт и е починал от раните си.    Собственикът на животните беше арестуван и обвинен за това, че не е полагал грижи за животните. ", "date": "2019.06.12", "title": "Питбул нападна възрастна жена в Монтанско"}
{"url": "https://www.actualno.com/climate/meksikanskijat-zaliv-e-pred-ekologichna-katastrofa-news_757937.html", "text": "    Огромна мъртва зона се образува в Мексиканския залив, пише Евронюз. Това е част от морето, в която във водата няма достатъчно кислород, за да поддържа       Мъртвата зона е с площ 22 500 кв. километра или пет пъти по-голяма от обичайното.   Причината за образуването на мъртвата зона са големите количества валежи, които паднаха в Средния Запад на САЩ тази пролет. Те отмиват торовете от земеделската земя, вкарват ги в големите реки от басейна на Мисисипи и така химическите вещества попадат в Мексиканския залив, предаде БГНЕС.\r\nХранителните вещества в торовете подхранват неестествено много водорасли, които умират, започват да се разлагат и лишават водата от кислорода в нея.  \"Когато нивото на спадне значително, всичката риба, раци или скариди, които могат да отплуват, ще го направят. Останалите организми, които живеят по дъното или не могат да отплуват, ще измрат\", обяснява океанологът Нанси Ребалис от Щатския университет на Луизиана.\r\nПроблемът може да се задълбочи, ако тропическа буря в региона отмие още хранителни вещества от фермите.   В последните години мъртвите зони в Мексиканския залива стават все по-големи. Рекордът беше поставен през 2017 г. с мъртва зона с площ 23 000 кв. километра.     ", "date": "2019.06.12", "title": "Мексиканският залив е пред екологична катастрофа"}
{"url": "https://www.actualno.com/sciencelogy/blizo-90-ot-potrebitelite-se-poddavat-na-falshivi-novini-news_757952.html", "text": "    Глобално проучване показва, че цели 86% от потребителите на интернет признават, че са се подлъгали по фалшиви новини. Изследването е проведено от Ipsos в 25 държави, като са анкетирани 25 000 интернет потребители, пише турският вестник \"Сабах\".      Основна платформа за поднасянето на подвеждащата информация била социалната мрежа .   Участниците в анкетата смятат, че както правителствата, така и медийните компании трябва да се борят с проблема, който допринася за растящото недоверие към информацията в интернет и има негативно влияние върху икономиката и политическите дебати.\r\nСъединените щати са на първо място по разпространяването на фалшиви новини, смятат анкетираните. Следват ги Русия и Китай, предаде БГНЕС.   Най-лековерни се оказали жителите на Египет. Най-скептични към фалшивите новини били гражданите на Пакистан. Резултатите от проучването показват още, че потребителите по света изпитват растящо недоверие към социалните мрежи, както и притеснения за опазването на личните им данни, използвани от алгоритмите на интернет компаниите.   В изследването, което е използвало мненията на хора интервюирани лично, както и такива, попълнили анкети по интернет, е било направено между 21 декември 2018 и 10 февруари 2019 г. по поръчка на Центъра за международни управленски иновации (CIGI) - неправителствена организация за анализи, базирана в Канада.     ", "date": "2019.06.12", "title": "Близо 90% от потребителите се поддават на фалшиви новини "}
{"url": "https://www.actualno.com/america/poredno-ubijstvo-na-jurnalist-v-meksiko-news_757976.html", "text": "    Журналистка бе убита във вторник в югоизточната част на Мексико.      Норма Сарабия е била кореспондент на вестник „Табаско ХОЙ“ 15 години и последно е работила за други медии в щата Табаско, пише вестникът в репортажа си за смъртта й.   Сарабия е шестият журналист, убит тази година в Мексико, съобщава AFP, цитирана от БГНЕС.\r\nМексико е една от най-опасните държави в света за репортери: повече от 100 са убити тук от 2000 г. насам на фона на вълна от насилие, свързана с трафик на наркотици и политическа корупция. Огромно мнозинство от тези убийства остават ненаказани.  Репортери без граници класират страната като третата най-опасна в света за пресата, след разкъсваните от войната Афганистан и Сирия.\r\nПрез май разследващият журналист Франсиско Ромеро бе убит в курортен град по карибското крайбрежие на Мексико след като бе заплашван. Ромеро, който бе включен в програмата за защита на мексиканското правителство за журналисти и активисти за човешки права, бе намерен мъртъв в локва кръв в родния му град Плая дел Кармен.    ", "date": "2019.06.12", "title": "Поредно убийство на журналист в Мексико "}
{"url": "https://www.actualno.com/politics/za-siderov-vremeto-pri-obedineni-patrioti-e-s-prevaljavanija-komentira-tegloto-na-karakachanov-news_757969.html", "text": "    Нормално, с превалявания, с променлива облачност, градушки няма да има. Така лидерът на \"Атака\" Волен Сидеров коментира каква е според него ситуацията в т.нар. малка коалиция на \"Обединени патриоти\".      Не съм казвал, че имам намерение да развалям властовата конфигурация,  каза още Сидеров и обясни, че остава във властта, защото можел поне нещо  да придвижи, иначе в опозиция - нула.   На въпрос дали има ефект, когато Сидеров поиска нещо, той отвърна, че дали има или няма ефект няма значение, бил длъжен да го каже. Става въпрос за поисканата от \"Атака\" оставка на Красимир Каракачанов – заради похарчени милиони за охраната на \"София прайд\". Той отговаря за МВР, той е силов вицепремиер – колко струваше охраната за един гей парад, настоя лидерът на \"Атака\" без да коментира защо има нужда от охрана, а само попита – от кого биват пазени. Освен това, Сидеров уточни, че бил искал и оставката на вътрешния министър Младен Маринов, когато имало поводи, след като беше попитан защо сега не я иска. \" Ако така продължават да ме ядосват, ще трябва да се явя за кмет на София \", заяви лидерът на \"Атака\" и добави: \" Да не забравяме, че Борисов навремето тръгна към премиерския пост като кмет на София, може и моят път да е такъв \".\r\nСидеров определи като другарска критика и здравословен съвет думите си за наднорменото тегло на Красимир Каракачанов . Предвиждах специалист по хранене, за да може Каракачанов да се яви на парламентарните избори през 2017 година в по-добра форма, но той отказа, продължи лидерът на \"Атака\" пред Нова телевизия, а по думите му той събрал тази коалиция (\"Обединени патриоти\"), бил ѝ родител.  Все още стои паричната награда, която обявих, ако някой ни покаже лична нападка от страна на \"Атака\" към ВМРО, продължи Сидеров. Той смята, че от ВМРО са бесни, защото по \"Алфа\" показали как 2014 година Ангел Джамбазки казвал за Крим, че е руски, а 2015 година, в Европейския парламент, говорел за незаконна анексия. В миналото съм имал 20 пъти по-добри резултати от ВМРО, добави Сидеров и уточни, че самодоволството от изборните резултати на ВМРО е вредно.\r\nАко ще гледаме , ВМРО ще има много сериозен цигански вот в момент, в който ромите бяха много сериозно обиждани от лидера на ВМРО, подчерта лидерът на \"Атака\". Възможно е в Ямбол да са ни подкрепили, не съм гледал резултатите, имам последователи там, приятели от оркестъра, обобщи Сидеров.   Лидерът на \"Атака\" не пропусна да повдигне въпроса с американските бази и защо не са плащани такси. Той видя с този въпрос възможност да поискаме да ни подарят F-16, а не \"да ни дерат кожите”, след като сме им евроатлантически партньори. \"Която и да искате държава има стотици изтребители, ние с 8 ще цъфнем и ще вържем. Това е една сделка-жест към САЩ”, смята Сидеров. Той каза и, че \"имаме партньори, които отварят 4000 работни места в САЩ\", вместо в България. Сидеров обаче отрече позицията му да е свързана с потоци от рубли.     ", "date": "2019.06.12", "title": "За Сидеров времето при \"Обединени патриоти\" е с превалявания, коментира теглото на Каракачанов"}
{"url": "https://www.actualno.com/crime/osydiha-myj-udaril-s-umruk-laborantka-v-bolnicata-v-dobrich-news_758035.html", "text": "    Условна присъда от година и 4 месеца с 3-годишен срок на изпитание получи мъж от Добрич, нанесъл юмручен удар и причинил средна телесна повреда на медицинска лаборантка, съобщиха от Окръжния съд в града. Магистратите са одобрили споразумението между подсъдимия и прокуратурата.      Инцидентът е станал на 29 януари 2018 г. в  клиничната лаборатория на МБАЛ – Добрич. В деня на нападението лаборантката взела кръв на дете на година и два месеца, придружавано от майка си. По време на манипулацията детето се разплакало, а майката била видимо изнервена. След манипулацията жената и детето си тръгнали, но след половин час майката се върнала в болницата заедно с подсъдимия, който е баща на детето. Намерили лаборантката и 33-годишният мъж ѝ нанесъл удар.   В съдебната зала той е признал вината си. Осъден е да плати разноските по делото, възлизащи на 1286 лв. ", "date": "2019.06.12", "title": "Осъдиха мъж, ударил с юмрук лаборантка в болницата в Добрич"}
{"url": "https://www.actualno.com/politics/peevski-objavi-che-partijnata-subsidija-trjabva-da-stane-0-leva-news_757991.html", "text": "    Няма да подкрепим предложението на ГЕРБ за 1 лв. , но ще подкрепим тя да е 0 лв. Това каза народният представител от парламентарната група на ДПС Делян Пеевски пред журналисти във връзка с определянето на , предаде агенция \"Фокус\".      \"Предложението на ГЕРБ няма да подкрепим, но ще подкрепим да е 0 лeва субсидията. За нас това е див популизъм, което се предлага. Хубаво е да се изясни какво правят партиите после. За нас това значи фалит на партиите при 1 лв. субсидията. Нормално е, ако ще се променя моделът на финансиране, да бъде 0 лв. и отворено финансиране от американски тип от ясни и прозрачни донори\", каза още Пеевски.   На въпрос дали това ще постави партиите в зависимост от бизнеса, Пеевски посочи, че 1 лв. е фалит на партиите. \"Ако не сменим модела на финансиране, нямаме партии в политиката и всичко ще е собственост на олигарсите. Изборът е на партиите\", допълни още депутатът.   За първо ще направим консултации - ако има реално поевтиняване за потребителите, го искаме, ако няма - няма смисъл, коментира друго предложение на ДПС Пеевски. \"Радваме се, че управляващите ни чуха за детските градини. Това ще се случи. Искаме безплатни детски градини и финансиране на нови детски градини. Чуха ни с ДДС-то на книгите, оттам-нататък продължаваме с хляба и лекарствата, ако ще има резултат за гражданите\", уточни още Пеевски.\r\nНародният представител от ДПС Йордан Цонев заяви, че днес са първите консултации с фармацевтите по отношение на идеята за намаляване на ДДС ставките на лекарствата. \"Няма да направим предложение, ако няма гаранции, че ще паднат цените. Утре от 10:00 ч. пак тук са консултациите с тези, които се занимават с производството на хляб\", допълни още Цонев. ", "date": "2019.06.12", "title": "Пеевски обяви, че партийната субсидия трябва да стане 0 лева"}
{"url": "https://www.actualno.com/asia/der-standard-kim-chen-un-hvyrlil-general-v-basejn-s-pirani-news_758005.html", "text": "    Докладите за странни жестокости, извършени от властите на Северна Корея, бяха почти забравени. Сега обаче те се завръщат с поредица от публикации за екзекуции в изолираната комунистическа страна. Последната датира от събота (08.06.) и се отнася за генерал, пише австрийският национален ежедневник Der Standard, цитиран от агенция \"Фокус\".      Съгласно разпространената информация, Ким Чен-ун е заповядал екзекуцията да бъде извършена чрез хвърляне в басейн с пирани. От редакцията обаче подчертават, че този медиен доклад – както и много други предходни, разпространени в миналото, не може да бъде потвърден.   Експерти са на мнение, че твърденията за екзекуции чрез хвърляне на гладни тигри или кучета или други странни способи за умъртвяване, не са истина. От друга страна, Северна Корея има дълга традиция да възпира критиците си чрез демонстративна жестокост. Миналата седмица работната група от неправителствените организации съобщи за откриването на повече от 300 обекта за публични екзекуции. Сред жертвите има дори деца на седемгодишна възраст, макар подобни случаи да са рядкост.\r\nСпоред изданието фактът, че докладите за жестоки екзекуции се завръщат в медиите, е резултат и от нова несигурност относно бъдещето на политиката за разоръжаване на Северна Корея. До момента преговорите в тази насока не са довели до конкретни резултати.   ", "date": "2019.06.12", "title": "Der Standard: Ким Чен-ун хвърлил генерал в басейн с пирани"}
{"url": "https://www.actualno.com/education/bogoslovskijat-fakultet-v-sofija-s-nov-dekan-news_757999.html", "text": "    На общо събрание на Богословския факултет на Софийския университет „Св. Климент Охридски“ бяха проведени редовни избори за ръководни органи на факултета и за нов декан беше избран доц. д-р Ивайло Найденов. Изборът се състоя поради изтичане на мандата на предишния декан проф. д-р Александър Омарчевски, както и на другите органи на управление на БФ.      Ивайло п. Иванов Найденов е роден през 1969 г. в гр. Калофер. Син и внук на свещеник, той завършва Немската гимназия в гр. Хасково, а след това завършва специалностите теология (богословие) и немска филология в СУ „Св. Климент Охридски“ (1990-1995 г.). От 1996 г. е хоноруван, а от 2001 до 2011 г. е редовен асистент по библеистичните дисциплини в Богословския факултет. Специализира в университетите в Берн, Швейцария, и Йена, Германия. През 2007 г. защитава докторат по Св. Писание на Стария Завет под ръководството на проф. д-р Славчо Вълчанов Славов на тема „Книгата на св. пророк Йона – екзегетико-исагогически аспекти“ (издадена през 2008 г. под заглавието Библейският Йона като № 3 от библеистичната поредица „Библейска библиотека“, на която той е съорганизатор). През 2012 г. е избран за доцент по библеистика (Стар Завет) в Богословския факултет.   Заема и длъжността заместник-декан на факултета, директор на Библейската библиотека при Богословския факултет. Член е на Съюза на учените в България, на Обединението на библеистите „Библейски колегиум“, на Комисията за най-новия превод на Библията на български език и на Института „Библия – култура – диалог“. Преподава старозаветна библеистика и библейски еврейски език в Богословския факултет на СУ „Св. Климент Охридски“. Автор е на монографии и множество публикации. ", "date": "2019.06.12", "title": "Богословският факултет в София с нов декан"}
{"url": "https://www.actualno.com/analysis/serialyt-za-chernobil-ot-ok-do-drugaru-v-konteksta-na-syvetskata-realnost-news_757930.html", "text": "    Един от големите плюсове на вдигналия много шум американски сериал \"Чернобил\" е неговата автентичност при възпроизвеждането на съветската действителност.      И в това няма нищо случайно - сред консултантите на сценариста Крейг Мазин е украинката Елена Козлова-Пейтс, която от 20 години живее в Съединените щати\r\nТя се свързва с Мазин, когато разбира, че подготвя филм за ядрената авария и сама му предлага услугите си и той незабавно я ангажира.      \"Не съм имала много работа по филма - сценарият беше почти перфектен\", разказва Козлова, която споделя пред Дойче Веле някои детайли от сътрудничеството си с Мазин. Например в една сцена от първата серия, която показва как ученият Валерий Легасов малко преди да се самоубие оставя на котката си паничка с храна.\r\nПървоначално в сценария е било записано, че той оставя \"котешка храна\" в паничката.\r\nА по това време в СССР не е имало специална храна за котки - детайл, която Крейг няма как да е знаел. И той незабавно нанася корекции за този епизод.    \"Много ме впечатли това, че човек, който никога не е бил в тази част на света и дълго време не я е познавал, само за няколко години е успял да се доближи в такава степен до историята и културата ѝ. А най-много от всичко ме порази това, че Крейг направо се бе влюбил в своите герои\", споделя консултантката.   Двамата със сценариста работели съвместно най-вече върху диалозите, в които били променяни отделни думи. , която определено не се е използвала в Съветския съюз през 1986, особено пък в средите на партийните членове или миньорите.\r\nИли друг епизод - когато пожарникарят Василий Игнатенко се събужда и двамата с жена си тръгват да видят от прозореца какво е станало – по сценария той носел тениска, а тогава тениските бяха рядкост - хората носеха потници, казва Елена Козлова-Пейтс. \". В едно свое интервю Мазин казва, че това се дължи отчасти на факта, че    А що се отнася до сцената, в която виден партиен ръководител от Минск е показан как пие водка в кабинета си, консултантката не смята, че това е прекалено - все пак са минали цели 33 години от онези времена, много от нещата са се позабравили, а и подобни случаи със сигурност е имало.    Покрай работата си по филма консултантката открива и за себе си нови факти, свързани с Чернобил.\r\n\"Бях ученичка и помня какво се случи тогава. Отлично помня и манифестацията на 1 май 1986-та, помня лятото, в което не биваше да събираме липов цвят, имаше и много други забрани. Бащата на момчето от съседната къща замина за Чернобил още в първите дни след аварията и когато се върна, почти веднага почина. Бях много впечатлена - човекът се бе пожертвал заради другите\", казва тя.\r\nСпоред Козловска, сценаристът на \"Чернобил\" е искал точно това - да направи сериал в памет на онези, които са страдали и са се пожертвали. Важно е и обстоятелството, че трагедията е поставена в контекста на другите съветски престъпления срещу човечеството, срещу гражданите на страната.\r\nА най-важно - по думите на консултантката - е показването на героизма на главните действащи лица, на начина, по който са се опитвали да се борят с невидимия враг, за да спасят хората в региона и в цяла Европа. ", "date": "2019.06.12", "title": "Сериалът за Чернобил -  от \"ок\" до \"другарю\" в контекста на съветската реалност"}
{"url": "https://www.actualno.com/europe/italija-nalaga-do-50-hil-evro-globa-na-organizacii-pomagashti-na-migranti-news_758010.html", "text": "    Италианското правителство прие постановление, който криминализира спасяването на мигранти в Средиземно море. В бъдеще капитаните, собствениците и операторите на частни кораби, които „влизат в италиански води без разрешение“, са изправени пред налагането на глоби до 50 000 евро. Съответното предложение, одобрено от Министерския съвет, дойде от министъра на вътрешните работи Матео Салвини, пояснява германският национален ежедневник Die Zeit, предава \"Фокус\".      Въпреки че спасителните кораби не са изрично упоменати в постановлението, прието от кабинета, те ще бъдат засегнати от регламента. Корабите, които многократно нарушават постановлението, ще бъдат конфискувани. Предложението трябва да получи одобрението на парламента, в който коалицията на „Лигата“ и Движение „Пет звезди“ имат мнозинство.   Наскоро Салвини забрани на германската организация за помощ Sea-Watch да оперира в Италия. Капитанът все пак навлезе в италиански води. Той се разследва за подпомагане и подбуждане към незаконната имиграция. ", "date": "2019.06.12", "title": "Италия налага до 50 хил. евро глоба на организации, помагащи на мигранти"}
{"url": "https://www.actualno.com/politics/rumen-radev-ne-schita-che-prehvyrlja-pravomoshtijata-si-po-procedurata-za-nov-glaven-prokuror-news_758018.html", "text": "    Далеч съм от мисълта, че прехвърлям своите правомощия с разговорите за избор на нов . Това каза президентът Румен Радев по време на кръгла маса на тема „Предстоящ избор на главен прокурор – критерии и обществени очаквания“, предаде агенция „Фокус“ .      Държавният глава подчерта, че според него при избора на нов главен прокурор много важен е критерият за независимост и воля за налагане на законността. „Важно е обаче и как ще бъде оценена и съдебната независимост от този главен прокурор, защото заедно с неговата смелост и гражданска отговорност това е успехът на неговата бъдеща дейност“, заяви .   Той посочи, че е далеч от мисълта, че прехвърля своите правомощия с разговорите за избора на нов главен прокурор. „Аз се водя единствено от принципа за разделение на властите, но и не пренебрегвам своето задължение на края на процеса да подпиша указ. За мен най-важното е обществото да има фокус върху тези процеси и да има повишено обществено внимание“, каза още президентът.\r\nНовият трябва да има високо обществено доверие, убеден е Радев. „Проведох срещи през май с ръководители на органи от системата на съдебната власт и министъра на правосъдието. Всички тези срещи бяха ясен сигнал за голямата значимост на това предстоящо събитие и необходимостта то да стои във фокуса на общественото внимание“, заяви Радев и посочи, че функциите на главния прокурор са важен фактор за ефективна борба с престъпността и корупцията, и за утвърждаването на законността.  „Затова е нормално и трябва да има високи обществени очаквания към тази процедура. Обществото трябва да получи гаранции за успешния ѝ ход, а това означава ясни критерии, прозрачност и добра аргументираност на мотивацията за номинациите на главен прокурор, коментира Румен Радев. \"Главният прокурор, който ще бъде избран, е натоварен с големи очаквания, предстоят му важни задачи, затова е важно още от старта той да има високо обществено доверие“, посочи държавният глава.           ", "date": "2019.06.12", "title": "Румен Радев не счита, че прехвърля правомощията си по процедурата за нов главен прокурор"}
{"url": "https://www.actualno.com/crime/pogromen-vandalizym-na-grobishteto-v-asenovgrad-dni-predi-zadushnica-snimki-news_757955.html", "text": "    Погром с множество счупени мраморни плочи, вази, кандилници (стъклени и глинени) и хлътнали гробища на новия парк в Асеновград, дни преди задушница. По неофициална информация, близо 20 са протоколите за с описани щети само в рамките на няколко седмици.            Асеновградчанката Мариана Димитрова е сред потърпевшите. Тя и близките й отишли, за да почистят гроба на свой роднина, тъй като на самия ден, в който християните почитат своите починали близки, няма да са в града. Така се натъкнали на неприятната гледка. Още девет странични гроба също били с видимо умишлено изпотрошени вещи.     Мариана е подала сигнал за пораженията до служител в Обредния дом, която описала щетите. Веднага след това, асеновградчанката е подала жалба, адресирана до кмета на града - доктор Емил Караиванов, тъй като гробищният парк е собственост на общината. Публикувайки снимки в социалната мрежа на случилото се, се оказало, че от същата ситуация са пострадали и други граждани. Обезверени от действия на отговорните институции обаче хората просто премълчават, поправят щетите и не съобщават на никого за проблема.   По мнение на асеновградчанката, причината за погрома е основно вандалщина. Според нея, изпочупването на мраморни плочи и други гробищни атрибути не е от животни, а явно си личи, че е извършено с чук или друг предмет. Чрез жалбата си до градоначалника Мариана Димитрова поставя искане да бъде възстановено заграждението, от страната на ромската махала, което отдавна липсва.       Друго, което жената посочва, като проблем, са просещите деца и възрастни роми, влизащи в гробищата и притесняващи гражданите, дошли да почетат паметта на своите починали близки. Чрез жалбата си тя настоява да бъде засилена охраната на гробищния парк, за да се ограничи вандализмът, да не се допуска влизането на просяци и животни, както и образуването на нерегламентирани сметища вътре.\r\n\"Настоявам за бързи действия, от Ваша страна, за възстановяване на щетите, за изграждане на висока ограда, която ще пречи на ромите да рушат гробовете на нашите близки, и гласност, ако Вие намерите нарушителите, в което дълбоко се съмнявам, защото смятам, че Вашият авторитет на кмет е компрометиран!\", посочва категорично в заключение на писменото си искане до управляващите Мариана Димитрова. Екипът на потърси за мнение и предложение за решение на проблема община Асеновград, но от пресцентъра не отговориха на позвъняването ни.    ", "date": "2019.06.12", "title": "Погромен вандализъм на гробището в Асеновград, дни преди Задушница (СНИМКИ)"}
{"url": "https://www.actualno.com/sofia/chasti-ot-stolicata-ostavat-bez-voda-news_757913.html", "text": "    На 12 юни 2019 г. (сряда), във връзка с подмяна на сградно водопроводно отклонение на ул. „Юрий Венелин“ Център се налага спиране на водоподаването от 09:00 до 18:00 часа на клиентите на „Софийска вода”, живеещи в района на:      по ул. „Юрий Венелин“ от бул. „Васил Левски“ до ул. „Любен Каравелов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любен Каравелов“ ъгъла с ул. „Юри Венелин“.\r\nНа 12 юни 2019 г. (сряда), във връзка с изпълнение на инвестиционен проект за подмяна на уличен водопровод на ул. „Обрадовски път“ кв. „Бенковски“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:  по ул. „Глас народен“ от ул. „Единство“ до ул. „Долна махала“\r\nпо ул. „Обрадовски път“ от ул. „Селска поляна“ до ул. „Глас народен“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Глас народен“ ъгъла с ул.“Единство“.    След възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 12 юни 2019 г. (сряда), във връзка с изграждане на сградно водопроводно отклонение на ул. „Родна стряха“ кв. „Драгалевци“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Родна стряха“, по ул. „Вълшебно биле“ от ул. „Горски дух“ до ул. „Вълшебно биле“№16.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родна стряха“ ъгъла с ул. „Вълшебно биле“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. ", "date": "2019.06.12", "title": "Части от столицата остават без вода"}
{"url": "https://www.actualno.com/burgas/momicheta-shte-se-obuchavat-na-digitalno-predpriemachestvo-v-burgas-news_757987.html", "text": "    Момичета ще се обучават на дигитално предприемачество в Бургас. Целта на проекта е все повече млади дами да започнат работа в сферата на предприемачеството, технологиите и иновациите. За целта е нужно обучение, начален опит и знания, който да заинтересоват и вдъхновят младите хора. Безплатното обучение е за момичета от 12 до 18 години.То започва на 14 юни и ще продължи три дни.      Такива семинари, на които участниците ще получат необходимите основни знания ще се проведат в различни градове на страната. На тях момичетата ще имат възможност да подобрят своята компетентност в областта на дигиталното предприемачество и ще научат начините по които се разработват мобилни приложени, които да са в полза на обществото.   От 14 до 16 юни в сградата на Бизнес Инкубатор ще се състои инициативата, която има за цел повече момичета да се подготвят и да станат част от бизнес средата в Бургас.  Индустриален и логистичен парк – Бургас, община Бургас и Джуниър Ачийвмънт България са организатори на семинара. Финансиран е от Европейския институт за иновации и технологии.    ", "date": "2019.06.12", "title": "Момичета ще се обучават на дигитално предприемачество в Бургас"}
{"url": "https://www.actualno.com/europe/polsha-iska-da-kupi-f-35-news_757924.html", "text": "    Полша иска да купи американски изтребители F-35. В момента Вашингтон работи над запитването от Варшава, казва високопоставен служител в Белия дом, предаде БГНЕС.      \"Уточняваме формалности и ще им направим официално предложение\", казва чиновникът.   Полша се надява да форсира купуването на изтребителите, особено след като има шанс доставка на такива да бъде спряна.\r\nПрез март в Полша беше финализиран план за модернизацията на въоръжените сили до 2026 година. В рамките на този план страната планира да купи 32 многоцелеви изтребителя от пето поколение. Те трябва да заменят в бойната авиация на Полша самолетите съветско производство Су-22 и МиГ-29.   ", "date": "2019.06.12", "title": "Полша иска да купи F-35 "}
{"url": "https://www.actualno.com/sofia/vizija-za-sofija-da-se-otyrvem-ot-avtomobilite-s-po-skypa-sinja-zona-i-zatvarjane-na-ulici-news_757953.html", "text": "    Синя зона на цената на 3 билета за градския транспорт е една от мерките за развитие на столицата, предложени във \"Визия за София\", предаде в. \" \".      Става въпрос за общо 450 предложения, включени във визията, а мерките ще се обсъждат през следващите месеци, всеки столичанин може да се включи в . Ако се пресмята по сегашните цени на билета за градски транспорт, говорим за 4,80 лева   По отношение на транспорта предложенията във визията са категорични - ограничаване на автомобили. Освобождаването на софийските публични пространства от коли ще подобри  цялостно качеството на градската среда, нейната сигурност, комфорт и  функционалност. \"Тя е в синхрон с глобалните тенденции в  градоустройствената практика, целите за устойчиво развитие на ООН и  приоритетите в Интегрирания план за градско развитие на София и проекта \"София – град за хората\", пише още в мерките.\r\nДруга идея е  регулярното затваряне на избрани улици за определени дни или части от деня. \"Така някои улици могат да бъдат тотално преобразени за определен период от време в пространства за отдих, игри, събития и други подходящи активности. Когато са осъществени по добре обмислен начин, подобен тип инициативи притежават чудесен потенциал за подобряване комфорта и функционалността на градската среда, а и подобряват възприятието на гражданите за цялостните политики за градско развитие\", пишат още експертите.  Предложенията във \"Визия за София\", която е идея на Столична община, ще отидат на по-късен етап на обществено обсъждане. Резултатите от допитването ще послужат за формулирането на ясни  приоритети, които да залегнат във визията за развитието на София, като  окончателният стратегически документ ще бъде представен през есента. ", "date": "2019.06.12", "title": "\"Визия за София\" - да се отървем от автомобилите с по-скъпа синя зона и затваряне на улици"}
{"url": "https://www.actualno.com/asia/tejki-navodnenija-vzeha-naj-malko-19-jertvi-v-kitaj-news_757927.html", "text": "    Тежки наводнения взеха най-малко 19 жертви в Китай. Според държавната китайска агенция Синхуа, общо 570 хиляди души са засегнати от наводненията, станали факт след проливни дъждове, предаде БГНЕС.      В най-малко шест града в граничещия с Виетнам автономен район Гуанси са залети улици и сгради. Поне 12 жертви са от този регион на Китай. Засегнати са и земеделски земи.   Седем души са загинали в съседната провинция Гуандун. Един се води в неизвестност. И там се съобщава за разрушени къщи и пътища.\r\nОчаква се валежите в южната част на Китай да продължат още един ден, което допълнително ще усложни ситуацията.   ", "date": "2019.06.12", "title": "Тежки наводнения взеха най-малко 19 жертви в Китай "}
{"url": "https://www.actualno.com/society/12-uni-svetoven-den-sreshtu-detskija-trud-news_757754.html", "text": "    \"Децата не трябва да работят на полето, а за мечтите си\", е мотото на Световния ден срещу детския труд, който Международната организация на труда отбелязва ежегодно на 12 юни. Денят е свързан с редица инициативи, насочени към елиминирането на детския труд. Според данните на МОТ  около 152 млн. деца по света работят, вместо да ходят на училище. Детски труд има във всяка сфера, но най-много се трудят в селското стопанство – седем от всеки 10 работещи деца са на полето, съобщиха от Изпълнителна агенция \"Главна инспекция по труда\".      Българското законодателство е напълно синхронизирано с международното относно защитата на децата от полагане на труд. В Кодекса на труда е регламентирана специална закрила на непълнолетните, които могат да полагат труд само срещу разрешение от Инспекцията по труда. За тях е предвиден 7-часов работен ден, забрана за полагане на нощен и извънреден труд. Предвид факта, че според Конституцията у нас образованието е задължително до 16 г., е регламентирано, че под тази възраст детският труд е забранен. ИА ГИТ издава по изключение разрешение за работа на лица, ненавършили 16 г., основно за талантливи деца за участие в кино продукции, театрални постановки, музикални състави и др.   При всяка проверка се следи за полагане на труд от непълнолетни лица. При масираните проверки в селското стопанство през учебната година се следи не само дали непълнолетните полагат труд, но и дали са на полето, за да бъдат предприети мерки за връщането им в училище.\r\nРеагира се на всеки сигнал, касаещ работа на непълнолетни лица, независимо дали е анонимен или не. Към момента тези сигнали са единични.Най-често те се подават от директори на училища, от органите на полицията и анонимни граждани, но има случаи на сигнали от родители, които така се опитват да върнат децата си в училище. Постъпвали са сигнали и от самите младежи, които искат да защитят правата си, тъй като освен без разрешение, някои се наемат и без договори.  Наемането на непълнолетни лица без разрешение от Инспекцията по труда е престъпление и се преследва по Наказателния кодекс. Когато контролните органи на Агенцията установят такива случаи, те подават сигнал до Прокуратурата.При необходимост се сигнализират и други органи за закрила на детето, както и районните управления по образование с цел установяване дали децата посещават училище и за предприемане на мерки за връщането им в час.\r\nВзаимодействието между институциите повишава ефективността на контрола. След сигнал на директор са установени пет деца да работят в консервно предприятие в област Плевен през нощта. Към момента четири от тях отново посещават училище. В землище в област Пазарджик са заварени също пет непълнолетни лица, чиято самоличност беше установена благодарение на органите на МВР и това направи възможно предприемане на мерки по закрилата им от другите компетентни институции.   През последните години тенденцията е за постоянно нарастване на наемането на непълнолетни лица. ИА ГИТ напомня, че исканията се подава чрез работодателя. Създадена е възможност те да се подават по електронен път. По електронен път могат да бъдат получени и разрешенията. Като цяло документите, които се изискват от работодателя, са същите, които са необходими за всяко работно място. Разликата е, че при наемане на непълнолетно лице те се подават предварително, а при наемане на пълнолетно – се представят при проверка. Цялата процедура е описана в сайта на ИА „Главна инспекция по труда“, рубрика „Административно обслужване“, подрубрика „Процедури“ -     През 2018 г.са поискани общо 8501 бр. разрешения за наемане на работа на лица до 18 години. Дадени са общо 8238 бр. разрешения, като 205 бр. са за наемане на лица до 16 години и 8033 бр. – за наемане на лица, навършили 16-годишна възраст. Констатирани са 116 нарушения, свързани с приемане на работа на непълнолетни лица без разрешения от Инспекцията по труда.\r\nНай-много непълнолетни лица се наемат в икономически дейности: „Ресторантьорство”; „Хотелиерство”  и „Търговия на дребно”. ", "date": "2019.06.12", "title": "12 юни - Световен ден срещу детския труд"}
{"url": "https://www.actualno.com/society/prognoza-za-vremeto-12-uni-srjada-news_757917.html", "text": "    Днес ще е предимно слънчево с временни увеличения на облачността. На места ще има краткотрайни валежи с гръмотевици, а в планинските райони ще са и по-значителни. Ще духа слаб до умерен вятър от запад-северозапад. Максималните температури ще са 28° и 33°. Атмосферното налягане бавно ще се повишава и ще е по-високо от средното за месеца. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ).      По Черноморието ще преобладава слънчево време, с временни увеличения на облачността. На отделни места със слаби Ще духа слаб до умерен северозападен вятър. Максимални температури между 27° и 30°. Температурата на морската вода е 23-24°, по-ниска на север от нос Калиакра – около 19°. Вълнението на морето ще е 1-2 бала.   Над планините облачността ще е по-често значителна и отново ще има краткотрайни валежи от дъжд с гръмотевични бури. Ще духа до умерен вятър от север-североизток. Максималната температура на височина 1200 метра ще е около 22°, на 2000 метра – около 14°.\r\nПрез следващите три дни валежите чувствително ще намалеят, и като разпространение, и като интензивност, а температурите бързо ще се повишат. Ще преобладава слънчево време, в следобедните часове с временни увеличения на облачността, главно над източните и планинските райони, но само на отделни места там краткотрайно ще превали. Ще духа слаб, в източните райони до умерен вятър от изток-североизток. Преобладаващите максимални температури ще бъдат между 29° и 34°.   ", "date": "2019.06.12", "title": "Прогноза за времето - 12 юни (сряда)"}
{"url": "https://www.actualno.com/asia/sirija-objavi-svaljaneto-na-raketi-ot-izrael-news_757936.html", "text": "    Сирийските държавни медии обявиха, че противовъздушната отбрана на страната е предотвратила ракетни удари от Израел, предаде БГНЕС.      Според информацията са били свалени няколко ракети. Те е трябвало да ударят хълма Тал ал Хара в Южна Сирия. Мястото е считано за стратегически наблюдателен пост към окупираните .   Израел вече няколко пъти нанася удари от въздуха срещу военни обекти в Сирия. Тел Авив твърди, че целта им е да спрат доставки на оръжие от Иран. Сирия отхвърля тези твърдения и понякога заплашва Израел с ответен удар. ", "date": "2019.06.12", "title": "Сирия обяви свалянето на ракети от Израел "}
{"url": "https://www.actualno.com/pazardjik/zatvarjat-poetapno-pytni-vryzki-na-p-v-calapica-news_757805.html", "text": "    Продължава ремонтът на пътните връзки на пътен възел „Цалапица“ при 112-ти километър на автомагистрала „Тракия“. Това съобщиха от пресцентъра на Агенция „Пътна инфраструктура“. На 12 юни до 12.00 часа ще бъде ограничено движението по следните пътни връзки:      - Съединение - Бургас, като обходният маршрут е: Съединение - Цалапица - кръгово кръстовище Пловдив - пътен възел Бенковски - Бургас;   - София - Съединение с обходен маршрут: АМ „Тракия“, п. в. Пазарджик при км 90, гр. Пазарджик, път I-8 Пазарджик - Пловдив, кръгово кръстовище Орта Хан, гр. Съединение;\r\n- Цалапица - Бургас с обходен маршрут: Цалапица - кръгово кръстовище Пловдив - пътен възел Бенковски - Бургас.  От 8.00 часа до 20.00 часа ще бъде ограничено движението по пътната връзка Бургас - Съединение. Обходният маршрут е: пътен възел Бенковски - Съединение\r\nНеобходимо е шофьорите да карат внимателно със съобразена скорост и да спазват стриктно пътната сигнализация.   Ремонтните работи на пътните връзки, които започнаха в началото на седмицата, включват подмяна на асфалтовата настилка. Предвидените средства за обновяването им са около 400 хил. лв. с ДДС. Дейностите се финансират от бюджета на АПИ по програмата за текущ ремонт.     ", "date": "2019.06.12", "title": "Затварят поетапно пътни връзки на п. в. \"Цалапица\""}
{"url": "https://www.actualno.com/celebrate/sv-prepodobni-onufrij-veliki-news_679223.html", "text": "    За велики пустинни подвижници ни разказва свети Пафнутий, който сам живеел пустинен живот. Веднъж в него се явило желание да отиде във вътрешността на пустинята, за да узнае, има ли там още отци, които служат на Господа повече от него. Като си взел малко хляб и вода, той тръгнал и след четиридневен труден път видял затворена пещера, в която светлина влизала само през един малък отвор. Почукал, като очаквал да чуе глас, който да го приветства в името на Христа, но напразно. Най-после влязъл и видял един старец да седи. “Благослови, отче светий!” - казал той. Отговор не последвал. Пафнутий се приближил, допрял се до него и тялото се разсипало на прах. Подвижникът вече няколко години бил мъртъв. Пафнутий погребал Божия раб с обичайното псалмопение и молитва, пренощувал при гроба му и на другия ден, подкрепен от сън и храна, се отправил по-нататък.      Пак вървял той няколко дни и видял пещера и около нея следи от човешки стъпки. Пещерата била пуста, но се виждало, че някой живее в нея и че обитателят неотдавна е излязъл. Пафнутий решил да го дочака. Мястото било прекрасно. Финикова палма, покрита с плодове, растяла в пещерата. Бистър извор с прясна вода бликал от корените на дървото. Цял ден Пафнутий чакал като се молел и пеел псалми. Привечер той видял да се приближава към него стадо биволи, сред които вървял един подвижник. Дългите му коси го покривали от главата до нозете. Друга покривка на него нямало. Подвижникът отначало се изплашил, като видял Пафнутий, но после започнал да благодари на Бога, поканил го в пещерата и му предложил храна. Дълго беседвали те и заедно се молили. Пафнутий узнал, че името на подвижника е Тимотей, че в младини живял като инок в манастир, а после като пожелал усамотение почнал да живее в собствена килия, близо до града, като се хранел от трудовете си. Тук паднал той в престъпление и известно време водил грешен живот. Но съвестта се пробудила в него и избягал в пустинята, за да смири страстите чрез молитва и труд. Тежък бил отначало неговият живот. Много изтърпял от вътрешна душевна борба, много страдал и от телесен недъг. Но Господ милостиво му помагал и пустинникът достигнал вътрешен мир и духовна радост. Цели 30 години той живял в съвършено усамотение, като постоянно се молел. Дървото с фурми го хранело със своите плодове. Неговите 12 вейки една след друга се покривали с плодове всеки месец.   Като получил благословение от пустинника, той отново тръгнал и след няколко дни дошъл до един манастир, който се намирал в пустинята. Със скръб мислел той, колко са нищожни неговите собствени подвизи в сравнение с трудовете на светите отшелнии, но се радвал, като видял, че Господ има толкова съкровени служители.\r\nСлед няколкодневна почивка Пафнутий отишъл по-нататък. Пътят ставал все по-труден, а пустинята по-сурова и по-безплодна. Свършила се оскъдната храна, която Пафнутий си бил взел от манастира. Няколко дни вървял без да вкуси нищо, понеже в пустинята нищо не расло. Най-после той така изнемогнал, че изгубил всички сили и вече очаквал смъртта си. Ненадейно му се явил мъж светлозарен и чрез едно допиране с ръка до устата му го подкрепил за нови трудове. Така вървял той 17 дни, подкрепян от ангелска помощ, когато веднъж видял един човек, покрит от главата до нозете с бели като сняг коси да слиза от планината. Старецът повикал Пафнутий, като го назовал по име. Това бил Онуфрий, вече 60 години скитащ се из пустинята. Той разказал на Пафнутий живота си. На младост той бил инок в един манастир, но в душата му се зародило желание за пустинен живот и една нощ взел хляб само за четири дни и отишъл далече в пустинята. Изведнъж видял необикновено светъл лъч, който като че ли му посочвал пътя, и чул глас да му говори: “Не бой се, аз съм ангелът, който те пази от самото ти рождение, и по Божията воля те водя в пустинята! Бъди смирен по сърце пред Бога и с радост Му служи! А аз няма да отстъпя от тебе”. След дълго пътуване той дошъл до пещерата, в която един свят старец го приел, като го назовал по име. Онуфрий живял с него известно време, като се учел от него на правилата на пустинния живот. А когато старецът го намерил достатъчно приготвен за подвижнически живот, той сам го завел във вътрешността на пустинята и го поселил в пещерата. Няколко години старецът по един път в годината посещавал своя ученик до самата си смърт. Онуфрий го погребал и от деня на неговата смърт вече не видял ни един човек до идването на Пафнутий. Отначало ангелът го хранел, а после израснала финикова палма, която всеки месец се покривала с нови плодове. В това дълбоко усамотение подвижникът бил радостен и спокоен, подкрепян чрез молитва и постоянно изучаване на словото Божие. Чудесни прояви на Божията слава често озарявали душата му. Той видял небесната слава на светците, угодили Богу, и с радост продължавал подвига си.  Пафнутий прекарал цяла нощ с великия старец в беседа и молитва. А на другия ден забелязал промяна в лицето му и се изплашил. Онуфрий забелязъл това. “Не бой се, брате Пафнутий - казал му той. - Бог в милосърдието си те е пратил при мене, за да погребеш тялото ми. Защото днес ще завърша временния си живот и ще мина при Христа за безкраен живот”. Пафнутий отговорил на подвижника, че след неговото заминаване би желал да остане завинаги в неговата пещера. Но старецът му отговорил, че не такава е Божията воля, но че той трябва още да посети други пустинници и след това да се върне в своята обител и там да служи на Бога. Той благословил Пафнутий и след това започнал да се моли Богу с много сълзи, като преклонил колене. Дълго той се молил и най-после казал: “В Твоите ръце, Боже, предавам духа си!” Внезапно го осияла чудна светлина, чули се гласове на ангели, които пеели и славословили Господа. Ангелите отнесли на небето радостната душа на праведника.\r\nПафнутий дълго плакал над тялото на умрелия и след това намерил камък, издълбан като гроб. В него поставил тялото на подвижника с псалмопение и молитва и го покрил с камъни. Подир това се помолил на Бога да бъде удостоен да живее на това място. Но изведнъж пещерата се срутила, финиковото дърво паднало на земята, изворът изсъхнал. От това Пафнутий разбрал, че не такава е Божията воля. Молейки се още, той се готвел да остави това място и веднага видял пред себе си оня същия светлозарен мъж, който и преди му се явил и който сега вървял пред него, посочвайки пътя му.   Господ удостоил Пафнутий да види в пустинята и други свети подвижници: четири старици, които всекидневно получавали храна от ръката на ангел; четири момци, които заедно служели Богу и чудесно били подкрепяни от Господа. Те всички с любов го приемали, като го наричали по име. След дълго пътуване той се върнал в своята обител, където разказал на братята за всичко, що видял и чул в пустинята.      ", "date": "2019.06.12", "title": "Св. преподобни Онуфрий Велики"}
{"url": "https://www.actualno.com/society/novini-ili-novini-kartinata-na-pechata-za-12-uni-news_757922.html", "text": "    Редакционният екип на представя кратък преглед на печата от днешния 12 юни.       Брокерите ще шпионират за пране на пари при продажба и наем на имоти, пише вестникът. Търговците на недвижими имоти ще трябва да правят комплексна проверка на клиентите си не само при покупко-продажби, но и когато отдават скъпи имоти с месечен наем, надвишаващ 10 000 евро. Търговци на произведения на изкуството ще трябва да идентифицират клиентите си, да правят оценка на риска и да обменят информация с държавните органи при съмнителни сделки. Подобно задължение ще имат също така художествени галерии и аукционни къщи за сделки над 10 000 евро или равностойна на това валута. Това предвиждат поредни промени в Закона за мерките срещу изпирането на пари, публикувани за обществено обсъждане на сайта на финансовото министерство.   Бърза процедура, при която закононарушителите ще признават вина и ще сключват споразумение с наказващия държавен орган, се въвежда с предложени от правителството промени в Закона за административните наказания, информира медията. При споразумение ще има отстъпка от глобата и ще се плащат само 80% от минималния размер, който е предвиден за нарушението. За да има договор обаче, не трябва на нарушителя да е издаван акт за същото в предходната една година и закононарушението да не е престъпление. Намаление има и за бързо издължаване на нарушителите. 80%, вече от реално наложената глоба, ще се плащат при превеждане на парите на държавата в 14-дневен срок от издаване на акта. Amazon стана най-скъпата марка, информира ежедневникът.  Американският гигант в търговията онлайн изпревари технологичните компании Google и Apple и оглави класацията за най-могъщите световни марки с оценка на бранда си от 315 млрд. долара. Това сочат резултати от изследване на консултантската група Kantar. Според годишното изследване, наречено БрандЗед, групата, основана от Джеф Безос, е увеличила стойността на марката си с 52 на сто.    \" \"\r\nЗдравното министерство въвежда промени в наредбата за изискванията към гробищните паркове, които ще намалят опасността от зарази, идващи от покойниците, пише медията. Въвеждат изисквания за катафалките, ковчезите, местата за покойници и др. Погребване извън гробищен парк ще се допуска само по изключение. То ще става само на терени извън урбанизираната територия на населените места, върху които има изградени сгради за извършване на богослужение. Мярката цели премахване на възможността да бъдат образувани нерегламентирани гробищни паркове в жилищни райони. ", "date": "2019.06.12", "title": "Новини или Novini – картината на печата за 12 юни"}
{"url": "https://www.actualno.com/vraza/osigurjavat-se-dopylnitelni-kursove-na-gradskija-transport-za-chereshova-zadushnica-news_758015.html", "text": "    Допълнителни курсове на градския транспорт във Враца осигурява транспортното дружество в града под Околчица на 15 юни. Увеличението е за улеснение на хората по повод .      На 15 юни /събота/, до 14:00 часа, всички тролейбуси ще се движат до спирка „Химко“. След това, автобус, с учестен график, ще извозва пътниците от спирката на бившия химически комбинат до Новия гробищен парк. ", "date": "2019.06.12", "title": "Осигуряват се допълнителни курсове на градския транспорт за Черешова Задушница"}
{"url": "https://www.actualno.com/pernik/reka-struma-pobelja-zaradi-pjana-s-nejasen-proizhod-snimki-news_757960.html", "text": "    Фрапиращи снимки на състоянието на река Струма бяха публикувани във Facebook. Става въпрос за отсечка на реката в близост до язовир Пчелина.       Снимките са заснети вчера, 11 юни. В коментари към публикацията има предположение, че това е безконтактна пяна от автомивка, която е изключително отровна.    ", "date": "2019.06.12", "title": "Река Струма побеля - заради пяна с неясен произход (СНИМКИ)"}
{"url": "https://www.actualno.com/europe/dvuvlastieto-v-moldova-se-zadylbochava-news_757929.html", "text": "    Президентът на Молдова Игор Додон отмени декрета, с който се разпуска местното народно събрание, с което засили противопоставянето между двете власти, които претендират, че управляват страната.      Най-бедната страна в Европа, заключена между Румъния и Украйна, е потънала в политически хаос от февруари, когато парламентарните избори не излъчиха изявен победител, коментира АФП, цитирана от БГНЕС.   През почивните дни (8-9 юни) молдовският парламент одобри ново правителство, формирано след безпрецедентно съглашателство между проруска и проевропейска формация. То остави извън властта партията на влиятелния олигарх Владимир Плахотнюк.\r\nНо Конституционният съд вече беше разпоредил нови избори, след като не беше формирано правителство в 3-месечен срок след изборите. Решението на съда блокира създаването на новата коалиция, а след това от поста му и назначи бившия премиер Павел Филип за временно изпълняващ длъжността президент. Филип, който е от партията на Плахотнюк, издаде декрет за разпускането на парламента и назначи нови парламентарни избори през септември.  Именно този декрет отмени Игор Додон, който твърди, че продължава да е легитимния президент на Молдова.\r\nРядко срещано е единомислието на Русия и Запада в очерталия се конфликт. Пет европейски държави, сред които Великобритания, Франция и Германия приветстваха коалицията между Социалистическата партия на Игор Додон и проевропейския блок ACUM (СЕГА), която формира новото правителство. Същата позиция зае Москва, която приветства формирането на коалицията и каза, че \"са готови да работят с демократично избраните власти\".   Игор Додон призна, че с новия коалиционен партньор СЕГА имат почти напълно противоположни виждания, но са единодушни в едно - че управляващата партия трябва да бъде изхвърлена от властта. Според Додон формацията на Плахотнюк е \"потопила Молдова в корупция\", а страната била \"заложник на олигарха\".     ", "date": "2019.06.12", "title": "Двувластието в Молдова се задълбочава "}
{"url": "https://www.actualno.com/politics/predlojenie-brokerite-da-dokladvat-za-prane-na-pari-pri-prodajba-i-naem-na-imoti-news_757928.html", "text": "    Кръгът на институциите и професиите, длъжни да докладват пред ДАНС за съмнения, че техни клиенти перат пари, се разширява. Брокерите на недвижими имоти ще трябва да правят комплексна проверка на клиентите си не само при покупко-продажби, но и когато отдават скъпи имоти с месечен наем, надвишаващ 10 000 евро. Търговци на произведения на изкуството ще трябва да идентифицират клиентите си, да правят оценка на риска и да обменят информация с държавните органи при съмнителни сделки. Подобно задължение ще имат също така художествени галерии и аукционни къщи за сделки над 10 000 евро или равностойна на това валута. Това предвиждат поредни промени в Закона за мерките срещу , публикувани за обществено обсъждане на сайта на финансовото министерство,       Към новите попълнения в списъка с институциите и професиите, задължени да противодействат на мръсните пари, се включват също така търговците на виртуални валути, както и тези, които предоставят портфейли за попечителски услуги. Да докладват за съмнения за пране на пари се задължават не само професионалните счетоводни и данъчни консултанти, но и тези, които непряко, чрез свързани лица, предоставят подобни съвети.   В мотивите на поредното изменение в Закона за мерките срещу изпирането на пари се посочва, че България все още не е въвела всички изисквания на европейското законодателство в тази област. Това би се отразило негативно на присъединяването ни към Банковия съюз и чакалнята на еврозоната. В последния си годишен преглед критикува България за недостатъчното ниво на мерките срещу мръсните пари именно защото властите не са приели всички евродирективи и правила в тази област. Сега в преходните и заключителните разпоредби се правят промени в още десетина други закона, също свързани с предотвратяване прането на пари.\r\nНовост е, че фирмите ще бъдат задължени да докладват на Агенцията по вписванията, ако действителните им собственици откажат да им предоставят необходимата информация, че точно те са такива. В този случай, ако бъдат установени от контролните органи, те ще се наказват с глоба от 1000 до 10 000 лв., а при повторно нарушение - до 20 000 лв. за всеки месец до предоставянето на необходимата информация пред Агенцията по вписванията.  31 май бе крайният срок всички фирми, притежавани от чуждестранни компании, да обявят реалните си собственици - физически лица. За компаниите, притежавани от български юридически лица, отпадна това задължение, след като стана ясно, че ДАНС ще прави служебни проверки от БУЛСТАТ. Според предлаганите поправки, когато ДАНС, МВР, НАП и Агенцията по вписванията установят, че има \"несъответствие\" на информацията за действителен собственик на една фирма с това, което е вписано в БУЛСТАТ, те са длъжни да уведомят прокурор и да му предоставят всички материали. В тези случаи те могат да сезират и компетентния съд, който да разпореди промяна на вписаните обстоятелства. ", "date": "2019.06.12", "title": "Предложение: Брокерите да докладват за пране на пари при продажба и наем на имоти"}
{"url": "https://www.actualno.com/society/novi-idei-za-hranata-na-decata-v-detskata-gradina-bez-pyrjeno-i-sladkishi-s-poveche-plodove-i-zelenchuci-news_757951.html", "text": "    Повече пресни плодове и зеленчуци и млечни продукти като кашкавал, сирене и извара, по-висока масленост на прясното и киселото мляко и по-чисто месо за сметка на пържените храни, сладкишите и солта. Тази промяна в менюто на децата от 3 до 7 г. в детските градини предвижда наредба на здравното министерство, качена за обществено обсъждане, предаде в. \" \".      Според предложенията, децата ще получават най-малко по 3 вида пресни  плодове и зеленчуци седмично - цели, нарязани, настъргани, като салата,  смути или прясно изцеден сок. Консервираните плодове и зеленчуци пък не може да съдържат консерванти, подсладители и оцветители. Към подходящите за децата продукти са  вписани и нектари без добавена захар и изкуствени подсладители.   Приемът на сол се ограничава до 3 г/ден. Забраняват се пържените храни и  сладкишите . Досега те се допускаха до два пъти седмично. От менюто се  изхвърлят консервираната риба и морските дарове.\r\nЕжедневно ще се осигуряват поне 35 г сирене и/или кашкавал при целодневно хранене, както и 350 г кисело или прясно мляко. Прясното и киселото мляко пък вече трябва да са само краве и със съдържание на мазнини от 3% до 3,6%, като два дни седмично се включва кисело мляко с 2% мазнини и/или прясно мляко с 1,5%. Сиренето и кашкавалът трябва да имат съответно най-много до 3,5% и 3% готварска сол. Забраняват се млека и млечни продукти с изкуствени подсладители, оцветители и консерванти.  Увеличава се приемът на храни, богати на белтъчини, като яйца и месо. Месото обаче трябва да е било най-много охладено - не може да е било замразено. Телешкото и свинското трябва да са без видими тлъстини, сухожилия и кости, а птичето - без кожа. Нови изисквания има и за мляното месо. Съдържанието на мазнини трябва да е под 7%, а на колаген към месен протеин - под 12%. От месните продукти се допускат шунка и филе, всякакви други колбаси се забраняват.\r\nС всички промени калориите в дневното меню се намаляват от 1570 на 1350 ккал за децата от 3 до 4 г., а за по-големите - от 1770 на 1600.   Интересна промяна има и колко е броят на храненията. Изрично се уточнява, че са 4 на ден, но за петте работни дни на седмицата.     ", "date": "2019.06.12", "title": "Нови идеи за храната на децата в детската градина - без пържено и сладкиши, с повече плодове и зеленчуци"}
{"url": "https://www.actualno.com/politics/conev-naj-posle-kaza-kato-glas-na-dps-kolko-trjabva-da-e-partijnata-subsidija-news_757950.html", "text": "    Конкретна визия колко голяма трябва да бъде партийната субсидия най-после се появи в изказване на познато лице. Става въпрос за Йордан Цонев от ДПС.      В предаването на БНТ \"Референдум\" той заяви, че не може субсидията да е по-малко от 10 лева на действителен глас.   Цонев направи и историческа справка как се е движел размерът на субсидията - през 2001 година е въведена субсидия от 1 лев. През 2004 година тя става 1% от минималната работна заплата, или 1,50 лева приблизително. Цонев каза още, че до 2006 година, когато субсидията става 6 лева, партиите са се издържали от частно финансиране.\r\nТома Биков от ГЕРБ пък обясни за 1 лев субсидия с тезата, че на партията на Борисов ѝ омръзнало все да бъде лошият герой. А Румен Гечев от БСП, министър на икономическото развитие в кабинета на Жан Виденов и настоящ депутат, подчерта, че в предложението няма никакви финансови разчети. Но Гечев и Столетницата били съгласни да се правят анализи и при необходимост да се намалява субсидията.   ", "date": "2019.06.12", "title": "Цонев най-после каза като глас на ДПС колко трябва да е партийната субсидия"}
{"url": "https://www.actualno.com/asia/protestite-v-honkong-otlojiha-skandalen-zakon-za-ekstradicija-news_757949.html", "text": "    Протестите в Хонконг отложиха второто четене на спорния закон за екстрадиция, предаде БГНЕС.  Не е ясно за коя дата се отлага второто четене.      За пореден път хиляди протестиращи блокираха два основни булеварда в града и наобиколиха сградата на местното самоуправление. Гражданите не са съгласни с приемането на нов закон, който позволява екстрадирането на хора, обвинени в престъпления.   Според противниците на закона, Пекин ще го използва, за да се саморазправи с дисиденти и политически противници в ползващия се с автономия Хонконг.\r\nМестният законодателен орган трябваше да приеме закона днес, като представителите на партии, подкрепящи новите правила, имат мнозинство.  В неделя, на първия протест срещу закона, на улицата излязоха . ", "date": "2019.06.12", "title": "Протестите в Хонконг отложиха скандален закон за екстрадиция"}
{"url": "https://www.actualno.com/society/ideja-dyrjavata-svalja-20-ot-globata-na-pytja-pri-sporazumenie-news_757926.html", "text": "    Бърза процедура, при която закононарушителите ще признават вина и ще сключват споразумение с наказващия държавен орган, се въвежда с предложени от правителството промени в Закона за административните наказания, пише в. \" \".      При споразумение ще има отстъпка от и ще се плащат само 80% от минималния размер, който е предвиден за нарушението.    За да има договор обаче, не трябва на нарушителя да е издаван акт за същото в предходната една година и закононарушението да не е престъпление .\r\nНамаление има и за бързо издължаване на нарушителите. 80%, вече от реално наложената глоба, ще се плащат при превеждане на парите на държавата в 14-дневен срок от издаване на акта.  Временното отнемане на шофьорска книжка след катастрофа вече ще се  приспада при окончателното наказание, ако то включва отнемане на правото  за управление на автомобил, предвижда още законопроектът на  правителството. Досега двете наказания бяха отделни.\r\nНа бизнеса пък вместо актове вече се предлага да се правят предупреждения. Новата мярка е предвидена при маловажни нарушения.   Има интересен момент и относно наказанията за административни нарушения. Според предложенията, ако се подготвяш да направиш такова, но не си го направил, не подлежиш на санкция. Не подлежиш на санкция дори да си опитал да направиш административно нарушение т.е. не си успял, като тук има изключения - при опит за митническо и/или валутно нарушение, ще бъдеш преследван от закона, както и при определени видове кражби според Наказателния кодекс (чл. 218б, ал.1). Предвидено е да има и конфискация на предмети и вещи, които са обект на нарушение. А при маловажно административно нарушение се налага един вид условна присъда - в срок от 1 година, ако направиш друго нарушение, ще има вече последствия. Това обаче не важи за случаи на шофиране в пияно състояние или когато си бил дрогиран.     ", "date": "2019.06.12", "title": "Идея: Държавата сваля 20% от глобата на пътя при споразумение"}
{"url": "https://www.actualno.com/america/naglaseni-li-sa-procesyt-i-prisydata-za-korupcija-na-bivsh-brazilski-prezident-news_757933.html", "text": "    Министърът на правосъдието на Бразилия е замесен в голям скандал. Лични съобщения на Серджо Моро изтекоха в медиите и предизвикаха съмнения в безпристрастността, морала и етиката му, предаде БГНЕС.      Преди да стане министър, Моро беше съдия. Той ръководеше \"делото на века\" в Бразилия, в което през 2017 година беше уличен в корупция бившия президент .   Изтеклите съобщения на Моро са до прокурора по това дело. Въпреки че съдията е длъжен да е безпристрастен по отношение на обвинението и защитата, Моро пращал на прокурора инструкции за фокуса на обвинението, темпото на поднасяне на доказателствата и поредицата от задачи за разследващите екипи.\r\nСъобщенията са пращани чрез кодираното мобилно приложение \"Телеграм\", което се ползва от \"Ислямска държава\" за вербуване на симпатизанти. Както Серджо Моро, така и прокурора по делото твърдят, че в изнесената комуникация няма нищо незаконно.  Правосъдната комисия на Сената в Бразилия изпрати призовка на Моро, който ще дава обяснения пред сенаторите.\r\nСоциалистът Лула да Силва не беше допуснат до миналогодишните президентски избори, заради осъдителната присъда издадена от Серджо Моро. Проучванията на общественото мнение тогава показваха, че сред кандидатите за нов президент. В негово отсъствие президент стана крайнодесният бивш военен Жаир Болсонаро, който назначи Серджо Моро за министър на правосъдието.   Хакнатите съобщения бяха публикувани от разследващия сайт Интерсепт (The Intercept). Очакват се и още разкрития, защото от сайта обявиха, че са получили огромно количество данни за скандалното дело за корупция \"Автомивка\", което разтърси политическия и финансов елит в Бразилия.    Един от консервативните вестници в Бразилия вече поиска оставката на Серджо Моро. В позиция на редакцията на \"Естадо де Сао Пауло\" се казва, че напускането на поста е най-малкото, което трябва да направи Моро.\r\nСъдията от Върховния съд на Бразилия Жилмар Мендес каза, че публикуваните съобщения могат да бъдат използвани за наказателно дело срещу Серджо Моро. Според Мендес, въпреки че хакването на лични съобщения е незаконно, има начин събраните доказателства да бъдат вкарани в съда. ", "date": "2019.06.12", "title": "Нагласени ли са процесът и присъдата за корупция на бивш бразилски президент?"}
{"url": "https://www.actualno.com/europe/dramata-sys-zalojnici-vyv-frenski-zatvor-prikluchi-news_757935.html", "text": "    Приключи драмата със заложници в един от затворите с максимално ниво на сигурност във Франция, предаде БГНЕС, по информация на АФП.      Надзирател и стажантка бяха освободени, след като затворник, въоръжен с изработено от него с подръчни материали оръжие, ги взе за заложници.   В продължение на 5 часа надзиратели и полицаи преговаряха с похитителя. Полицейските екипи пристигнаха с три хеликоптера в затвора в Конд сюр Сарт, северно от град Льо Ман, където повечето затворници са опасни, радикализирани престъпници или такива с тежки дисциплинарни нарушения.\r\nМъжът нападнал охранителя и стажантката, която се обучавала за охранител по време на обяда в затвора.  Според министъра на правосъдието, затворникът имал психически проблеми в миналото. В затвора бил за обир, изнасилване и убийството на съкилийник. Министърът обяви, че надзирателя и стажантката не са пострадали.\r\nИнцидентът идва, след като нивото на сигурност в затвора беше повишено поради друго нападение. През март затворник наръга двама охранители със собственоръчно направен нож. ", "date": "2019.06.12", "title": "Драмата със заложници във френски затвор приключи "}
{"url": "https://www.actualno.com/chronicles/loryns-olivie-stava-pyrvijat-aktior-poluchil-blagorodnicheska-titla-news_757815.html", "text": "    Сър Лорънс Керр Оливие, барон Оливие е британски театрален и кино актьор, режисьор и продуцент. Считан е за един от най-великите актьори на XX век, играещ в шекспировия репертоар. Участва също и в спектакли от античната драматургия, както и в съвременни американски и британски пиеси. През 1999 година Американският филмов институт включва Оливие под Номер-14 в класацията на най-големите мъжки звезди на класическото Холивудско кино.      Лорънс Оливие е роден на 22 май 1907 г. в Доркинг, графство Съри, Англия в семейство на селски свещеник. Жени се три пъти: за Джил Есмънд (1930—1940), Вивиан Лий (1940—1960) и Джоан Плоурайт (от 1961 до смъртта му). Три пъти е носител на Академична награда \"Оскар\", номиниран е общо 14 пъти.    ", "date": "2019.06.12", "title": "Лорънс Оливие става първият актьор, получил благородническа титла"}
{"url": "https://www.actualno.com/sciencelogy/12-priznaka-che-ste-zavisimi-ot-komputyrnite-igri-news_757545.html", "text": "    През май тази година Световната здравна организация (СЗО) призна зависимостта от компютърните игри за болест. А всяка болест може да се излекува. Психологът Анета Орлова разказва пред за признаците на зависимостта от компютърните игри. Срамежливост, страх от неуспехите, неумение да се изграждат отношения и спокойно да се . Онези, на които тези чувства са познати рискуват да попаднат в капана на компютърните игри, смятат експертите. Много от нас предпочитат бягството от реалността във виртуалния свят. Как да разберете дали вие самите или ваш близък страда от този вид зависимост. Ето които са основните 12 признака:        Компютърната зависимост може да възникне в резултат на прекомерен стрес - някои изпадат в депресия, друг отваря за себе си виртуалния свят. В действителност това е бягство от реалността. не може да се справи и се включва деструктивният режим. \r\nПървият тревожен сигнал е, че състоянието на човек със зависимо поведение се подобрява. Той изпитва мощен емоционален подем, тъй като майсторството му в играта расте и се повишава авторитета му сред играчите. Често статуса във виртуалния свят се отличава много от този в реалния живот, като последния вероятно не устройва играча.   Зависимият човек възприема конфликтите и споровете повърхностно. Освен това не търси начини за разрешаването на такива ситуации, не се стреми да чуе другия и да се справи с проблема. Той просто бяга от тази реалност в другата.     Когато близките хора, партньори, родители, приятели предлагат на зависимия някакъв вариант за съвместно прекарване на времето, той се съгласява неохотно. Често той дори става враждебен и отчужден към околните. И най-малкият намек за вредата на компютърните игри предизвикват насмешка у зависимия, ирония или гняв. Човекът просто отказва да признае проблема.    Рано или късно отношенията с близките се влошават. Търпението на околните не е безкрайно. Ако в началото се опитват да вдъхновят за друга дейност, но постепенно, виждайки, че няма резултат започва да им омръзва и с мълчалив упрек наблюдават ситуацията. Това се редува с периодични скандали. Атмосферата се нажежава.   При зависимостта от компютърни игри често се нарушава режимът на сън. Човек се уморява, но не може да спре играта. Сънят е повърхностен и с чести събуждания. Всеки ваш опит за разговор към зависимия по време на играта се възприема като агресия. Той реагира със силно раздразнение и не може да става и дума да спре играта.    За да се повиши качеството на играта зависимият започва да харчи все повече и повече пари за своето хоби. Времето, прекарано в игра непрекъснато нараства. В същото време, ако го попита колко време е играл ще занижи часовете.    Тези хора често избягват физическата активност, не искат да се движат, губят апетит и в по-тежки случаи може да забравят за храната. Количеството кафе и тонизиращите напитки значително нарастват. Някои от най-върлите играчи до толкова затъват, че оставят на заден план и хигиената. Без компютъра играчът е обзет от силна тревога, депресия, раздразнение и апатия. Затова с цената на всичко се стреми да се върне към играта. ", "date": "2019.06.12", "title": "12 признака, че сте зависими от компютърните игри"}
{"url": "https://www.actualno.com/asia/za-pryv-pyt-otkakto-ajatolasite-komandvat-v-iran-japonski-premier-idva-na-poseshtenie-news_757943.html", "text": "    Премиерът на Япония Шиндзо Абе отива на историческо посещение в Иран, предаде БГНЕС. Откакто аятоласите поеха властта след революцията през 1978 година и основаха Ислямската република, японски премиер не е посещавал Иран, пише РИА Новости.      В Техеран Абе ще се срещне с аятолах Али Хаменей и с президента Хасан Рухани.   \"Ще проведа искрени разговори и обмен на мнения, като целта ми е намаляване на напрежението в Близкия Изток\", каза Абе.\r\nОчаква се основна тема на разговор да е съхраняването на сделката за ядрената програма на Иран, въпреки едностранното изтегляне на САЩ от нея.   ", "date": "2019.06.12", "title": "За пръв път, откакто аятоласите командват в Иран - японски премиер идва на посещение"}
{"url": "https://www.actualno.com/society/pusnaha-vodata-v-strelcha-no-e-s-losho-kachestvo-news_758021.html", "text": "    В град Стрелча започна поетапно пускане на водата към домакинствата.      Преди два дни в общината беше обявено заради липсата на водоснабдяване.   От тази сутрин водоподаване има към всички квартали, но водата е с лошо качество и може да се ползва само за санитарно-хигиенни нужди.\r\nПродължава разчистването на зоната за водохващане, която беше силно компрометирана от дъждовете.  Припомняме, че над 5 млн. лева са необходими на община Стрелча за справяне с последствията от пороите, които причиниха огромни щети във вододайната зона.\r\nПречиствателната станция също е проблемна заради неработещ утаител и се разчита само на филтри, които обаче не могат да пречистят водата.   Вчера бяха осигурени две водоноски, а общината раздаваше безплатно минерална вода на жителите.     ", "date": "2019.06.12", "title": "Пуснаха водата в Стрелча, но е с лошо качество"}
{"url": "https://www.actualno.com/cite/marija-gabriel-e-prosto-kato-marka-kato-fototapetche-tam-njama-plytnost-news_757973.html", "text": "    \"Мария Габриел е просто като марка, като фототапетче, там няма плътност.\" Това коментира лидерът на \"Движение 21\" Татяна Дончева в интервю за bTV.       ", "date": "2019.06.12", "title": "Мария Габриел е просто като марка, като фототапетче, там няма плътност"}
{"url": "https://www.actualno.com/america/absurd-ili-ne-majka-poiska-ubiecyt-na-decata-da-ne-poluchi-smyrtna-prisyda-news_757931.html", "text": "    Майка поиска от съда милост за съпруга ѝ, който уби петте им деца. Амбър Кайзер каза пред съд в Южна Каролина, че осъденият за масовото убийство Тим Джоунс-младши \"не показа милост към децата ми, но те го обичаха.\"      \"Аз говоря от тяхно име, а не от свое\", допълни Кайзер, цитирана от BBC.   37-годишният Джоунс-младши беше осъден през май за убийството на петте деца на възраст от една до 8 години. Той извършил тежкото престъпление в дома си край град Лексингтън през лятото на 2014 година, предаде БГНЕС. Съдебно жури решава дали убиецът да бъде осъден на смърт или на доживотен затвор.\r\nАмбър Кайзер каза, че е против смъртното наказание по принцип, но заяви,  че ако има възможност самата тя би убила бившия си съпруг.  Двамата се развели през 2013 година, като Кайзер оставила попечителството на Джоунс-младши, защото той имал добра работа като компютърен инженер, която му носела 80 000 долара годишно. Майката виждала децата си всяка събота.\r\nДжоунс-младши пледира невинен с обяснението, че е психично болен. Съдебните заседатели не приеха това обяснение.   През 2014 година Джоунс-младши побеснял, когато видял 4-годишния му син Нейтън да си играе с електрически контакт в дома им. Той убил момченцето, след което решил да удуши и останалите четири деца. Убиецът увил телата в найлон, натоварил ги в джипа си и безцелно обикалял околността в продължение на девет дни с труповете в превозното средство. Накрая изхвърлил телата в провинциален район на Алабама.    Арестували го в щата Мисисипи, след като при рутинна проверка патрулен полицай казал, че \"колата му мирише на разложено тяло\".\r\nЗащитата на Джоунс-младши твърдеше, че той страда от недиагностицирана шизофрения, от каквато била болна и майка му. Прокурорите изнесоха данни, че убиецът е използвал наркотици и се е грижел лошо за децата. ", "date": "2019.06.12", "title": "Абсурд или не - майка поиска убиецът на децата ѝ да не получи смъртна присъда"}
{"url": "https://www.actualno.com/analysis/mladite-hora-trajno-napuskat-balkanite-zaradi-lipsa-na-perspektivi-news_757883.html", "text": "    Отпътуването на младите хора е голям проблем за страните от Западните Балкани. На конференция в Сараево, организирана от Националния демократичен институт в БиХ и с партньорство на млади хора от девет политически партии в Босна и Херцеговина, които се наричат Група 9 (Г9), младежите от региона се опитаха да разберат но и да намерят начини да запазят младите, предаде Дойче веле.      Въпреки че Александър Чичич, млад предприемач от Баня Лука, е успешен в това, което прави, в него постоянно битува  идеята за изселване:“ Мисля, че мнозинството от младежите в БиХ обмислят да напуснат, ако им се даде по-добра възможност и това е най-големият проблем. Добре е, когато имаш определен брой, който си тръгва, но е много по-трудно, когато повечето млади хора искат да напуснат и просто изчакват възможност това да се случи.“   Само от началото на годината  30 000 души са напуснали БиХ. Изселването често се решава от цели семейства, без намерение да се върнат в близко бъдеще, а може би и никога.\r\nБенджамин Османчевич, политически активист от Сараево, смята, че причината е, че \"много млади хора изобщо нямат възможност да покажат какви са и на какво са способни, така че намират друго решение, а това е преминаване на границата\".  Заминават и тези, които имат сигурна работа и достойни доходи. Страните от региона се напускат от лекари, ИТ специалисти, инженери, медицински персонал ...\r\n\"Дори онези, които са си осигурили средства за препитание и разполагат с достатъчно средства за нормално качество на живот, търсят по-добра система, в която ще бъдат оценени тяхната работа, работа и време\", заяви политическият активист Деян Радмилович.\r\nПроучване на Института за развитие на младите Култ от БиХ показва, че , защото смятат, че скоро няма да им бъде по-добре. Нещо повече, анкетираните не мислят, че се връщат в страната, която са напуснали.       Kaтарина Вучкович от Института за развитие на младежта Култ подчерта:“Според социологическите проучвания народът на БиХ не напуска, само защото няма работа, дори е на 5-то или 6-то място, но условията на труд са една от причините за напускане, корупция, политически и социален дискурс, който припомня война, религия, етнически и други разделения, а след това недоволство от образователната и здравната система и точно затова хората, които напускат БиХ, очакват това да бъде по-добро в страните, в които отиват.“\r\nОткакто стана член на ЕС, Хърватия е изправена пред масирано изселване на младите хора. Весна Пушич, член на хърватския парламент, посочва, че парите не винаги са основната причина:\r\n„Извършено е изследване, което показва, че сред хората, които са напуснали, около 30% са заминали заради заплата, работно място и т.н., а около 70% са напуснали поради не функциониране на държавата в различни форми: непотизъм, клиентелизъм, поради факта, че хората си намират работа с връзки.\"\r\nПред проблема за напускането на младежта отдавна е изправен целият регион и ситуацията отдавна е тревожна. Всяка година Сърбия бива напускана от между 40 и 69 хиляди души, а ако се добави и отрицателният естествен прираст, Сърбия за една година остава без 100 000 жители.\r\nТенденцията на заминаване е налице и в Северна Македония, а причините са същите като в други страни в региона. Ивана Туфегджич, депутат в парламента на  РСМ, смята, че младите хора трябва най-накрая да намерят дума в процеса на решаване на проблемите:      „Проблемът е, че никога не създаваме механизми или не използваме механизмите, които имаме като държави, за да привлечем младите хора към решаването на проблема. Защото те най-добре знаят какви политики са добри за тях, как да ги създадат и как да стигнат до решение.“\r\nВреме е да се вслушаме  в идеите на младите хора и да им се помогне да правят планове да не заминават в чужбина, а да носят света в своите страни, казаха още на конференцията в Сараево. ", "date": "2019.06.12", "title": "Младите хора трайно напускат Балканите заради липса на перспективи"}
{"url": "https://www.actualno.com/music/frontmenyt-na-ramshtajn-schupi-chelustta-na-fen-news_757995.html", "text": "    Фронтменът на „Рамщайн“ счупи челюстта на фен, предаде „Билд“.      Инцидентът се случил в бара на хотел в Мюнхен, където певецът си е отдъхвал с приятели след концерт. Фен се приближил до Линдеман и помолил да си направи снимка с него.   След отказ от вокала, мъжът започнал да обижда приятелката на музиканта, Лана. Линдеман поискал от поклонника да се извини на жената, но той отказал.\r\nТогава певецът ударил фена по лицето и той паднал на пода. Персоналът на хотела се обадил в полицията.  По предварителни данни, фенът е диагностициран с фрактура на челюстта. Линдеман все още не е коментирал инцидента. ", "date": "2019.06.12", "title": "Фронтменът на „Рамщайн“ счупи челюстта на фен "}
{"url": "https://www.actualno.com/vidin/vidinskijat-kmet-proveri-obnovenite-ulici-v-selo-sinagovci-news_758023.html", "text": "    Кметът на Видин Огнян Ценков посети село Синаговци и заедно с Иван Иванов, кмет на селото, направиха оглед на три баластрирани улици и на пътя към гробищния парк, който е частично асфалтиран. Ремонтните дейности са на стойност 15 700 лв., заложени в общинския бюджет.      Улиците не са обновявани повече от 20 години. Иван Иванов благодари на кмета на Община Видин за съдействието, което оказва във връзка с подобряване облика на селото. Той добави, че предстои облагородяване на пространството около сградата на кметството, за което също ще бъдат използвани демонтирани при ремонта на централната градска част във Видин мраморни и гранитни плочи. Такива строителни материали се предоставят по предварителна заявка на кметовете на селища в Общината. „Имаме възможност да баластрираме улици в тежко състояние при подадени сигнали от страна на жителите. За тях не се изискват финансови средства – това става с трошено-каменна фракция, която добиваме в депото за битови отпадъци“ – коментира Ценков.   Жители на Синаговци също изразиха удовлетворението си от промяната и лично благодариха на Огнян Ценков. Малката Лора сподели, че сега може необезпокоявана да кара колело пред дома си, а родителите ѝ са спокойни, че не се налага да излиза на пътя, където не е безопасно.\r\nВидинският кмет заяви, че и занапред ще продължи целенасочената работа за подобряване на средата за живеене във всички селища на територията на Общината.   ", "date": "2019.06.12", "title": "Видинският кмет провери обновените улици в село Синаговци"}
{"url": "https://www.actualno.com/politics/prez-2020-g-njama-da-ima-novi-proekti-finansirani-chrez-dyrjavni-zaemi-news_758114.html", "text": "    Министерският съвет взе решение в проекта на Закон за държавния бюджет на Република България за 2020 г. да не бъдат включвани нови инвестиционни проекти, които да бъдат финансирани с държавни заеми и/или с издаване на държавни гаранции. Основанието за това е, че няма постъпили от ресорните министерства нови проектни предложения по реда на Наредбата за условията, на които трябва да отговарят инвестиционните проекти, финансирани с държавни заеми, и проектите, кандидатстващи за финансиране с държавна гаранция, и за реда за тяхното разглеждане.      С това решение ще се осигури последователност при прилагането на мерките за подобряване на бюджетната позиция на фона на продължаващата фискална консолидация и за спазване на фискалните цели, предвидени в Средносрочната бюджетна прогноза за 2020-2022 г.   Правителството реши и в проекта на Закона за държавния бюджет за следващата година да бъде предвидена възможност за издаване на държавна гаранция по споразумение между Международната банка за възстановяване и развитие и Фонда за гарантиране на влоговете в банките за осигуряване на достъп на Фонда до инструмент за условно финансиране в размер до 350 млн. eвро.   ", "date": "2019.06.12", "title": "През 2020 г. няма да има нови проекти, финансирани чрез държавни заеми"}
{"url": "https://www.actualno.com/music/jeremy-za-vtori-pyt-shte-zabijat-na-exit-festival-news_758122.html", "text": "    Една от най-успешните съвременни български банди - JEREMY? получи покана да стъпи за втори път на Fusion Stage - част от най-пъстрия и разнообразен EXIT Festival 2019 в Нови Сад, Сърбия. Ще ги видим на 7 ЮЛИ тази година, преди на същата сцена да стъпи хедлайнерът на вечерта - невероятната Tarja Turunen. Това ще бъде второ гостуване на JEREMY? на мега събитието EXIT, след като бяха там през 2016 г. Тогавашният им гиг бе част от фестивалното турне на бандата, включващо и 3 концерта с QUEEN + Adam Lambert в Полша, Румъния и България.      Поканата за ЕXIT Festival 2019 идва съвсем логично и естествено след няколко супер успешни поредни години за JEREMY?. Това се случва след два издадени албума и не малко награди през 2018 и 2019 г. JEREMY? са по-завладяващи на сцената от всякога след няколко европейски турнета и участия във фестивали като Rock for People, The Great Escape и Camden Rocks в Лондон. С всеки следващ сингъл групата покорява върховете на класациите и се радва на все по-широка популярност у нас, а и в Европа. Бандата се утвърждава като една от най-бързо развиващите се инди групи не само в България, но и в региона. Най-скоро можете да гледате JEREMY? на живо в София на сцената на Radio Park Fest (на 15 юни) и в Kino Cabana (на 26 юни)!\r\nФестивалът EXIT се провежда за първи път в Нови Сад, Сърбия през 2000 година, като студентски протест срещу комунистическия режим в страната и с идеята да докаже, че \"музиката е универсален език, който може да свързва и събира хората, за да направят света по-добро място\". От тогава EXIT се е превърнал в един от най-големите, популярни, чакани и обичани (и от българската публика) музикални фестивали. Тази година ще се проведе от 4 до 7 юли и ще бъде по-шарен и експлозивен от всякога. На едно място ще видим любими световни звезди - идоли на различни поколения. Сред тях са: легендите The Cure, атрактивната млада рок банда – Greta Van Fleet, един от най-уважаваните рапъри в света – Skepta, младата хип-хоп звезда IAMDDB, самия Carl Cox, DJ Snake, Tom Walker, Amelie Lens, също GriZ и MATTN, Desiigner, Sofi Tukker и много други. Предстои да бъдат обявени имената на още участници в този музикален празник. И какво по-хубаво от това, че точно JEREMY? ще бъдат част от него в последната му вечер - на 7 юли!   ", "date": "2019.06.12", "title": "JEREMY? за втори път ще забият на EXIT Festival"}
{"url": "https://www.actualno.com/vraza/obshtina-vraca-shte-sankcionira-berachite-na-lipov-cvjat-koito-otsichat-klonite-na-dyrvetata-news_758022.html", "text": "    Община Враца напомня, че в периода на цъфтеж на липите в града е забранено отсичането на клони от дърветата.      Забраната важи за видовете, намиращи се в общинския поземлен фонд, зелените площи на територията на общината, както и от липовите дървета по тротоари, алеи, площади, паркове, градини и други пешеходни зони.   Отсичането на дълготрайни декоративни дървета в частни и общински имоти е позволено само след разрешение от страна на Община Враца. При установяване на лица, които увреждат дърветата, гражданите могат да сигнализират в Районното управление на полицията. Нарушителите ще бъдат санкционирани.   ", "date": "2019.06.12", "title": "Община Враца ще санкционира берачите на липов цвят, които отсичат клоните на дърветата"}
{"url": "https://www.actualno.com/crime/ivancheva-za-infarkta-na-dulgerov-taka-stava-shtom-se-otkajesh-ot-pokazanija-spusnati-ot-prokuraturata-news_758151.html", "text": "    \"Спомняме си случая с Мишо Бирата. И се питаме дали когато се откажеш от показания, спуснати от прокуратурата и КПКОНПИ, получаваш инфаркт.\"      Това написа на страницата си във Фейсбук Десислава Иванчева по повод , който се отказа от показанията си по процеса срещу нея и Биляна Петрова\r\nКакто вече ви съобщихме, в момента Дюлгеров е в тежко състояние в болница и лекарите споделят, че е слабо контактен и едва говори.   \"Петко Дюлгеров, който се отказа от показанията си по процеса срещу Десислава Иванчева и Биляна Петрова и заяви, че те са дадени под натиск от КПКОНПИ, е получил инфаркт.   Това научихме от свои източници.\r\nВ момента Дюлгеров е в тежко състояние в болница и лекарите споделят, че е слабо контактен и едва говори.    Спомняме си случая с Мишо Бирата. И се питаме дали когато се откажеш от показания, спуснати от прокуратурата и КПКОНПИ, получаваш инфаркт.\r\nЗащитата на Дюлгеров се очаква утре да му иска отмяна на домашния арест\", пише Иванчева в поста си. ", "date": "2019.06.12", "title": "Иванчева за инфаркта на Дюлгеров: Така става щом се откажеш от показания, спуснати от прокуратурата"}
{"url": "https://www.actualno.com/politics/amerikanski-doklad-otnovo-sochi-peevski-za-primer-v-zavladjavaneto-na-medii-news_758172.html", "text": "    В България депутатът Делян Пеевски притежава шест вестника и контролира 80% от мрежата за разпространение на печатни медии. Докато всички страни в региона са имали опит с чуждестранни собственици на медии, страни като Чехия, Словакия и България са особено засегнати, след като губят повечето от основните си чуждестранни инвеститори.      Това се казва в (Media Development Investment Fund -MDIF), публикуван от сайта за разследваща журналистика The Shift News, със заглавие „Намаляване на свободата на медиите е свързана с пленяването на институции в Европа“.   Като подобен на примера в България се посочва още, че в Словакия компания, наречена Penta Investments, пое голям процент от онлайн медийните сайтове, а през 2012 г. компанията беше обвинена в подкупване на политици в замяна на услуги.\r\nВ Унгария повечето от водещите медии в страната са поети от олигарси, свързани с Виктор Орбан и неговата управляваща партия Фидес. Резултатът е, че голям процент от медиите в тази част на континента се контролират от шепа магнати и политически свързани индивиди. Относно загубата на чуждестранни инвеститори в медии се посочва и .   Ето още какво се казва в Доклада: Една от най-големите заплахи за свободата на медиите в Европа е улавянето им от страна на правителствата и бизнесмените с политически връзки, което често е симптоматично за по-широк проблем, свързан с държавното улавяне на институции, според нов доклад на Инвестиционния фонд за развитие на медиите. Завладяването на медиите се определя като „ситуация, в която медиите не са успели да станат автономни в проявяването на собствена воля, нито пък могат да упражняват своята основна функция, особено при информирането на хората.“\r\nТова явление е най-силно изразено в Централна и Източна Европа, но докладът на Фонда отбелязва, че той се разпространява на запад, където популистки и крайнодесни политици увеличават атаките си срещу свободния и независим медиен пейзаж. Разпространението на медийното завладяване също често е симптоматично за по-широкия проблем на цялостното улавяне на държавата, се твърди още в доклада.       Завладяването  на държавата се описва като екстремална ситуация, при която правителството контролира публичните институции, включително съдебната система, законодателните органи и регулаторните агенции. „Прозрачност без граници“, глобален корупционен надзорник, обяви завладяването на държавата за „една от най-разпространените форми на корупция“.\r\nОвладяването на медиите, което често е резултат от завладяването на държавата, обикновено се състои от четири основни компонента – регулаторен захват, контрол на обществените медии, използване на държавно финансиране като инструмент за контрол и придобиване на собственост. По-специално, държавното финансиране се оказа особено ефективен инструмент във време, когато много медийни платформи са изправени пред финансови затруднения поради намаляване на приходите от реклама. В такива случаи правителствените разходи под формата на доходоносни рекламни сделки са спасителен фактор за мнозина, въпреки че се наричат ​​„най-коварната форма на държавно финансиране“.\r\nВ доклада се посочва как това се използва за награждаване или наказание на медиите в зависимост от това как се отразяват правителството и неговите съюзници. Решенията за премахване на рекламните парични средства често осъждат медийните компании и платформи на изчезване.\r\nПрез последните 10 години тайните споразумения между политическата класа и собствениците на медии достигнаха безпрецедентни нива. Това доведе до ситуация, в която повечето или всички новини работят като част от правителствените бизнес картели, които контролират и манипулират потока от информация.  Всички страни, обхванати от доклада, имат средно или високо ниво на овладяване на търговски медии. Това произтича от липсата на прозрачност по отношение на финансирането, от зависимостта от държавата за доходоносна реклама и от пълно или поне частично завладяване на държавата. В тази връзка се посочва и медийната империя на Делян Пеевски.\r\nКонцентрацията на собствеността и държавният контрол оказват много негативен ефект върху независимостта на журналистиката. Овладяването на медиите се използва като напреднала форма на контрол, което означава, че независимите журналисти са изтласкани на периферията или изцяло от пазара. Това намалява пространството за гласовете на гражданското общество и елиминира всяка форма на отговорност или отговорността на правителството, се казва още в доклада.      Превод: Фрог Нюз ", "date": "2019.06.12", "title": "Американски доклад отново сочи Пеевски за пример в завладяването на медии"}
{"url": "https://www.actualno.com/politics/borisov-ot-poligona-novo-selo-na-kolegata-mu-kazah-che-trjabva-da-si-korigirat-strelbata-news_758264.html", "text": "    \"На колегата му казах, че има доста да корегират в стрелбата\".      Това заяви министър-председателят Бойко Борисов на въпрос какво го е впечатлило днес в , което се провежда на военния полигон \"Ново село\" край Сливен.\r\n„Днес тук участват и колегите от Гърция, Албания, Северна Македония, САЩ – така ще се извъртят всички. В България всички идват на учения – другите държави ги прескачат, но в България абсолютно всички идват“, подчерта в изявлението си пред журналистите премиерът.\r\nИ добави, че в разговор с македонския си колега е предложил , след като бъде финализирана сделката за новите американски изтребители. „Имаме надеждна техника, която модернизираме. А и с колегата Зоран Заев говорихме миналата седмица. Живот и здраве, сега, като придобием новите изтребители, ще пазим въздушното пространство и на Северна Македония“, изтъкна пред медиите главата на изпълнителната власт.     В тактическото учение с бойни стрелби участват над 800 военнослужещи от България, САЩ, Албания, Северна Македония и Гърция. Военнослужещите от състава на многонационалния батальон демонстрираха изпълнение на задачи в съвместни действия по отбрана и контранастъпление.\r\nПремиерът Борисов напомни, че подобни съвместни учения „дават бойно другарство“. „Всички ни знаят в света, че продължават цяло лято занятията тука. Над 5000 американски военнослужещи минават и се обучават. И не случайно на 6 май толкова се радват хората на военната техника. И сега продължаваме да окомплектоваме това, което през годините е разрушено. Продължаваме да си модернизираме танковете, да ги ремонтираме, казармите. Проектите вървят“,  отбеляза със задоволство той.\r\nВ тактическото учение „Strike Back 2019“ участват 600 военнослужещи от Въоръжените сили на България (38-ми, 41-ви и 42-ри механизирани батальони и 20-и самоходен артилерийски дивизион от 2-ра механизирана бригада, танкова рота от Центъра за подготовка на специалисти и средства за непосредствена авиационна поддръжка от състава на Военновъздушните сили), както и 200 военнослужещи от Сухопътните войски на САЩ (една механизирана рота), Албания (един пехотен взвод), Република Северна Македония (един пехотен взвод) и Гърция (танков взвод и вертолети за непосредствена авиационна поддръжка).    Учението е част от серията национални и международни учения, провеждащи се през май и юни в Югоизточна Европа и Черноморския регион, под ръководството и с подкрепата на командването на Сухопътните сили на САЩ в Европа. ", "date": "2019.06.12", "title": "Борисов от полигона „Ново село“: На колегата му казах, че трябва да си коригират стрелбата"}
{"url": "https://www.actualno.com/europe/sedma-jertva-na-serijnija-ubiec-v-kipyr-news_758323.html", "text": "    Полицията в Кипър откри останките на вероятна седма жертва на серийния убиец от български произход. Тялото е било намерено в езерото Меми, югозападно от столицата на страната Никозия, съобщава вестник Cyprus Mail, цитиран от БГНЕС.      Според вестника, тялото е на 6-годишно момиче - дъщерята на жена, която също стана жертва на убиеца.   По-рано властите заявиха, че по време на операцията по търсене на останките на момичето, са изпомпали част от водата от езерото. Миналата седмица местните медии съобщиха, че властите на Кипър са открили тялото на шестата жертва на серийния убиец в токсично езеро на 28 километра от Никозия.\r\nСпоред последната информация, пет жени и две деца може да са умрели от ръцете на маниака.  По подозрения за серийните убийства е арестуван 35-годишният военнослужещ от български произход Никос Метаксас. По непотвърдена информация, баща му е кипърски гражданин, а майка му – българка от Стара Загора.\r\nМъртвите са чужденки, включително две филипинки. Телата на жертвите бяха намерени в изоставена мина и в езеро с токсични отпадъци от друг рудник.   Според роднините и приятелите на жертвите, полицията отказвала да приема заявления за изчезването на хората, не е разследвала доклади от учители, че няколко деца са спрели да ходят на училище и са изчезнали.    Президентът на Кипър Никос Анастасиадис уволни ръководителя на полицията поради факта, че правоохранителните органи не са разследвали изчезванията на жени, които, както се оказа, са били жертви на сериен убиец. Министърът на правосъдието също подаде оставка.\r\nТова е първият случай на серийни убийства в Кипър. ", "date": "2019.06.12", "title": "Седма жертва на серийния убиец в Кипър "}
{"url": "https://www.actualno.com/books/nazovi-me-s-tvoeto-ime-izliza-v-prevod-na-bylgarski-ezik-news_758164.html", "text": "    След страхотния успех на филма номинациите и спечелените награди „Оскар“, книгата вече е издадена на български език. „Назови ме с твоето име“ е разказ за внезапната и силна любов, пламнала между един юноша и госта в лятната вила на родителите му над морските скали на италианската Ривиера. Неподготвени за последиците от привличането помежду им, в началото младежът и гостът се правят на безразлични. През следващите летни седмици обаче, в които и двамата не могат да намерят покой, безпощадните подмолни течения на натрапчиви мисли и страхове, на възхищение и желание, усилват страстта им, докато те плахо пристъпват по минираното пространство помежду им. Онова, което пониква от дълбините на техните души, e любовна история, продължила едва шест седмици, и преживяване, оставило отпечатък в тях за цял живот.      Рядко някой е успявал така проницателно да улови психологическите маневри, които съпътстват едно привличане, както е сторил това Андре Асиман без излишна сантименталност в своята откровена сърцераздирателна елегия за човешката страст.  \"Назови ме с твоето име\" е проницателен разказ, болезнено чувствителен като оголен нерв, и е абсолютно невъзможно да го забравиш.\r\nBlack Flamingo Publishing, фондация „Сингъл Степ“ и VMware България ще предложат на публиката едно цялостно културно преживяване – представяне на книгата и безплатна прожекция на филма в „Дом на киното“, на 13 юни, четвъртък от 18:30.    Андре Асиман (Александрия, Египет, 1951) е роден в семейство на сефарадски евреи, което бяга в Рим през 1965 г., прогонено по неговите думи от антиеврейските настроения при управлението на президента Насър. През 1969 г. той се мести в Ню Йорк, където живее до момента. Изследовател е на Марсел Пруст, преподава сравнително литературознание в Сити Юнивърсити (Ню Йорк). Първият му роман „Назови ме с твоето име” излиза през 2007 г. и е екранизиран от режисьора Лука Гуаданино през 2017 г., като филмът печели „Оскар” за най-добър адаптиран сценарий (дело на Джеймс Айвъри).  Black Flamingo Publishing е сравнително ново българско издателство, основано през 2010 година. Основната идея, заради която е създадено, е желанието общности, които са не са в центъра на общественото внимание, да получат своя глас. Място, предоставящо възможност на отделните гласове да бъдат чути. Това може да са често млади и неутвърдени автори, хора с необикновена съдба или хора с авангардни и ексцентрични идеи, с други думи тези, които често обществото съзнателно или несъзнателно се опитва да маргинализира, към които се отнася пренебрежително с предразсъдъци, пуритански или тесногръдо.\r\nBlack Flamingo вярва, че гласовете, носещи различното, са гласовете на бъдещето, гласове, които ни карат да се замислим над човешката си природа и да потърсим нови пътища, да подадем ръка на тези, които имат нужда от разбиране и подкрепа.     ", "date": "2019.06.12", "title": "\"Назови ме с твоето име\" излиза в превод на български език"}
{"url": "https://www.actualno.com/analysis/ankara-strani-syuznichki-v-nato-imat-ruski-zenitni-sistemi-news_758253.html", "text": "    Най-малко три държави-членки на НАТО използват руските системи за противоракетна отбрана от години, в момент, когато САЩ увеличават натиска върху Турция и Индия да се оттеглят от закупуването на такива системи, анализира Анадолската агенция.      Тъй като Индия подписа споразумение с Москва през октомври 2018 г. след разговори между руския президент Владимир Путин и премиера Нарендра Моди за закупуването на системата за противоракетна отбрана С-400, доставката трябва да започне през октомври 2020 г. и да приключи до април 2023 г. година. Турция, която започна преговори за закупуване през 2017 г., вероятно ще получи първата си доставка в рамките на следващите два месеца, припомня агенцията.   Основната опозиция на Вашингтон срещу планираното разполагане на руските системи от съюзника на НАТО Турция е, че те няма да бъдат съвместими с оборудването на НАТО и ще представляват заплаха за американския производител на изтребители Ф-35, ЛокхийдМартин. Турция е потенциален купувач н такива бойни самолети и партньор в тяхното модернизиране и производство.\r\nДосега Русия е продала предишната версия С-300 на около 20 държави, включително и на членове на НАТО, като България, Гърция и Словакия. Ракетите С-300 понастоящем са неразделна част от противовъздушната отбрана на Гърция - държава-членка на НАТО и понастоящем са разположени в гръцката част на Кипър, уточнява Анадолската агенция.  Експерти смятат, че силите на НАТО и техните самолети са изложени на радарни системи, разположени в Гърция, също колкото биха могли да бъдат изложени на ракетния щит, разположен в Турция. Смята се, че самите САЩ са закупили системата за противовъздушна отбрана С-300 през 1994 г. от Беларус. „Ню Йорк таймс“  съобщи, че целта на придобиването е да се разследва системата, за да се модернизира защитната система „Пейтриът“.\r\nРакетната система С-400 „ТКриумф“ е разработена от руското централно конструкторско бюро \"Алмаз\" за модернизиране на С-300 и за създаване  на ракети-земя-въздух, които могат да бъдат насочени към различни типове самолети на разстояние от 40 до 400 километра. Понастоящем тя се характеризира като най-добрата система за противовъздушна отбрана в света.\r\nРакетите С-400 са оборудвани с най-съвременни радарни системи, които осигуряват секторно търсене и първокласни възможности за проследяване с мобилна радарна станция с обхват на откриване между 65 и 1200 километра и настоящ максимален капацитет от до 100 цели.       Докато американските изтребители от пето поколение, като Ф-35, бяха проектирани бъдат неуязвими от С -400, други самолети, като Ф-16 и Ф-18, се смята, че нямат никаква възможност да избягат от системата.\r\nОперативно С-400 са предназначени да унищожат всички въздушни обекти, включително самолети, хеликоптери, крилати ракети и балистични ракети, съобщава Анадолската агенция.\r\nВ момента Русия има пет полка С-400 на своята територия: два в Москва и по един в Тихия океан, Балтийско море и Южния военен окръг, с допълнителни планове за още 28 полка до 2020 г., всеки от които ще се състои от два или три батальона с по четири системи, главно в морските и граничните райони. Сирия, Беларус и Китай също притежават системите С-400.\r\nРусия обучава китайски военни за използване на системата за противовъздушна отбрана от няколко години. Китай е първият международен купувач, поръчал системата през 2014 г. на стойност три милиарда долара.\r\nДокато Турция и Индия са в центъра на медийното внимание, други американски съюзници, които понастоящем преговарят с Москва за системата, са Саудитска Арабия, Египет, Ирак и Катар. През февруари 2017 г. Сергей Чемезов, изпълнителният директор на корпорация \"Ростек\" - държавната компания за производството на С-400, заяви, че Египет се интересува от системата с-400, но преговорите бяха отложени поради финансовите проблеми на Египет, припомня турската агенция.      Предишната версия на С-400, която използва идентична радарна система, в момента е собственост на 17 държави, включително Гърция, Словакия и България - съюзници на САЩ. Освен тях системата С-300  притежават и Украйна, Алжир, Армения, Азербайджан, България, Египет, Индия, Иран, Казахстан, Венецуела, Виетнам, Грузия, Молдова, Туркменистан и Узбекистан, изброява Анадолската агенция. ", "date": "2019.06.12", "title": "Анкара: Страни-съюзнички в НАТО имат руски зенитни системи "}
{"url": "https://www.actualno.com/smolyan/zam-kmetyt-marin-zahariev-masovo-sa-nalojenite-korekcii-smoljan-e-na-minimuma-s-5-news_758251.html", "text": "    Масово са наложени на общините, а Смолян е на минимума – 5% . Това заяви днес пред журналисти и част от общинската администрация зам.-кметът на Марин Захариев по повод наложените на общината санкции на стойност 598 742 лв. по ОП „Региони в растеж“.      По думите му има съдебна практика в полза на методиката, която прилага община Смолян в обществените поръчки.\r\n„Ние сме я цитирали в делата, които са инициирани в Пловдивския административен съд. Чакаме дела във ВАС и е хубаво да кажем, че финансовите корекции, които са наложени, не са окончателно потвърдени “, каза още Захариев. \r\n„Основните корекции на община Смолян са 5% и ние ги обжалваме. Имаме върнати за разглеждане писма за корекции и вярваме, че ВАС ще разгледа всички наши доводи и ще вземе справедливо решение“, посочи той.  Той подчерта, че средствата, които се събират от финансовите корекции, се връщат обратно в програмата за допълнителни обекти .  \r\n„По наша информация по средата на годината, през месец юни-юли ще се види програмата с какви средства разполага допълнително от санкции и спестявания при търгуването на обществени поръчки, които ще бъдат инвестирани в допълнителни обекти на всички общини, в това число и на община Смолян“, добави той.  \r\n„На община Смолян действително са наложени цитираните корекции по тази основна за местната власт програма на стойност 598 742 лв . Проектите, които касаят темата са в размер на повече от 11 370 000 лв., от които около 9 млн. лв. за строителство“, се казва в изявление на кмета от вчера, публикувано в сайта на общината.    „Припомняме, че община Смолян е защитила общи инвестиции по Оперативна програма „Региони в растеж“ от над 21 млн. лв. и работата по нея продължава. Обществените поръчки по цитираните проекти са изготвени през 2016 година по всички правила на ЗОП и с методики, потвърдени нееднократно от Комисията за защита на конкуренцията и Върховния административен съд, се допълва в становището на кмета Николай Мелемов.\r\nИ се допълва, че досега няма нито една потвърдена от ВАС финансова корекция, като в хода на съдебните дела администрацията  се позовава на съдебна практика и практика на Комисията за защита на конкуренцията, които в свои решения потвърждават легитимността на използваните от община Смолян методики.\r\n„Корекциите не са финални и по отношение на факта, че всички неверифицирани суми и корекции се детайлизират окончателно при приключване на всеки отделен проект. Тази дейност също така предстои и не е настъпила към момента“, казва още кметът.\r\nОт близо 80 общини, бенефициенти по ОПРР, само Търговище по последни данни няма наложена финансова корекция.\r\nОт МРРБ съобщиха преди два дни, че до момента са установени пропуски и са регистрирани общо 863 нередности, като текущо приспаднатите суми по програмата към 10.06.2019 г. са в размер на 22,6 млн. лв.   По наложените корекции от страна на бенефициентите са инициирани 559 съдебни административни производства. До този момент с влязло в сила решение на съда в полза на Министерството на регионалното развитие  и благоустройството са завършили 131 от тях. 7 дела са в полза на жалбоподателя.\r\nНай-честа причина за корекциите са нарушения при залагане на неправомерни критерии за подбор, методика или показатели при подготовка и провеждане на процедури за избор на изпълнители по обществени поръчки по проекти. Пропуските са основно при административната подготовка на тръжната документация.\r\nС най-голям брой санкции са 11 общини. Ивайловград води в класацията - за 10 проекта са й наложени 29 на брой корекции, на Крумовград - 9 проекта са с 21 корекции, Поморие – 8 проекта с 20 корекции, Бургас – 5 проекта с 19 корекции, Свиленград – 6 проекта с 16 корекции, Белоградчик – 9 проекта с 16 корекции, Нови пазар – 6 проекта с 13 корекции, Шумен – 2 проекта с 11 корекции, Хасково – 3 проекта с 11 корекции, Варна – 4 проекта с  11 санкции, и Благоевград – 8 проекта с 10 санкции.\r\nЗа Смолян проблемни са два проекта със 7 финансови корекции. С най-големи суми са санкционирани две поръчки – за ремонт и рехабилитация на улици и надлези на стойност 266 хил. лева, и обновяване на енергийната ефективност в образователната инфраструктура – с 282 781 лв. ", "date": "2019.06.12", "title": "Зам.-кметът Марин Захариев: Масово са наложените корекции, Смолян е на минимума – с 5%"}
{"url": "https://www.actualno.com/europe/furi-s-tejki-dumi-djoshua-e-svyrshen-za-boksa-pobedi-go-debelanko-news_758170.html", "text": "    Антъни Джошуа е свършен за бокса и няма да се завърне на върха, след като загуби световните си титли в тежка категория срещу Анди Руис, заяви бившият носител на поясите Тайсън Фюри.      „Циганският крал\" заяви това само няколко дни преди двубоя си в Лас Вегас срещу германеца Том Шварц. Според него в двубоя с Руис Джошуа ясно е показал, че не иска да бъде на ринга.\r\n„Когато веднъж си показал, че не искаш да си ринга, после е много трудно да се завърнеш. Случвало се е с много боксьори и не мисля, че той ще успее да се върне.\r\nСвършен е. Попитайте всеки елитен треньор, който е отдавна в занаята. Когато Джошуа влезе на ринга, аз видях, че не иска да бъде там\", заяви в типичния си стил Фюри.     „Точно в кой свят той може да ме победи? Какво виждат хората? Физически Джошуа изглежда супер и може да тренира повече от всички във фитнеса, но това не е важното.\r\nНай-добре подготвените боксьори за последните 20 г. - Кличко и Джошуа, бяха победени от двама дебеланковци\", коментира още Фюри, визирайки своя успех над Кличко преди четири години и шокиращата победа на Руис над Джошуа на 1 юни.\r\nФюри направи и още едно шокиращо изказване. Той твърди, че мексиканската сензация Анди Руис може да остане без един от поясите, които завоюва срещу Антъни Джошуа.    Каква е причината . ", "date": "2019.06.12", "title": "Фюри с тежки думи: Джошуа е свършен за бокса, победи го дебеланко"}
{"url": "https://www.actualno.com/vraza/s-11-novi-avtomobila-shte-patrulira-ot-dnes-mvr-vraca-news_758173.html", "text": "    Автопаркът  на  дирекцията на МВР Враца получи нова придобивка. 11-тте автомобили, оборудвани с радиостанции за постоянна връзка с оперативните дежурни части, ще бъдат разпределени разпределени според нуждите на всяко районно управление на МВР в област Враца. Nа колите ще бъдат монтирани и допълнителни технически пособия.      Обновяването на полицейските  автомобили е по повод предстоящата 140-та годишнина от създаването на МВР, при което нови 346 автомобила бяха разпределени за различни райони на страната.\r\nВодосвет в столицата  отслужи Негово преосвещенство Белоградчишкият епископ Поликарп. Министър  Маринов  благодари на полицейските служители  за вложения труд и усилия в служба на обществото.   ", "date": "2019.06.12", "title": "С 11 нови автомобила ще патрулира от днес МВР Враца"}
{"url": "https://www.actualno.com/velikotarnovo/mladi-muzikalni-talanti-i-pedagozi-ot-veliko-tyrnovo-pomognaha-v-bitkata-za-jivot-na-nikol-vladkova-news_758179.html", "text": "    Благотворителна продукция под надслов в подкрепа на се проведе на 11 юни 2019 г. в гостоприемния клуб \"Плей\" във Велико Търново. е осемнадесетгодишно момиче от нашия град, което се бори с рядко и животозастрашаващо заболяване. Лечението й е финансово непосилно за нейното семейство.      В инициативата взеха участие . Обединени около благородната кауза, те показаха, че  - водеща на събитието и подкрепящ родител, заяви: и допълни .    Четвъртоклсничката носи музиката в себе си. Сияещата и непринудена, изключително прецизна и отдадена на флейтата, Деси изсвири на Роберт Шуман и „ на Скот Джоплин в съпровод на пиано от г-жа Халваджиева, и от Джил с г-жа Мочукова и г-жа Халваджиева.      завладява музикални сцени със своя неподражаем глас. С цялата си феерия Анджи показа завидни умения с флейтата, изпълнявайки „ на Страйбог, от Иванович, в акомпанимент на пиано от Мануела Халваджиева.  е артистичен и забавен, любознателен и мъдър. Четвъртокласникът представи от Роберт Шуман, от Веселин Стоянов, от Емонтс и от операта „Кармен“ на Жорж Бизе.  е вулкан от емоции и експресивност, и подобно на древногръцката митология, посипана със златен дъжд. В дует с г-жа Мочукова тя изпълни от Жорж Бизе. Корепетира г-жа Халваджиева. Прозвуча и от Карлос Гардел, в изпълнение с г-жа Халваджиева.    е нежна, обичлива и чувствена. С много трепет и желание тя изсвири от Парашкев Хаджиев, от Роберт Шуман и любимото си произведение от Клод Дебюси.  е мила, изтънчена и очарователна. В нейно изпълнение прозвучаха на Чайковски, от Веселин Стоянов и от Емонтс. В дует изпълниха на флейта танцова сюита от операта на Жорж Бизе. Благодарение на вълнуващите им изпълнения и щедростта на зрителите за Никол бяха събрани . Средствата от дарителницата бяха предоставени в помощ на битката за живот на търновското момиче, което се лекува в чужбина. ", "date": "2019.06.12", "title": "Млади музикални таланти и педагози от Велико Търново помогнаха в битката за живот на Никол Владкова"}
