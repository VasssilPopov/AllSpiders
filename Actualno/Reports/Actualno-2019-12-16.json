{"url": "https://www.actualno.com/politics/alfa-risyrch-slavi-trifonov-i-dps-se-borjat-za-tretoto-mjasto-v-parlamenta-news_1416381.html", "text": "      Нерегистрираната от съда партия на Слави Трифонов \"Няма такава държава\" би била трета политическа сила с 8.6 на сто, ако парламентарните избори се провеждат днес. Това сочат данните от последното национално представително изследване на социологическата агенция \"Алфа рисърч\".      В електорален план ГЕРБ (21,7%) запазва предимство от около три и половина пункта пред БСП (18,2%).\r\nНовата формация на Трифонов има потенциалната подкрепа на 8.6% от избирателите и конкурира ДПС, което взима 7.8  на сто от гласовете на избирателите. о място.   \"На този етап е трудно да се каже, дали заявените симпатии ще се превърнат в реална подкрепа, още повече, че профилът на техните привърженици остава все още твърде неясен. За момента по-ясно се открояват т. нар. мобилни избиратели, чийто вот бързо се мобилизира, но и бързо се демобилизира: най-младите до 30-годишна възраст, обезсърчени и разочаровани хора от по-малките населени места\", коментират в анализа си от \"Алфа рисърч\".  Според изследването в нов парламент биха намерили място още т. нар. патриотична коалиция на ВМРО и НФСБ с 5.3 на сто, както и \"Демократична България\" - с 5.1 на сто.\r\n\"Воля\" и \"Атака\" остават без парламентарно представителство.\r\nПарламентът продължава да е най-силно критикуваната от обществото институция с одобрение от 10% и неодобрение от 51%.       Дебатите, съпровождащи избора на нов главен прокурор и отделни съдебни решения, привлякоха активно обществено внимание и насочиха светлината към дълбокия разлом между отделните институции в правосъдната система, като общественото мнение започна да възвръща част от доверието си към съда, отбелязват от \"Алфа рисърч\".\r\nЗа първи път от седем години оценката за работата на съда регистрира положителна промяна и ръст за миналата година - от 11% до 19%.\r\nВ края на мандата оценките за работата на вече бившия главен прокурор Сотир Цацаров се запазват в установените през последните месеци граници: 12% положителни срещу 45% отрицателни оценки.\r\nИзследването е част от тримесечния мониторинг на обществено-политическите нагласи на българските граждани на агенция Алфа Рисърч. Представените данни са от проведеното в периода 5 - 12 декември 2019г. национално-представително проучване сред извадка от 1017 пълнолетни граждани. Използвана е двустепенна стратифицирана по регион и тип населено място извадка, с подбор на респондентите по квота въз основа на признаците пол, възраст и образование. Метод на интервюиране -  пряко стандартизирано интервю по домовете с таблети. ", "date": "2019.12.16", "title": "\"Алфа Рисърч: Слави Трифонов и ДПС се борят за третото място в парламента"}
{"url": "https://www.actualno.com/society/nov-voden-rejim-v-pernik-ot-srjada-news_1416345.html", "text": "      Община Перник въвежда нов режим на водоподаването от сряда.      Жителите на централната част на Перник и квартал \"Изток\", както и в Батановци, ще имат вода от 14 до 22 часа, предаде БНР.   В ниската част на квартал „Църква“ вода ще се подава от 5 сутринта до 12, а във високата - от 17 до 22 часа.\r\nКметът на Перник Станислав Владимиров обясни по-рано днес, че обявяването на нов воден режим се бави, тъй като все още не е получено предложение от ВиК за новия график на водоподаване.  В момента перничани имат вода във времето от 5.00 до 10.00 и от 17.00 до 22.00 часа.\r\n„Надявам се от сряда да има и нов начин, защото язовирът изчезва с всеки изминал ден“, каза Станислав Владимиров.   По данни на ВиК в момента водният обем на язовир „Студена“ е 4 милиона 166 хиляди кубически метра при максимален обем от над 25 милиона.    Заради задълбочаващата се водна криза в Перник жители на пернишкия квартал Църква и на селата Кладница, Рударци и Драгичево организират акция за почистване и възстановяване на водосбор „Сива Грамада“ и включването му във Витошкия водопровод.\r\nОрганизацията е направена днес на проведена в кметство Рударци среща на кметовете на четирите населени места и представители на ВиК-Перник, а самото почистване на водосбора ще се състои утре.  Целта е включването на свободно течаща вода във водопровода и увеличаване на дебита. ", "date": "2019.12.16", "title": "Нов воден режим в Перник от сряда "}
{"url": "https://www.actualno.com/politics/vyzmojno-li-e-novijat-kmet-na-blagoevgrad-da-byde-svalen-ot-posta-si-news_1416372.html", "text": "      Кметът на Благоевград Румен Томов не е спазил законовия срок за заличаване на фирмата си и не е уведомил Общинския съвет за предприетите от него действия в тази посока. Това показват документи, изискани от Общинската избирателна комисия, която беше сезирана от бившия градоначалник на града  Атанас Камбитов, съобщи БНР, цитирано от БГНЕС.      Томов е прехвърлил фирмата, на която е бил едноличен собственик, на сина си, но под друго име и с друг ЕИК, като е пропуснал да заличи в срок старото си дружество и фактическото си положение в него, сочи в сигнала бившият кмет.   Общинската избирателна комисия поиска документи от Търговския регистър и от общинския съвет. Според Мартин Бусаров, председател на комисията, ситуацията е следната: \"Към дата 04.12. справката от Търговския регистър показва, че няма подадено заявление по съответния образец, с което се желае заличаване на търговеца от регистъра, както и писмото от общинския съвет показва, че към 12 декември 2019 няма постъпило уведомление до общинския съвет от г-н Томов, с което да ги е известил, че е започнал тази процедура по прекратяване на дейността и заличаване на търговец\".\r\nДнес ОИК проведе ново заседание, за да гласува текст на писмо до кмета Румен Томов, който в тридневен срок може да изпрати своите съображения и документи по започналата процедура за  отстраняването му от поста, след което  ще бъде взето и решението за или против прекратяване на правомощията му.   ", "date": "2019.12.16", "title": "Възможно ли е новият кмет на Благоевград да бъде свален от поста си?"}
{"url": "https://www.actualno.com/europe/francija-globjava-5-mln-evro-bloomberg-news-za-falshiva-novina-news_1416374.html", "text": "      Френският надзорен орган на финансовите пазари глоби  5 милиона евро Bloomberg News за информация,  базирана на фалшива новина, което предизвика срив на акциите на френския строителен гигант Vinci и изтри милиарди от пазарната му стойност, предаде АФП.      Акциите на компанията паднаха с близо една пета  на 22 ноември 2016 г., след като няколко медии излязоха с информации, базирани на това, което трябваше да бъде съобщение за пресата от Vinci.   В изявлението се казва, че компанията е уволнила главния си финансов директор и преразглежда своите сметки за 2015 г. и първата половина на 2016 г. след откриването на счетоводни грешки в размер на няколко милиарда евро.\r\nКонтролният орган на финансовите пазари (AMF) заяви, че Bloomberg News разпространява \"информация, която е трябвало да знае, че е невярна\".  Фалшивото изявление беше почти неразличимо от нормалното съобщение за пресата от групата, но беше публикувано на така наречения огледален сайт. Адресът на уебсайта не беше нормалният адрес и номерът на мобилния телефон на говорителя беше неправилен.\r\nПоловин час след изпращане на оригиналното фалшиво изявление, измамниците изпратиха фалшиво отричане, допълвайки объркването, преди от Vinci да излязат с истинско отричане на „новината“.   Акциите на компанията паднаха с 19 процента в един момент, изтривайки шест милиарда евро от стойността на компанията.    Bloomberg News заяви, че е разочарован от решението на AMF и че планира да обжалва.\r\n\"Bloomberg News беше една от жертвите на изтънчена измама ... Съжаляваме, че AMF не намери и не наказа извършителя на измамата и избра вместо това да санкционира медия, която правеше всичко възможно да информира за това, което изглеждаше като важна новина, за която трябва да се информира \", заяви говорител на новинарската компания. ", "date": "2019.12.16", "title": "Франция глобява 5 млн. евро Bloomberg News за фалшива новина "}
{"url": "https://www.actualno.com/healthy/medicinskite-sestri-vdigat-palatkovija-lager-zaradi-obeshtanie-na-pravitelstvoto-news_1416386.html", "text": "      Протестиращите медицински сестри вдигат палатковия лагер пред Министерски съвет. Това съобщи пред журналисти Мая Илиева, медицинска сестра, след като правителството обеща на медицинските сестри по-строг контрол и преразпределение на публичните средства.      Това се случи по време на среща в Министерски съвет на премиера Бойко Борисов, вицепремиера Томислав Дончев, министъра на здравеопазването Кирил Ананиев и министъра на труда и социалната политика Деница Сачева с медицинските специалисти, искащи по-високо заплащане и достойни условия на труд, предаде Агенция \"Фокус\".   Мая Илиева посочи също, че очакват на 19 декември да се проведе среща с министър Ананиев след подписването на Националният рамков договор, на която да бъдат разписани официално поетите от правителството ангажименти.\r\n\"Срещата е първа крачка. Имаме обещанието за това, че ще работим заедно. Имаме уверението, ще ще се помага за решаването на нашите проблеми и ще се опитваме да работим заедно за по-добро здравеопазване\", каза една от медицинските сестри, участвали в срещата.  По време на срещата медицинските сестри изказаха твърдения, че няма болница в държавата, която да работи по правилата, тъй като извънредните часове труд са извън нормите на Трудовия кодекс, а медицинските специалисти работят на повече от един трудов договор.\r\nТехните искания са свързани с взимане на мерки за по-строг контрол в системата, както и заплащането на две минимални заплати като стартово възнаграждение.    ", "date": "2019.12.16", "title": "Медицинските сестри вдигат палатковия лагер заради обещание на правителството"}
{"url": "https://www.actualno.com/europe/chechenci-planirali-teroristichni-aktove-v-avstrija-po-koleda-news_1416387.html", "text": "      Австрийските власти обявиха, че е бил разкрит заговор за извършването на терористични актове по Коледа, пише АФП.      Сред плановете на терористите било взривяването на бомба на коледния базар край катедралата Свети Стефан във Виена между Коледа и Нова година, както и атаки в Залцбург, Германия, Франция и Люксембург, предаде БГНЕС.   Анонимен сигнал до властите разкрил подготовката на атаките.\r\nАвтор на плана бил терорист, който е в затвора, след като на два пъти се опитал да се присъедини към \"Ислямска държава\" в Сирия. Въпреки че е зад решетките, главатарят на групата останал в контакт със своите съучастници чрез нелегален мобилен телефон, който ползвал в затвора.  Двамата му съучастници, на 25 и 31 години, са арестувани. И тримата мъже са от чеченски произход. ", "date": "2019.12.16", "title": "Чеченци планирали терористични актове в Австрия по Коледа"}
{"url": "https://www.actualno.com/europe/makron-iska-spirane-na-evrofondovete-na-bednite-dyrjavi-v-es-news_1416306.html", "text": "      Франция предлага отпускането на средства от бюджета на ЕС да бъде свързано с условието съответната страна да предлага \"справедливи възнаграждeния, които осигуряват приличен жизнен стандарт\". Друго условие да бъде установена среда, в която профсъюзите могат да играят реална роля, както и алтернативен доход, ако работникът е принуден да прекрати кариерата си. Това съобщава .      В документ с дата декември 2019 г. Франция и още четири страни от южната периферия са записали следното:   \"Въпреки непрекъснатия процес на конвергенция днес в ЕС остават силни различия по отношение на социалните стандарти, което вреди на равнопоставеността и лоялната конкуренция в рамките на единния пазар. Още по-лошото е, че някои компании и национални органи могат да бъдат изкушени да подобрят конкурентната си позиция, като печелят от по-ниските социални стандарти, вместо да се концентрират върху фактори като производителност, ефективност или качество и иновативния характер на своите стоки и услуги\", пише в документа.\r\nСпоред публикацията \"Пакетът Макрон\" е само върхът на айсберга. Подобни усилия Франция полага и в по-широк план. Те се засилват в момент, когато се договаря дългосрочният бюджет на ЕС за периода 2021-2027 г.  Изправен пред нестихващи социални протести, президентът Макрон има нужда да демонстира твърда политика срещу нелоялната конкуренция на по-слабо платените работници от Източна Европа на френския пазар на труда.\r\nЕдното от предложенията на Франция цели да лиши страна членка от европейско финансиране, ако тя не осигурява \"приличен жизнен стандарт\". Другото би задължило фирмите, които изпращат командировани работници, да плащат осигуровки, равни с тези на приемащата държава.   Франция е успяла да мобилизира в своя подкрепа срещу източноевропейците други \"бедняци\" от ЕС. Това са страните от южната периферия – Португалия, Италия, Гърция и Испания, наричани понякога с неласкавия акроним PIGS.    При липсата на каквито и да било реформи в България в продължение на 10 години горното описание разобличава единственото сравнително преимущество на българската икономика – ниските доходи, които създават класа от \"работещи бедни\". Точно това според Франция и нейните съмишленици е в противоречие с европейските политики, включително с Европейския стълб на социалните права.   ", "date": "2019.12.16", "title": "Макрон иска спиране на еврофондовете на бедните държави в ЕС"}
{"url": "https://www.actualno.com/society/novinite-naj-vajnoto-za-denja-16-dekemvri-news_1416362.html", "text": "      Редакционният екип на ви представя най-важните новини за изминалия ден, 16 декември.       Леко подобрение на бизнес климата и застой в икономическото състояние на фирмите, констатира в проучване БСК. Отчита се и известен песимизъм за 2020 г., което до голяма степен се дължи на неудовлетвореност от институциите, притеснения за ръст на цени, данъчна и регулаторна тежест, както и дефицит на качествена работна ръка.   Франция предлага отпускането на средства от бюджета на ЕС да бъде свързано с условието съответната страна да предлага \"справедливи възнаграждeния, които осигуряват приличен жизнен стандарт\". Друго условие да бъде установена среда, в която профсъюзите могат да играят реална роля, както и алтернативен доход, ако работникът е принуден да прекрати кариерата си. Това съобщава EURACTIV.bg. Още тази вечер премиерът Бойко Борисов се срещна с протестиращите медицински сестри. Първоначално срещата бе обявена за утре, 17 декември, но след като недоволните медицински специалисти отказаха да свият палатките пред Министерски съвет и да се приберат, Борисов реши да ги приеме още днес.     При инцидент тази сутрин на строителната площадка „Радиана“ в АЕЦ \"Козлодуй\" са загинали двама строителни работници, а други двама са пострадали. Това съобщиха от Държавното предприятие \"Радиоактивни отпадъци\". Над 160 000 младежи не работят и не учат в нашата страна. Това обяви зам.-председателят на Българската стопанска камара (БСК) Димитър Бранков при представяне на резултатите от проведеното онлайн допитване до членовете на Камарата относно състоянието на бизнес средата и предприятията през изтичащата година, както и очакванията им за следващата година.    Служителите на Главна дирекция „Метрологичен надзор“ (ГД МН) и Държавна агенция за метрологичен и технически надзор (ДАМТН) са проверили 222 търговски обекта, в които се предлагат за продажба месо и месни продукти. Инспекциите в навечерието на настъпващите Коледни и новогодишни празници са извършени на територията на цялата страна. Предлагаме реален план за излизане от кризата в Перник. Част от него беше предложена още на 7 ноември 2019 г. на сегашния кмет. Това каза пред БНР инж. Атанас Русев, участник в двата експертни съвета в Министерството на регионалното развитие и благоустройството (МРРБ), създадени заради водната кризата в Перник. Драстично се е увеличил броят на фирмите, които декларират, че след 31 януари ще спрат използване на фискални устройства. Това означава, че те ще спрат да приемат плащания в брой. Това съобщи зам.-председателят на БСК Станислав Попдончев. Технологиите и иновациите играят основна роля в съвременните военни конфликти. Армиите вече са високотехнологични и функционират повече като Google, Microsoft и Amazon (чиито разработки често купуват или подобряват), отколкото като военните формирования от преди 2-3 века. Войните вече се печелят не с храбри и многобройни армии, а с модерни оръжия. Отбраната срещу агресивни противници също се гарантира с такива. Родителите няма да спират да търсят истината, тъй като считат, че проверката, която се извърши, е компрометирана и опорочена, поради обстоятелството, че се базира на подправени документи. Това каза адвокатът на починалото 3-годишно дете в София, което посети три различни болници преди смъртта си. ", "date": "2019.12.16", "title": "Новините: Най-важното за деня, 16 декември"}
{"url": "https://www.actualno.com/asia/patolozite-v-turcija-ne-otkrivat-uliki-smyrtta-na-osnovatelja-na-belite-kaski-da-e-nasilstvena-news_1416384.html", "text": "      Бившият британски офицер Джеймс Ле Месурие, познат като основател на \"Белите каски\" в Сирия, е починал в следствие на обща травма, типична за падания от голяма височина, информира БГНЕС, позовавайки се на BBC      Съдебните лекари в Истанбул, където , пред дома си в квартал Бейоглу, казаха още, че не е била открита ДНК от други хора.   Според частният телевизионен канал NTV, токсикологичният доклад показал, че Джеймс Ле Межурър е взел приспивателни.\r\nМиналата седмица, турската държавна осведомителна агенция Anadolu цитира съпругата на британеца, шведката Ема Винберг,  че той обмислял самоубийство и преди смъртта си започнал да взима лекарства за \"силен стрес\".  \"Белите каски\" са наричани още Сирийската гражданска защита. Те помагат на цивилните, които живеят в териториите извън контрола на правителството в Дамаск, особено на пострадалите от военните действия. Организацията е носител на редица международни награди, а режимът на Башар Асад и неговите съюзници от Русия и Иран я обвиняват, че помага на терористи. Седмица преди смъртта на Джеймс Ле Месурие, външното министерство на Русия го обвини, че е бивш агент на тайните служби на Великобритания, познати като МИ-6. Посланикът на Великобритания в ООН отговори, че това \"категорично не е вярно\".\r\nДжеймс Ле Месурие получи орден от Кралицата на Великобритания през 2016 г. за \"служба в полза на Сирийската гражданска защита и опазването на цивилните в Сирия.\"    Заглавна снимка:       ", "date": "2019.12.16", "title": "Патолозите в Турция не откриват улики смъртта на основателя на \"Белите каски\" да е насилствена"}
{"url": "https://www.actualno.com/europe/publikuvat-doklada-za-predpolagaema-namesa-na-rusija-v-britanskata-politika-news_1416357.html", "text": "      Британският премиер Борис Джонсън даде съгласието си за публикуването на дългоочаквания доклад за предполагаема руска намеса в британската политика, съобщи неговият говорител, цитиран от Франс прес и ТАСС.      Докладът от 50 страници, изготвен от парламентарната комисия по разузнаване и сигурност, се фокусира върху действията на Русия, включително възможна намеса в референдума за Брекзит през 2016 г., спечелен с 52 процента от привържениците на на излизането от Европейския съюз.   Комисията обаче беше разпусната преди парламентарните избори в четвъртък и докладът не може да бъде публикуван, преди тя да бъде съставена отново, което може да отнеме няколко седмици. Членовете й се избират от премиера заедно с лидера на лейбъристите и се одобряват от парламента.\r\nСпоред предишния й председател Доминик Грийв комисията е започнала разследването си през ноември 2017 г. и е представила своя доклад пред премиера в средата на октомври. В началото на ноември правителството беше упрекнато, че не желае да публикува доклада преди изборите на 12 декември и изтъкна съображения, свързани с националната сигурност.  Публикуването на доклада няма да навреди на службите, които отговарят за националната сигурност, увери говорителят на премиера. ", "date": "2019.12.16", "title": "Публикуват доклада за предполагаема намеса на Русия в британската политика"}
{"url": "https://www.actualno.com/sciencelogy/alexa-i-siri-znajat-za-vashite-seksualni-predpochitanija-news_1416172.html", "text": "      Служителите прослушващи разговорите на хора, ползващи цифрови помощници, като Alexa и Siri определят работата си като изтощителна,деликатна и \"изключително уморителна.\" Интервю със служителите, наети за подобряването на технологията на автоматизираната реч с помощта на разшифроване на коментарите на потребителите, твърдят, че тези разшифрования разкриват детайли от сексуалния живот на потребителите или неговото отсъствие, пише The Times.      От Amazon и Apple настояват, че цифровите им помощници, които се ползват от стотици милиони хора, уважават конфиденциалността на потребителите и за записват аудио фрагменти само след като хората произнесат ключовата дума, например \"Alexa\" или \"Hey Siri\".   Тази година стана ясно, че служителите могат да прослушват тези записи, включително и направените погрешка без произнасянето на ключовата дума. По данни на Bloomberg Businessweek, един от производителите, разшифроващи аудиозаписите за Amazon с цел подобряването на функциите на Alexa, разказва, че работата включва и прослушването на записите на самотни хора, които \"флиртували\" с цифровия си помощник и му доверявали тайни, в това число и своите сексуални фантазии за изнасилване.\r\nСлужител, нает за подобряването на функцията \"разпознаване на речта\" била шокирана, когато разбрала, че чува обикновени клиенти на Amazon, а не образци на речта на доброволци, чиито услуги били платени.  Други служители си спомнят, че са чували как децата озвучават своя домашен адрес и телефонен номер, как мъж се опитва да поръча секс-играчки и как един от гостите на празнична вечеря коментира на глас дали Amazon ги подслушва. Служителите, наети от Apple за подобряването на Siri сравняват работата си с нещо, напомнящо романа на Джордж Оруел \"1984\".\r\nТе си спомнят, че са били длъжни да разшифроват 1300 откъса на ден, всеки от които би могъл да бъде едно изречение или цял продължителен разговор. Един от бившите служители, който не изпитва угризения на съвестта във връзка с работата си, казва, че прослушването на потребителите е било \"изключително уморително.\" Друг служител, който е помолен да разкаже за най-шокиращия аудиоклип, който му се е наложило да изслуша напомнял за сцена от филма \"50 нюанса сиво.\"   Изданието напомня, че клиентите на Amazon могат да отидат в раздел \"Конфиденциалност Alexa\" в настройките на своя акаунт, за да се откажат от опцията за използване на гласови записи за разработването на нови функции.     ", "date": "2019.12.16", "title": "Alexa и Siri знаят за вашите сексуални предпочитания"}
{"url": "https://www.actualno.com/crime/puskat-ot-zatvora-petimata-policai-s-prisydi-po-deloto-chorata-news_1416343.html", "text": "      Върховният касационен съд днес излезе с решение за възобновяване на делото срещу петимата полицаи, осъдени за смъртта на Ангел Димитров - Чората. Той почина при  полицейска акция на 10 ноември 2005 г. в Благоевград.      За смъртта му бяха обвинени  Мирослав Писов, Иво Иванов, Янко Граховски, Георги Калинков и Борис Механджийски.   След 14 г. през април т.г. ВКС ги осъди на по 7 години затвор. Петимата, както и главният прокурор Сотир Цацаров, внесоха искане във ВКС за възобновяване на делото.\r\nДнес 5-членният състав отмени присъдата им и върна делото за ново разглеждане от нов състав на касационната истанция.  ВКС разпространи и решението на съда. Ето и пълния му текст:\r\nС Решение № 128/16.12.2019 г. по наказателно дело № 513/2019 г. петчленен състав на Върховния касационен съд (ВКС) отменява по реда на възобновяването Решение № 284/19.04.2019 г. по наказателно дело № 1140/2018 г. на ВКС. Връща делото за ново разглеждане от друг състав на касационната инстанция. Решението не подлежи на обжалване.   Делото е образувано по искане на осъдения Мирослав Писов, към което са присъединени и постъпили искания от осъдените Иво Иванов, Борис Механджийски, Янко Граховски и Георги Калинков, както и от главния прокурор, за възобновяване на наказателното производство по к.н.д. № 1140/2018 г. на ВКС, по което е постановено Решение № 284/19.04.2019 г. С него изцяло е отменено въззивно решение по делото, постановено от Военно-апелативния съд. С решението си върховните съдии изменят първоинстанционна присъда по н.о.х.д. № 33/02.10.2008 г. на Софийския военен съд, като оправдават подсъдимите Мирослав Писов, Иво Иванов, Борис Механджийски, Янко Граховски и Георги Калинков по квалифициращия признак на чл. 116, ал. 1, т. 6, пр. 3 от НК – убийството на Ангел Димитров да е извършено с особена жестокост. Тричленният състав на ВКС намалява наложеното на Писов наказание от 18 г. на 7 г. „лишаване от свобода“, намалява наложеното на Иво Иванов, Борис Механджийски, Янко Граховски и Георги Калинков наказание от 16 г. на 7 г. „лишаване от свобода“ и потвърждава първоинстанционната присъда в останалата част.    Петчленният състав на ВКС приема исканията за възобновяване на наказателното производство за основателни по същество, макар и не изцяло по изложените в тях съображения. В производство по к.н.д. № 1140/2018 г. съставът на касационната инстанция е упражнил правото си да встъпи в правомощията на въззивна инстанция. Приел е нови фактически констатации, като резултат от самостоятелна оценка на доказателствената съвкупност и е аргументирал съответни правни изводи. Новоустановените фактически обстоятелства са относно хронологията на процесните събития, тяхната конкретизация, както и по отношение на генезата и причината за смъртта на пострадалия Ангел Димитров. Петчленният съдебен състав констатира, че при упражняване на тези правомощия съдът е допуснал процесуални нарушения в дейността си по интерпретацията на събраната доказателствена съвкупност, което е обусловило фактически изводи, направени при несъобразяване с правилата на формалната логика. „Възприетата фактология по отношение на релевантните факти, не е резултат от еднопосочни и несъмнени изводи, а почива на предположения, както и на изводи по въпроси от областта на медицината, изискващи специални знания, които са извън компетентността на съда“, пише в мотивите на решението.\r\nЕдин от основните и спорни моменти по делото, свързан с установяване на обстоятелствата от предмета на доказване и с пряко отношение за ангажиране наказателната отговорност на подсъдимите, е установяване на механизма и причината за настъпване смъртта на пострадалия Димитров. В мотивите на решението на петчленния състав са подробно описани приетите за установени от тричленния състав фактически обстоятелства. „В заключение, съдът е приел, че контактът на подсъдимите с пострадалия не е преустановен при задържането му, като въпреки виковете му през повечето време, че се задушава, те не са преустановили насилието над него, а са продължили с ударите дори и когато е спрял да вика. Деянието на подсъдимите се е изразило в съвместното нанасяне на удари по тялото и главата на пострадалия, докато снагата му е била притискана, така че той не е могъл да разгърне дихателните си възможности, в резултат на което се е задушил и е починал. Така резултатът – смъртта на Ангел Димитров – се явява следствие на едновременната съвместна дейност на петимата подсъдими“, се посочва в решението. Петимата върховни съдии подчертават, че посочените констатации са направени на базата на данните от съдебно-медицинските експертизи и по-точно на така наречената „арбитражна“ седморна експертиза, която по естеството си и с оглед на установените в НПК правила, касаещи експертизите като способ за събиране и проверка на доказателствата, е нова повторна експертиза. Решаващият състав е извел изводите си въз основа оценка на писмените заключения на основната и допълнителна седморни комплексни съдебномедицински експертизи и устните разяснения на вещите лица. Проследявайки разясненията на експертите в тяхната цялост, както и преценката им в контекста на писмените им заключения, петчленният състав на ВКС намира, че не всички елементи от механизма на възникналата и развила се асфикцията при пострадалия са били изяснени в пълнота и с необходимата безспорност, за да бъдат поставени в основата на направените фактически констатации. „Следва да се посочи, че за нуждите на наказателното производство принципните положения, въз основа на които вещите лица базират своите изводи, следва в максимална степен да бъдат съотнесени към конкретните данни по делото, така че отговорите на поставените въпроси да дадат възможност на съда да направи надлежни изводи, с необходимата категоричност“, пишат петимата върховни съдии. В мотивите си те посочват още: „Неоспоримо е, че различните алтернативи, обосновани от експертите, не ограничават възможността на съдебния състав да приеме за безспорно установена една от тях, но само когато може да констатира, че дадената хипотеза е подкрепена и защитима от други обективни данни, установени от доказателствената съвкупност, каквито в случая не се сочат в касационното решение.“\r\nПетчленният състав на ВКС обсъжда и преценката за достоверността на показанията на двете свидетелки по делото, като приема, че съобщеното от тях не е анализирано в пълнота относно моментите, в които пострадалият е викал, че се задушава и кога е спрял, какво е било положението на тялото му в тези моменти, дали ударите са нанасяни и в последния стадии на асфикцията, хронологията на събитията и участието на петимата подсъдими.    ", "date": "2019.12.16", "title": "Пускат от затвора петимата полицаи с присъди по делото \"Чората\" "}
{"url": "https://www.actualno.com/europe/nato-zabeljazva-izvynredno-goljama-aktivnost-na-ruski-podvodnici-news_1416358.html", "text": "      През 2019 г. активността на руските подводници достигна най-високото си ниво след края на Студената война, твърдят в  НАТО. Алиансът възнамерява да предприеме ответни мерки.      Според НАТО през 2019 г. има най-високата активност на руските подводници от времето на Студената война. Русия непрекъснато разширява операциите си под вода, цитират в публикации на медийната група Redaktionsnetzwerk Deutschland (RND) думите на говорителката на Северноатлантическия алианс Оана Лунгеску.   По думите й, по време на само една операция край бреговете на Норвегия през октомври, до десет руски подводници са били засечени наведнъж.\r\nНАТО възнамерява да реагира на тези действия, заяви Лунгеску. По-специално, алиансът планира да засили патрулите в Северния Атлантически океан. Освен това ще бъдат увеличени инвестициите в съвременни средства за противодействие на подводници от въздуха.  Говорителят на НАТО подчерта, че Северният Атлантически океан е „жизненоважен за сигурността на Европа“, тъй като през него минават военни пътища за доставка, граждански търговски пътища и комуникационни канали.\r\nСпоред RND западните военни наблюдават с нарастваща загриженост  развитието на руската технология - подводниците, направени в Русия напоследък, са станали много по-тихи, ракетите - много по-бързи от преди.   Сред другите сценарии в НАТО се обсъжда един, при който руските подводници могат да прекъснат подводния кабел между САЩ и Европа, през който минава по-голямата част от интернет комуникациите. Атаките от този вид могат да се разглеждат като част от хибридна война.     ", "date": "2019.12.16", "title": "НАТО забелязва извънредно голяма активност на руски подводници "}
{"url": "https://www.actualno.com/sofia/zashto-ne-trjabva-da-ostavjame-obshtinskite-drujestva-bez-rykovodstva-news_1416337.html", "text": "      Директорските съвети на ЦГМ и Чистота Искър останаха в по-малък състав, поради преминаване на досегашните членове на други позиции. Двете дружества са изключително важни за нашия град. Предоставят услуги свързани с организацията на Градския транспорт и паркирането, както и с почистването  и екологосъобразното третиране на отпадъците в София.      Това заявява зам.-председателят на Столичния общински съвет (СОС) Николай Стойнев, съобщиха от пресцентъра на СОС.\r\nСъгласно решение на ВКС 282/18.12.2018г. решенията на ръководства, които са под законно установения минимум членове са нищожни.\r\nВ същото време от Октомври тази година е в сила Закон за публичните предприятия, който залага нови изисквания към членовете на управителни и контролни органи на държавни и общински дружества. Съгласно чл.21ал.1 условията и реда за провеждане на конкурси се уреждат в Правилник за прилагане на закона.  В срок до 6 месеца той трябва да бъде изработен.  \"Ето защо не можем сега обявим конкурс, както не можем да оставим дружествата с нелегитимни управителни органи. Предстои счетоводно приключване на годината, изготвяне на свързаните с това отчети, разработване и приемане на бизнеспланове, както и решаване на всички въпроси, свързани с дейността, които не са от компетентността на СОС. Ето защо се налага да определим кандидати, които имат необходимото образование, професионални качества и достатъчен управленски опит. Познават работата на общината, както и работата на дружествата и с квалификациите си могат да помогнат фирмите да работят по-ефективно до провеждането на конкурс съгласно закона.\", допълни Стойнев. Димитър Дилчев- Магистър по математика и по енергиен бизнес, като и специализация по публична администрация. Работил в ИТ сектора до избирането му за кмет на Студентски. В момента ЦГМ изгражда електронната система за таксуване и ще бъде полезен с познанията си за нейното  прилагане. Цветомир Жеков - магистър по технология и управление на транспорта. Специализация по тази тема в колеж във Великобритания. Опит в работата на общинска фирма, зам.кмет и кмет на район. Това ще допринесе за доброто планиране на работата на ЧИ, по управление на автопаркаи извозване на отпадъци.     ", "date": "2019.12.16", "title": "Защо не трябва да оставяме общинските дружества без ръководства?"}
{"url": "https://www.actualno.com/football/v-serija-a-reshiha-da-se-borjat-s-rasizma-po-unikalen-nachin-news_1416388.html", "text": "      Футболната лига на Италия реши да сложи на стадионите, на които се играят мачовете от Серия А, рисунки на маймуни. Рисунките са част от кампания срещу расизма, след поредица от расистки скандали в италианския футбол, информира БГНЕС, позовавайки се на Reuters.      Те ще бъдат изложени постоянно, на централните входове на стадионите.   Рисунките са дело на Симоне Фугацото, който е известен с това, че рисува предимно шимпанзета. Авторът казwa, че идеята му дошла, след като гледал мач между Интер и Наполи в Милано и чул как обиждат сенегалския играч на гостите Калиду Кулибали.\r\n\"Много се ядосах. Тогава ми дойде тази идея. Защо да не престанем да цензурираме думата \"маймуна\" във футбол, а да я превърнем в една концепция. В края на краищата, всички сме маймуни\", казва Фугацото.  \"Дали сме човешки същества, маймуни, преродени души, енергия от извънземни - кой го е грижа? Важното е да се чуе концепцията, че сме равни, че сме братя\", допълва художникът.\r\nОт Италианската футболна лига казаха, че излагат рисунките на маймуните, \"за да подчертаят решимостта на света на футбола да се бори с всички форми на дискриминация\".\r\nИталианският футбол беше разтърсен от редица расистки скандали напоследък. Нападателите на Интер и Бреша Ромелу Лукаку и Марио Балотели бяха обект на расистки обиди от фенове по време на мачове.       Известен телевизионен журналист беше махнат от неделно дискусионно студио за футбол, след като каза, че Лукаку може да бъде спрян \"само ако му дадеш да яде банан\". Президентът на Бреша пък заяви, че проблемът на Балотели е че е черен, който се опитва \"да стане по-бял\". И двамата обясниха след това, че коментарите им са били направени на шега.\r\nПреди няколко дни италианската спортна библия Corriere dello Sport излезе със заглавие \"Черен петък\" и снимка на тъмнокожите Ромелу Лукаку и Крис Смолинг, като превю на дербито между Интер и Рома. Въпреки вълната от критики, от вестника са категорични, че стоят зад заглавието. И още мерки Италианската футболна асоциация разработва система за разпознаване на лицето, която да идентифицира феновете, отговорни за расистки скандирания, съобщи изпълнителният директор на Серия А Луиджи Де Сиерво.\r\n\"В момента работим върху софтуер за лицево разпознаване, която да бъде използвана на стадионите. Все още изчакваме за одобрение от частните власти, но би трябвало да се сдобием с такова с помощта на правителството\", коментира Де Сиерво. Веднъж щом получат тези права, клубовете ще трябва да се намесят директно.      Серия А номинира и по един играч от всички 20 клуба, който да се присъедини към отбор срещу расизма. \"Ще направим за две години това, което бившият министър-председател на Великобритания Маргарет Тачър направи за 10\", коментира Сиерво, говорейки за битката срещу хулиганството по английските стадиони през 80-те години на миналия век. Този сезон Италианската футболна асоциация заяви, че обмисля въвеждането на устройства за подслушане, използвани в антитерористични операции, за да идентифицира провинили се фенове. ", "date": "2019.12.16", "title": "В Серия А решиха да се борят с расизма по уникален начин"}
{"url": "https://www.actualno.com/business/368-mln-lv-vlagat-v-gara-sindel-news_1416333.html", "text": "      Над 36,8 млн. лв. без ДДС (или 44 млн. с ДДС) влага Националната компания „Железопътна инфраструктура“ за развитието на гара Синдел.      В рамките само на няколко дни Компанията е сключила два договора. Единият е за преустройство на коловозно и стрелково развитие на гара Синдел Разпределителна, като част от проект „Удвояване и електрификация на железопътната линия Карнобат-Синдел“.   За изпълнител след проведена процедура е избрана фирмата „ВДХ“ АД (бившата „Водстрой – 98“). Договорът й е на стойност 21 314 243 лв.без ДДС (над 25,5 млн. лв. с ДДДС).\r\nГара Синдел Разпределителна е възлова по жп линията София - Мездра - Горна Оряховица - Каспичан - Синдел – Варна, със съседни гари Провадия и Варна.  Тя е възлова и по жп линията Илиянци - Карлово - Тулово - Дъбово - Зимница и Карнобат - Комунари - Синдел - Варна фериботна, със съседни гари Юнак и Варна фериботна.\r\nПреустройството на коловозно и стрелково развитие на гара Синдел ще се извърши в условията на пълно прекъсване на влаковото движение и с използването на влакови и електрически „прозорци“, които са определени в конкурсната документация.   Другата поръчка е за проектиране, доставка и изграждане на маршрутно-компютърна централизация в гара Синдел. За неин изпълнител е избран международния консорциум „Железопътна безопасност Синдел“. Участници в него са българските фирми „Гигастрой“ ООД и „Инново Дивелопмънт България“, швейцарската „Бер Железопътна Безопасност“ АД и украинското „Частно акционерно дружество „Северодонецко научно-производствено обединение „Импулс“. Договорът тук е на стойност 15,5 млн. лв. без ДДС (18,6 млн. лв. с ДДС).    В момента гара Синдел разпределителна е съоръжена с маршрутно-релейна централизация тип WSSB. Тя е с интензивна влакова и маневрена дейност в шест направления. Начална гара е за товарни и пътнически влакове. Сигнализацията й е тип БДЖ - обикновена, с немска оптика.\r\nЦелта на проекта, което е възложен, е да се гарантира високо ниво на безопасност на влаковото и маневрено движение в участъка чрез съвременните технически средства на осигурителната техника и свеждане до минимум на влиянието на субективния фактор.\r\nПредвидена е възможност за създаване на интерфейси в маршрутнокомпютърната централизация, позволяваща бъдещо надграждане на диспечерско управление от единен диспечерски център за управление на движението на влаковете за участъка от София. Чрез тях се очаква да се постигне ефективно управление на трафика на влаковете и допълнително редуциране на експлоатационния персонал в участъка. ", "date": "2019.12.16", "title": "36,8 млн. лв. влагат в гара Синдел"}
{"url": "https://www.actualno.com/healthy/borisov-ne-znam-kak-da-zadyrja-medicinskite-sestri-v-bylgarija-video-news_1416363.html", "text": "       Още тази вечер премиерът Бойко Борисов се срещна с протестиращите медицински сестри.      Първоначално срещата бе обявена за утре, 17 декември, но след като недоволните медицински специалисти отказаха да свият палатките пред Министерски съвет и да се приберат, Борисов реши да ги приеме още днес.\r\nБорисов бе заедно с вицепремиера Томислав Дончев и министрите на здравеопазването Кирил Ананиев и на труда Деница Сачева.   \"Искаме да спрем да крадем и парите да отиват за хората, ние пишем фалшиви пътеки и даваме фалшиви болнични, защото няма лекари. Ние крадем от собствените си пенсии\", казаха представителите на протестиращите пред Борисов, който от своя страна отправи три въпроса към тях: \"Нужни ли са толкова болници за България?\"; \"Трябва ли да се откриват частни болници?\" и \"Каква е разликата между общинска и държавна болница?\"  \"Няма болница, която да работи по правилата на Република България, работи се на няколко трудови договора, на 12 часа, на 16 часа, трябва да има проверка, ама такава, за която не се знае предварително\", посочиха медицинските сестри.\r\nЗаради разкритията им, премиерът се разпореди спешно да бъде извикан и министърът на вътрешните работи Младен Маринов, който малко по-късно пристигна в Министерски съвет.\r\n\"Няма как да накараме едно младо момиче да заляга и учи четири години, а после, след всички удръжки, да взима 540 лева като медицинска сестра.        Да работи с кървища и урина в \"Спешна помощ\" за 540 лева. Как ще я задържим в България?\", запитаха директно сестрите премиера.\r\n\"Еми как да да ги задържим?. Не можем да им дадем 6-7000 лева, нито 3000 лева. Не знам как да ги задържим\", отвърна Борисов.\r\n\"Ние не искаме 3000. Искаме две минимални заплати - около 1200 лева\", отвърнаха сестрите.\r\n\"Дайте ми сигналите за източване на НЗОК, а аз ще ангажирам ГДБОП и останалите нужни органи. Сигурен съм, че и прокурорите ще се активизират, докато ви слушат\", опита да спусне авторитета си министър-председателят.   Медиците протестират вече втори ден, като вчера няколко от тях пренощуваха на жълтите павета. ", "date": "2019.12.16", "title": "Борисов: Не знам как да задържа медицинските сестри в България (ВИДЕО)"}
{"url": "https://www.actualno.com/business/biznesyt-e-v-zastoj-prognozata-e-pesimistichna-i-za-idnata-godina-otchita-bsk-news_1416247.html", "text": "      Леко подобрение на бизнес климата и застой в икономическото състояние на фирмите, констатира в проучване БСК. Отчита се и известен песимизъм за 2020 г., което до голяма степен се дължи на неудовлетвореност от институциите, притеснения за ръст на цени, данъчна и регулаторна тежест, както и дефицит на качествена работна ръка. Това обяви председателят на камарата Радосвет Радев, представяйки традиционното допитване до бизнеса до членовете на БСК за състоянието на бизнес средата през изтичащата година и очакванията за 2020-га.      Сериозни притеснения буди забавянето на глобалния растеж и очертаващата се нова икономическа криза, както и „позеленяването“ на Европейския парламент, предполагащо нова доза регулации в областта на околната среда.\r\nФирмите недоволстват от работата на администрацията и липсата на електронно правителство. Друг водещ проблем, посочван от тях, са промените в Наредба Н-18 за касовите апарати и неяснотите  по прилагането й. Сред проблемните сфери е и липсата на качествено професионално образование, както и необходимостта от по-тясна връзка между образованието и бизнеса.\r\nСред ключовите приоритети на фирмите е работната сила, която е проблем и в количествено и в качествено отношение. Най-голямото търсене е за тесни специалисти и изпълнителски състав, а в по-малка степен – за административен и помощен персонал. Работодателите заявяват готовност да инвестират в обучение на персонала и увеличаване на заплащането, но при постигнати задоволителни нива на умения и компетенции.     Спрямо миналогодишното изследване, леко се повишава оценката за бизнес климата. 44% посочват, че е налице влошаване на средата, но 37% отчитат липса на промяна, докато през предходната година 49% са отчитали влошаване и едва 14% - подобряване на бизнес климата.\r\nНай-силно одобрение представителите на деловите среди изразяват за предложението да отпадне изплащането на първите 3 дни от болничните от работодателите – 80%, процедурите за привличане на работници от терти страни получава 63% одобрение.\r\nИнтересно е, че има раздвояване по отношение на присъединяване на страната към Еврозоната -  41% подкрепят, 39% са  против, а 20% се затрудняват да преценят, съобщи председателят на БСК Радосвет Радев и коментира, че това подсказва, че не е дообяснено на бизнеса какви са ползите от влизането ни в Еврозоната.    Според проучването на БСК, проблемът с теча на данни от НАП не е довел до затруднения в работата на бизнеса.\r\nПо отношение на обществените поръчки, 67% от бизнесмените заявяват, че не са участвали в такива конкурси, а участвалите 33% споделят, че са ставали свидетели на некоректни или незаконни практики при провеждането на процедурите. За тенденциозно поставени условия в документацията в полза на конкретен изпълнител посочват 79%, от необективно оценяване се оплакват 78%, от изискване аз предоставяне на документи, налични в държавната администрация, които биха могли да се набавят служебно се жалват 72% от участниците в процедури. Според 59%  има необосновано обжалване на процедури, според 41% - необосновано забавено плащане, 45% споделят за  подмяна на подизпълнители, а 52% за неспазване на изискванията за публичност при обявяване на поръчки.   От институциите в страната, бизнесът оценява най-високо президентската администрация с 54% одобрение, на следващо място е омбудсманът с 39%. Най-ниска степен на доверие в бизнес средите се ползват съдебната власт – с 3% и Народното събрание – с 8% Изпълнителната власт и местните власти  събират съответно 18 и 25% одобрение.\r\nСпоред състоянието предприятията през текущата година,  почти половината от анкетираните отчитат ръст в обемите на продажбите, но по отношение на работните места, тенденцията е негативна – 25 % отчитат намаление на работните места.\r\nЗа 2020 г. очакванията на бизнеса са за ръст на енергийните цени, цените на суровините, инфлацията, фискалната и регулаторна тежест. Наполовина намаляват очакванията за ръст на бизнес кредитите. По отношение на общото развитие на икономиката е налице намаление на оптимистичните очаквания и нараства песимизмът.   В сравнение с предходната година се увеличава делът на възнамеряващите да кандидатстват за европейско финансиране. Проучването отчита и ръст на планиращите да инвестират в иновации, марки и патенти. Намеренията за инвестиции в човешки ресурси също нарастват от 38% през миналата година на 50% през тази, съобщиха още от БСК.\r\nВлошават се оценките за достъпа до кредитиране и за достъпа до правосъдие, отчита още БСК. По-малък дял от анкетираните тази година, в сравнение с предходната, смятат, че намалява корупцията; с 10 % по-малко са тези, които тази година смяат, че достъпът до правосъдие се е подобрил, в сравнение с предходната година, показват още резултатите от проучването. ", "date": "2019.12.16", "title": "Бизнесът е в застой. Прогнозата е песимистична и за идната година, отчита БСК"}
{"url": "https://www.actualno.com/varna/kasiraha-izbori-vyv-varnensko-zaradi-izchezvashto-mastilo-news_1416353.html", "text": "      Касираха изборите за кмет на варенското село Бозвелийско заради манипулация на резултатите чрез използването на химикали с изчезващо мастило, съобщава bTV.      Със свое решение Административният съд във Варна обяви за недействителен избора на Дамян Дамянов от ГЕРБ, който спечели на първия тур на местните избори.   В хода на делото чрез експертизи беше доказано, че в около 1/3 от пуснатите в секциите бюлетини, вотът е отбелязан с химикалки с изчезващо мастило, известно още като симпатично. Така гласовете на хората на практика са се изпарили.\r\nМанипулацията, която вече се разследва и от прокуратурата, тотално е преобърнала резултатите. Съдът е категоричен, че ако гласуването беше осъществено с нормални химикали, загубилият Живко Панев от БСП всъщност щеше да спечели с 80 гласа разлика пред опонента си Дамянов от ГЕРБ.  Решението може да бъде обжалвано в 7-дневен срок. ", "date": "2019.12.16", "title": "Касираха избори във Варненско заради изчезващо мастило"}
{"url": "https://www.actualno.com/crime/poiskaha-otlagane-na-deloto-sreshtu-ivancheva-i-petrova-news_1416347.html", "text": "      Адвокат Емануил Йорданов поиска отлагане на делото срещу Десислава Иванчева, Биляна Петрова и Петко Дюлгеров. Причината е възникване на здравословен проблем със слуха на Петрова, съобщи bTV.      Припомняме, че на първа инстанция тримата получиха присъди съответно 20, 15 и 12 години за взимане на подкуп в особено големи размери за издаването на разрешително за строеж. Основен свидетел по делото е бизнесменът Александър Ваклин.   Апелативният спецсъд назначи съдебно-медицинска експертиза за здравословно състояние на Биляна Петрова, след като на съдебното заседание днес тя съобщи, че не чува добре.\r\nЕкспертизата трябва да е готова 7 дни преди датата на следващото съдебно заседание, което е на 8 януари.  \"Става въпрос за внезапно възникнал проблем със слуха, който доведе до спешна медицинска интервенция и Биляна в момента не чува, така че тя не може да участва пълноценно в каквото и да е съдебно заседание. Именно затова ние направихме искане за отлагане на делото за следващата определена дата, а съдът от своя страна назначи съдебно-медицинска експертиза, която да установи какво е състоянието ѝ\", обясни адвокатът ѝ Емануил Йорданов.\r\nТой уточни, че тя почти не чува, трябва да ѝ се говори много отблизо и по-високо.\r\nПрипомняме, че на 20 ноември съдът остави запорирани сметките на Иванчева и Петрова.       Бившият кмет на столичния район \"Младост\" Десислава Иванчева и нейната заместничка Биляна Петрова бяха арестувани публично в центъра на София на 17 април 2018 г. Те бяха задържани с безпрецедентно дълъг арест - над 8 часа на централното софийско кръстовище пред Спортната палата. В колата на кметицата бяха открити 70 000 лева, които тя взела като подкуп според прокуратурата.\r\nСлужбите бяха критикувани още тогава за нарушаване на човешките права на обвиняемите. На последното заседание по делото срещу тях обвиненият заедно с тях по-предишен кмет на столичния район \"Младост\" Петко Дюлгеров се отметна от показанията си, дадени в досъдебна фаза - а именно, че той е бил посредник между Иванчева и бизнесмена Александър Ваклин за рекордно искания подкуп от половин милион евро. Към момента Иванчева и Петрова са под домашен арест.\r\nДесислава Иванчева се яви на изборите за евродепутат и получи подкрепата на 30 310 души, което е 1.55%. Ден след евровота Иванчева заяви, че обмисля да се кандидатира за кмет на София.\r\nНа 27 юли тази година Иванчева призова за създаване на политическа партия с името \"Непослушните\". На 6 септември стана ясно, че Иванчева се кандидатира за кмет на София за местния вот на 27 октомври. Тя е подкрепена от Християндемократическа партия на България.\r\nНа 25 септември Общинската избирателна комисия в София отказа да регистрира бившия кмет на столичния район \"Младост\" Десислава Иванчева като кандидат кмет на София. Посоченият мотив беше, че предложението е внесено в Общинска избирателна комисия (ОИК) в Столична община извън законоустановения срок.      Два дни по-късно ЦИК разреши регистрацията на Иванчева за местния вот. ", "date": "2019.12.16", "title": "Поискаха отлагане на делото срещу Иванчева и Петрова"}
{"url": "https://www.actualno.com/curious/dneven-horoskop-za-17-dekemvri-news_1416330.html", "text": "       Овен       Този вторник ще получите наистина добра новина. Сега може да си отдъхнете. Само не бързайте с нови планове. Телец Днес ще имате добра възможност да спечелите или да спестите пари. Който и вариант да се случи ще сте печеливши.   Близнаци Това е ден, в който ще усетите силата на приятелството. Бъдете благодарни за хората до вас. Щастието съществува. Рак     Този вторник ще имате възможността да докажете любовта си към партньора ви. Не пестете сили, изразни средства и фантазия. Лъв Днес ще ви е трудно да се съсредоточите, затова не се заемайте с важни задачи. Оставете инициативата на другите. Дева Денят ще поднесе началото на предизвикателства, които ви очакват. Ще трябва да съберете сили и да довършите всичко, което сте започнали преди. Преди това не започвайте нищо ново.   Везни Днес почерпете от опита на останалите, вслушайте се в съветите на по-препатили от вас и се поучете от чуждите грешки. Вечерта се отдайте на забавления.    Скорпион Денят е добър, както за деловите, така и за личните срещи. Възможно е дори да се сближите с някой, с когото до този момент сте имали неразбирателства. Стрелец Денят е подходящ за напрегната и  плодотворна работа, чиито резултати няма да закъснеят и това ще ви вдъхнови. Само бъдете търпеливи и не пришпорвайте нещата. Козирог    Днес ще може да си отдъхнете, освен ако не сте решили да се правите на герой. Възложете отговорностите ви на други. Водолей Този вторник ще сте прекалено спонтанни. Пазете се от необмислени решения. Скоро нещата може да изглеждат по друг начин. Риби Този вторник ще имате много теми за размисъл. Все пак се съсредоточете върху тази, от която се очаква да доведе до най-много резултати за вас. ", "date": "2019.12.16", "title": "Дневен хороскоп за 17 декември"}
{"url": "https://www.actualno.com/america/barak-obama-svetyt-bi-bil-po-dobyr-ako-se-upravljavashe-ot-jeni-news_1416288.html", "text": "      Ако жените управляваха всяка страна по света, стандартът на живот би се подобрил като цяло, заяви .      Изказвайки се в Сингапур, той каза, че въпреки че жените не са перфектни, те са „безспорно по-добри“ от мъжете, цитира ВВС Русия.   Обама отбеляза, че повечето проблеми в света се създават от възрастни хора, предимно от мъже, вкопчени във властта.\r\n44-ият президент на САЩ говори също за политическа поляризация и използването на социалните мрежи за разпространение на фалшиви новини.  На частно събитие по въпросите на лидерството Обама призна, че докато е бил на власт, е мислил много за това как ще изглежда светът, ако жените го управляват.\r\n\"Жени, искам да ви кажа, че не сте перфектни, но в същото време почти Абсолютно съм убеден, че ако всяка страна на земята се оглавяваше от жени, щяхте да видите значителни промени към по-добро почти във всичко - от жизнения стандарт до други показатели. \"   Попитан дали някога ще иска да се върне в голямата политика, Обама каза, че лидерите трябва да си отидат, когато им дойде времето.    \"Ако погледнете нашия свят и неговите проблеми, това обикновено са по-възрастните хора, обикновено по-възрастните мъже, които не искат да си отидат\", каза Обама. \"Важно е политическите лидери да си напомнят, че вършат своята работа, но това не е за цял животът, че те са на своя пост не с цел да поддържат усещането за собствената им значимост или сила.\"\r\nПрезидентът на САЩ Барак Обама заемаше този пост от 2009 г. до 2017 г. След напускането на Белия дом, той и съпругата му основаха .\r\nМиналата седмица Барак и Мишел Обама пътуваха до Куала Лумпур като част от работата в този фонд.    ", "date": "2019.12.16", "title": "Барак Обама: Светът би бил по-добър, ако се управляваше от жени "}
{"url": "https://www.actualno.com/society/bylgarski-diplomat-pochina-vnezapno-v-rusija-news_1416287.html", "text": "      На 55-годишна възраст внезапно почина първият секретар на посолството ни в руската столица Любомир Николов, който беше и директор на Центъра на промишлеността на Република България /ЦПРБ/ в Москва, съобщи в. \"24 часа\".      Николов издъхнал в нощта срещу понеделник в квартирата си, разположена на ул. „Красний маяк“ в Москва. Там се намира жилищният блок на центъра на промишлеността, в който са настанени служителите на администрацията на ЦПРБ, както и представители на български търговски дружества и техните семейства.\r\nПо предварителна информация, причина за кончината на дипломата е инфаркт. Очевидци разказаха, че първата линейка дошла към полунощ. До 3 часа през нощта пред блока паркирали още няколко коли на „Бърза помощ“. Очаква се тленните останки на първия секретар в близките дни да бъдат транспортирани до България, където ще бъде погребан от близките си.\r\nНиколов е роден на 5 октомври 1964 г. в София. Завършва висшето си образование в Московския институт за народно стопанство „Г.В.Плеханов” с магистърска степен по „Управление и планиране на народното стопанство”. Това става ясно от официалния сайт на центъра на промишлеността. В периода от 1987 г. до април 2017 г. е заемал редица изпълнителни и ръководни длъжности в български търговски компании в България и Русия.  Бил е и директор кантора на Външнотърговско дружество „Булгарплодекспорт“ в бившия СССР през 1989 г. От 2004 г. до 2007 г. е главен специалист в отдел \"Туризъм\" в ЦПРБ, гр. Москва. На поста директор на промишления център е назначен на 10.04.2017 г.\r\nЦентърът на промишлеността на Република България в Москва е структура на Министерството на икономиката, има дипломатически статут и е част от зоната на работа на посолството ни в Руската федерация. По устав, центърът „съдейства и подпомага министъра на икономиката, при осъществяване на държавната политика в областта на разширяването на икономическите, търговските и техническите отношения между София и Москва, в развитието на двустранните икономически връзки, разширяване на българския износ и туризъм и привличането на инвестиции“. ", "date": "2019.12.16", "title": "Български дипломат почина внезапно в Русия "}
{"url": "https://www.actualno.com/education/predvijdat-proverka-na-znanijata-po-bezopasnost-na-dvijenieto-po-pytishtata-news_1416277.html", "text": "      В 7 клас да се извършва проверка на знанията по безопасност на движението по пътищата. Това е едно от обсъжданите предложения за подобряване на обучението от най-ранна възраст, съобщи председателят на Държавна агенцията „Безопасност на движението по пътищата“ (ДАБДП) Малина Крумова по време на дискусията „Карай умно, стигни жив“, организирана от вестник „24 часа“. В нея участие взеха и министърът на вътрешните работи Младен Маринов, министърът на транспорта, информационните технологии и съобщенията Росен Желязков и заместник-министърът на образованието и науката Таня Михайлова, съобщиха от Държавна агенцията „Безопасност на движението по пътищата”.      МОН и ДАБДП разработват съвместно нова Концепция за подобряване на обучението по безопасност на движението по пътищата, стана ясно по време на събитието. В тази връзка се обсъжда и проверка на знанията на децата, преди да навършат 14 години, когато по закон имат право да управляват велосипед по пътното платно. „Ние трябва да сме сигурни, че децата имат базисни знания за правилата за движението, пътните знаци, но и че осъзнават своята отговорност, когато са на пътя и знаят как да се пазят“, подчерта Малина Крумова. Все още това е работна идея, което се дискутира с неправителствения сектор.   Малина Крумова допълни, че обучението за придобиване на свидетелство за управление на превозно средство е само един елемент от подготовката ни да бъдем участници в движението, която следва да започва от най-ранна възраст. „Никой не може да ни научи да бъдем едновременно отговорни на пътя и добри шофьори само за няколко месеца. Шофьорският курс безспорно е важен, но това е само един практически елемент от цялото обучение – как да се пресича, за какво да се внимава, дори как да се помага при инцидент“, обясни председателят на държавната агенция.\r\n„Обучението е една от централните теми за пътната безопасност. Ефективните мерки в тази посока ще отнемат време, но и ще дадат истински устойчиви резултати. Затова всички институции, съвместно с бранша и неправителствения сектор трябва да работим изключително активно в тази посока“, каза още Малина Крумова.   ", "date": "2019.12.16", "title": "Предвиждат проверка на знанията по безопасност на движението по пътищата "}
{"url": "https://www.actualno.com/curious/5-te-zodii-koito-ne-tyrpjat-kritika-news_1416293.html", "text": "      Как се чувствате към критиката? Приемате ли я? Дали това е, което се опитвате да избегнете с всички сили? Тези пет имат много негативно отношение към критиката.           Раците, най-малкото, могат да бъдат подложени на критика, когато осъзнаят, че това е наистина полезно за тях. Ако искрено се опитате да им помогнете, ще се отнесат към думите ви достатъчно търпеливо. Ако обаче Раците смятат, че не заслужават да бъдат критикувани, тогава това ще се отрази значително на самочувствието им. Ще им трябва много време, за да се възстановят. Критиката за Рак е инструментът, който създава проблеми и разрушава взаимоотношенията. Подложен на силна критика, Ракът може да се оттегли и да се затвори от външния свят, за дълго време.   Девите са склонни към перфекционизъм. Те искрено смятат себе си за най-интелигентните, сред обществото или компанията. Те не знаят как да отговорят положително на критиката. Девите се възмущават, когато чувстват, че човекът, който ги критикува, не е експерт и няма право изобщо да казва нищо. Девите не обичат, когато някой се опитва да ги превъзхожда и иска да оспори знанията и интелигентността им. Добре да имате под ръка всички факти и доказателства, ако решите да критикувате Дева. Казано накратко - да сте подготвени!        Везните имат много остро отношение към критиката. Когато бъдат критикувани, те веднага заемат отбранителна позиция. Обикновено смятат, че човекът критикували ги за нещо умишлено се опитва да намери вина във всичките им действия, дела и решения. Трудно е Везните да приемат конструктивна критика, защото в очите им, тя изглежда провокативна, негативна и води до конфликт. Ако чувствате нужда да правите коментари, направете го възможно най-тактично и дружелюбно. Огромен плюс е, че Стрелецът не позволява на външната критика да му попречи да прави това, което иска да направи. Тя не го спира и да замине там, където вече е решил да отиде. Като цяло Стрелецът може да приеме грешките си, да направи заключения от тях и да продължи напред. Той обаче не обича хората да сочат недостатъците и пропуските му. Самите Стрелци знаят къде са слабините им места. Мнението на другите, само унищожава увереността и самочувствието им. Рибите са прекалено чувствителни и уязвими, за да могат спокойно да слушат критика. Те приемат нещата твърде лично и всякакви груби коментари, могат буквално да ги унищожат и стъпчат. Всъщност критиката е дори опасна за тях: за Риби това изобщо не е начин на мотивация. Когато някой ги критикува, Рибите го чувстват почти като физически шок и може да реагират доста емоционално. Ако думите на някого ги наранят особено силно, просто ще се оттеглят в света на своите фантазии и ще се скрият дълго време там.    ", "date": "2019.12.16", "title": "5-те ЗОДИИ, които НЕ търпят критика"}
{"url": "https://www.actualno.com/health/s-kakvo-e-opasno-pusheneto-na-tradicionni-i-elektronni-cigari-news_1416284.html", "text": "      Пушенето едновременно на традиционни и електронни цигари повишава три пъти риска от хронични заболявания на белите дробове, съобщава „San Francisco Chronicle”.      Учени от Калифорнийския университет установиха, че хора, които пушат и обикновени, и електронни цигари, са изложени на по-голям риск от развитие на хронични белодробни заболявания като астма, бронхит и емфизем.   Те смятат, че пушенето на електронни цигари оказва дълготрайно въздействие върху дихателната система, съпоставими с последиците от пушенето на обикновени цигари, допълва БГНЕС.\r\nВъпреки съществуващото мнение, че преходът към електронни цигари ще намали риска от белодробни заболявания, учените подчертават, че вместо да се откажат напълно от обикновените цигари, много пушачи ги редуват с електронни. Това увеличава опасността много повече, отколкото пушенето на единия от двата вида цигари.  В публикуван в списание „American Journal of Preventive Medicine” материал се описват резултатите от изследвания в периода 2013 – 2016 г., в рамките на които е наблюдавано здравословното състояние на 32 000 американци, пушещи обикновени и електронни цигари.\r\nЦентъра по контрол и профилактика на болестите към правителството на САЩ съобщи миналата седмица, че броят на смъртните случаи, предизвикани от заболявания на белите дробове, причинени от електронни цигари, е достигнал 52, а заболелите са повече от 2 400.   Подчертава се, че вероятната, но не и единствена причина за заболяванията е маслото с витамин Е.    Няколко щати в САЩ въведоха забрана за продажбата на ароматизирани смеси за електронни цигари, а президентът Доналд Тръмп обяви, че скоро се очаква пълна забрана за продажбата им в страната. ", "date": "2019.12.16", "title": "С какво е опасно пушенето на традиционни и електронни цигари "}
{"url": "https://www.actualno.com/lovech/obshtina-teteven-ulesnjava-vryzkata-mejdu-obrazovanieto-i-biznesa-news_1416298.html", "text": "      На 12 декември 2019 г. в Тетевен се проведе работна среща във връзка с осъществяване на държавния план-прием за учебната 2020/2021 година. Работната среща бе с цел Общината да посредничи между бизнеса и професионалните училища при подготовката на кадри за нуждите на икономическото й развитие.      Бяха обсъдени мерки за реализиране на приема в общината съобразно: реализация на приема за учебната 2019/2020 г., баланса между брой завършващи ученици седми клас /179/ и планиран прием за общината, насърчаване на работодателите да гарантират потенциална заетост на учениците след завършване на образованието, проучване потребностите на местния пазар на труда.\r\nСрещата бе открита от д-р Мадлена Бояджиева – Кмет на Община Тетевен, по време, на която се получи ползотворна дискусия между директори и зам.-директори на средните училища, служители от общинска администрация, представители от Дирекция ,,Бюро по труда“ и местния бизнес. Г-н Еленко Начев – началник на РУО – Ловеч, г-жа Иваничка Буровска – началник отдел ,,Организационно-методическа дейност и контрол“, г-жа Даниела Йотова – ст. експерт по проф. образование и обучение и  г-н Борис Врабевски – Зам.-кмет на Община Тетевен, също се включиха в работната среща.   Направен бе анализ на реализирания прием в средните учебни заведения за учебната 2019/2020 г. - брой планирани и реализирани паралелки по професии и профили, пълнота на паралелките, предприети действия за популяризирането на предлаганите професии и т.н.\r\nБяха разгледани и проекто-предложенията за държавния прием за учебната 2020/2021 година на средните училища в община Тетевен. ПГ по строителство, електротехника и услуги – гр. Тетевен заяви 2 паралелки: 1 п. с 2 професии - „Строител“, специалност „Външни облицовки и настилки“ и „Сътрудник в малък и среден бизнес“, специалност „ Малък и среден бизнес“ и 1 п. с 2 професии  – „Техник по транспортна техника“, специалност „Автотранспортна техника“ и „Оператор в производството на облекло“, специалност „Производство на облекло от текстил“ /дуална система на обучение/. НПГГСД „Сава Младенов” – гр. Тетевен заяви 3 паралелки: 1 п. „Горско и ловно стопанство“ с усилено изучаване на английски език, 1 п. „Горско стопанство и  дърводобив“/дуална форма/, ½ п. „Механизация на горското стопанство“ и ½ п. „Мебелно производство“ /дуална форма/. СУ „Георги Бенковски“ – гр. Тетевен заяви 2 паралелки: Профилирана - професия „Софтуерни и хардуерни науки“, Професионална с две професии - ,,Организация на хотелиерството“ и „Застрахователно и осигурително дело“. ", "date": "2019.12.16", "title": "Община Тетевен улеснява връзката между образованието и бизнеса"}
{"url": "https://www.actualno.com/balkani/uvelichavat-se-razhodite-za-hrana-za-tyrseshtite-ubejishte-na-egejskite-ostrovi-news_1416303.html", "text": "      Тъй като търсещите убежище на Беломорските острови наброяват повече от 40 000 и се увеличават ежедневно, изискванията за доставките на храни в центровете за приемане и идентификация се увеличават драстично. Това пише електронното издание на гръцкия вестник Kathimerini, цитирано от агенция \"Фокус\".      Показателно е, че според последните данни тези разходи достигат 499 429,60 евро, за да се изхранят повече от 17 000 души през петте дни между 29 ноември до 3 декември само в центъра на остров Лесбос.   В същото време фактът, че Европейската комисия е в процес на преход през последните няколко месеца с промени в портфейлите и комисарите, доведе до забавяне в изплащането на средства. \r\nВ резултат на това нарастващите нужди са били поети като допълнителна тежест от държавния бюджет.   ", "date": "2019.12.16", "title": "Увеличават се разходите за храна за търсещите убежище на егейските острови"}
{"url": "https://www.actualno.com/society/patrulen-korab-za-nad-35-mln-lv-porycha-granichna-policija-news_1416283.html", "text": "      Поръчка за доставка и гаранционна поддръжка на кораб за гранично-брегова охрана обяви Главна дирекция „Гранична полиция“.      Максималната предвидена стойност за целта е над 35 млн. лв. с ДДС (29,3 млн. лв. без ДДС). Финансирането е осигурено от фонд „Вътрешна сигурност“, специфична цел „Граници”, национална цел „Бъдещи предизвикателства”, по проект „Оборудване за Европейската агенция за гранична и брегова охрана“.\r\nСрокът за изпълнение на поръчката за ново плавателно средство е 600 дни.\r\nВ обхвата й е включено поетапно изпълнение на няколко дейности: проектиране, строителство, доставка на корабно оборудване и системи, боядисване, заводски изпитания, приемане и сертифициране от призната класификационна организация. Следва обучение на персонала на възложителя, доставка, приемни изпитания на кораба и предаване на възложителя.  Предвидено е също гаранционно поддържане на кораба и оборудването и отстраняване на неизправности в рамките на гаранционния срок. ", "date": "2019.12.16", "title": "Патрулен кораб за над 35 млн. лв. поръча Гранична полиция"}
{"url": "https://www.actualno.com/business/vsjaka-vtora-firma-spira-plashtanijata-v-broj-pokazva-prouchvane-news_1416265.html", "text": "      Драстично се е увеличил  броят на фирмите, които декларират, че след 31 януари ще спрат използване на фискални устройства. Това означава, че те ще спрат да приемат плащания в брой. Това съобщи зам.-председателят на БСК Станислав Попдончев.      Той поясни, че във връзка с Наредбата за касовите апарати - Н18, проучването на БСК за очакванията на бизнеса за 2020-та година показало, че всеки втори от анкетираните ще откаже ползването на касов апарат. 31% ще трябва да подменят софтуера за управление на продажбите. 22% все още не са наясно какво да направят, за да отговорят на изискванията на наредбата.   \"Разговаряйки с производители на софтуер, установихме, че това, което се очаква през януари е времето, в което ще се инсталира новият софтуер, така че наистина е важно, който не е взел решение, да го вземе в най-скоро време\", отбеляза Попдончев.\r\n\"На счетоводните фирми им е по-лесно да спрат разплащанията в брой. БСК също ще спрем плащания в брой, предполагам в медиите – също\", каза той, конкретизирайки къде ще спрат кешовите плащания. \"Индивидуално за предприятието е, поясни той - в зависимост от структурата на клиентите, с които работи\" и предположи, че всички, които имат 5 и под 5% плащания в брой на годишна база, ще направят усилия да излязат извън обхвата на Наредбата, прекратявайки приемането на суми в брой.  31 януари 2020 г. е крайният срок, според Наредбата и засега няма индикации той да бъде променен. \"Ако фирмите сега трябва да вземат това решение доста са закъснели, защото януари е  месецът, в който всички фирми ще внедряват новия софтуер за управление на продажбите за тези, които вече са взели решение\", коментира Поподончев.\r\n\"Ако оставате да ползвате фискално устройство и софтуер за управление на продажбите и не сте си избрали софтуер и фискално устройство, вече доста сте закъснели\", каза той на представителите на бизнеса и добави, че ако някой реши да не използва кешови плащания – такова решение може да вземе във всеки един момент до 31 януари. \"Който се се колебае, е хубаво да вземе решение по-скоро\", категоричен е той.   Заявката за спиране на кешовите разплащания не означава преминаване към сивия сектор, а към безкасови операции, убеден е той.    \"Работните групи в НАП продължават да генерират идеи във връзка с облекчаване на режима. Целта е да се извадят по възможност разплащанията с банкови  карти от обхвата на Наредбата, но за съжаление това не е възможно и ще трябва и за картови разплащания също да се издават фискални бележки. Има възможност тези бележки да са електронни, т. е. решена е едната част от задачата - как да стига информацията за извършената продажба от бизнеса до клиента, но това което е трудно да се реши е как тази информация да бъде предавана от бизнеса в НАП\", посочи зам.-председателят на БСК. \"Защото, както поясни той - вероятно заради теча на данни от НАП, няма техническа възможност и канал, по който информация от бизнеса да отива към НАП, освен през каналите на мобилните оператори\".\r\nТой уточни, че всяко фискално устройство е снабдено със сим карта и всъщност данните за продажбите преминават с помощта на мобилните оператори. \"В тази посока се опитваме да работим в момента, за да дадем допълнителни алтернативи на текста в Наредбата, иначе, тя остава във вида, който е и от 1 февруари 2020 г. трябва да се изпълнява от всички\", заключи той. ", "date": "2019.12.16", "title": "Всяка втора фирма спира плащанията в брой, показва проучване"}
{"url": "https://www.actualno.com/plovdiv/postavjat-parche-ot-berlinskata-stena-v-plovdiv-news_1416314.html", "text": "      В годината на Пловдив – Европейска столица на културата и по повод честването на 30-тата годишнина от падането на Берлинската стена, в града под тепетата ще бъде монтирано парче от един от символите на свободата за съвременна Европа.      Поставянето ще бъде отбелязано със специално събитие, което ще се състои на 19 декември от 16.00 часа пред едно от най-новите изложбени пространства в града зала „2019“, където в присъствието на президента Петър Стоянов (1997-2002),  кмета Здравко Димитров и немския посланик Н.Пр. Кристоф Айххорн ще бъде открит фрагментът. Парчето бетон е специално изрисувано от знаковия артист ТиериНоар и по-рано през януари то бе част от изложбата „Изкуство на свободата - от Берлинската стена до уличното изкуство“, с която фондация „Пловдив 2019“ даде старт на столица на културата. Артистът оставя и личното си послание към града и страната ни, което гласи: „Послание към бъдещите поколения – нека не повтаряме грешките на миналото.“  Инициативата е на фондация „Пловдив 2019“ и част от заключителните събития в годината на титлата.   В началото на 2019-а единствената пътуваща колекция с 30 рисунки върху парчетата бетон остана в центъра на града три месеца, и бе разгледана от хиляди туристи и гости. Пловдив бе първият  в Европа, в който се показа изложбата в навечерието на годишнината от \"Европа без граници\".\r\nФрагментът е с височина 3,60 метра и тежи 2,5 тона. Той ще остане пред галерия „2019“ и впоследствие ще се превърне в основа за създаването на монумент, честващ Свободата на Нова Европа.   ", "date": "2019.12.16", "title": "Поставят парче от Берлинската стена в Пловдив"}
{"url": "https://www.actualno.com/burgas/burgazlii-spodeljat-praznicite-s-hora-ot-socialni-domove-news_1416312.html", "text": "      Бургазлии сбъднаха желанията на деца и възрастни от социални заведения, като участваха в кампанията \"Подари от сърце\". Обитателите на 18 социални заведения и центрове в града, които бяха включени в инициативата, ще получат подаръци.      Благодарение на стотиците, които решиха да не пазят празниците само за най-близките си хора, а да дарят за нуждаещите се,са събрани над 300 подаръци. Те ще бъдат раздадени за предстоящите празници. Никой няма да остане без подарък, защото служители от общинската администрация са се включили в инициативата и целият списък с коледни дарове вече е попълнен. Инициативата е вдъхновена от кампанията Операция \" \", на която посвети репортаж.   Община Бургас продължи благородното дело по свой начин, като включи възрастни от социални домове, хора от защитени жилища, деца и младежи, които обитават различни заведения на територията на града.   ", "date": "2019.12.16", "title": "Бургазлии споделят празниците с хора от социални домове"}
{"url": "https://www.actualno.com/europe/frenskijat-komisar-za-pensiite-v-ostavka-zaradi-ukriti-dohodi-news_1416286.html", "text": "      Висшият френски чиновник, който ръководи спорната пенсионна реформа в страната, подаде оставка днес заради недекларирани доходи, предаде AFP. Оттеглянето му от поста става на .      Върховният комисар за пенсиите Жан-Пол Делевоа се превърна в , след като призна през уикенда, че не е съобщил в последната си имуществена декларация за 13 поста в частния сектор – платени и неплатени.   Една от тези позиции е президент на образователния мозъчен тръст „Паралакс“, на която получавал 5400 евро месечно върху министерската си заплата.\r\nПрезидентът Еманюел Макрон в най-скоро време ще назначи нов комисар за пенсиите, съобщиха от Елисейския дворец.   ", "date": "2019.12.16", "title": "Френският комисар за пенсиите в оставка заради укрити доходи"}
{"url": "https://www.actualno.com/society/do-kraja-na-godinata-shte-byde-objaven-nov-zakon-za-dvijenie-po-pytishtata-news_1416310.html", "text": "      До края на годината ще бъде обявен . Целта е да бъдат намалени жертвите. Това заяви транспортният министър Росен Желязков по време на дискусия, свързана с пътната безопасност. Желязков заяви, че очаква промените да бъдат въведени до края на мандата на този парламент.      \" това, по което се е работило както въпроса за подготовката на водачите, така и въпроса за пунктовете за техническа проверка и регистрация на ПТП-та, въпроси, свързани с правоприлагането и административно-наказателната дейност. Важно е да се намери отражение на сегашните обществени отношения на тяхната регулация и ефективно правоприлагане\", допълни още Желязков.    ", "date": "2019.12.16", "title": "До края на годината ще бъде обявен нов закон за движение по пътищата "}
{"url": "https://www.actualno.com/europe/vynshno-stachka-uslojnjava-pytuvanijata-vyv-francija-news_1416272.html", "text": "      Четирите синдиката на транспортните работници във Франция в този сектор на 16 и 17 декември 2019 година. Ще бъдат блокирани  търговски центрове и  бензиностанции на магистралите в много региони на страната, предупреждават от външно министерство.      С това условията за пътуване във Франция стават още по-трудни като се има предвид продължаващата от 5 декември 2019 г. безсрочна стачка. Тя вече обхвана всички видове транспорт – железници (SNCF), регионалните влакове, транспортната мрежа в Париж и Ил дьо Франс (RATP) - метро, влакове, автобуси.   По информация на българското посолство в Париж , особено в пиковите часове, е силно затруднено – както с обществения транспорт, така и с автомобил поради големите задръствания, които се образуват в Париж и околностите му.\r\nНа 16 декември 2019 г. сутринта задръстванията в Париж и Ил дьо Франс са достигнали общо до 530 км. Осем линии на метрото и много автобусни линии в Париж са затворени, има и затворени станции на метрото. При бързоскоростните влакове (TGV) се движат един от три влака, а при регионалните - четири от десет.  Във вторник, 17 декември 2019 г., се очаква ситуацията да бъде още по-затруднена заради обявената на този ден , в която ще се включат представители и поддръжници на 8 синдикални организации \r\nПрепоръчваме на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища.   При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.     ", "date": "2019.12.16", "title": "Външно: Стачка усложнява пътуванията във Франция"}
{"url": "https://www.actualno.com/starazagora/evropejskata-komisija-provejda-onlajn-obshtestveni-konsultacii-za-zaetostta-news_1416332.html", "text": "       , текат в момента, съобщават от Агенцията по заетостта (АЗ). За участие в тях се изисква регистрация, а е достъпен на 23-те официални езика на Европейския съюз (ЕС).       а Европейската комисия (ЕК) очаква мнението на участници в проектите, бенефициенти и потенциални кандидати. Резултатите от проучването ще се обобщят в документ, който ще е достъпен онлайн и ще покаже отговорите на участниците в проучването по държави.\r\nИнформацията от него ще се използва, за както от отговорите на заинтересованите страни, така и на гражданите, за дейностите в подкрепа на образованието и обучението, които ЕС е осъществил по линия на ЕСФ. По този начин те ще помогнат на комисията Целта на на изследването е и да се установи дали е упражнен адекватен подход към хората, които най-много се нуждаят от помощ, както в географски аспект, така и кои видове подкрепа са били с най-голям ефект.\r\nОт АЗ приканват в обществените консултации да се включат активно и гражданите. ЕК очаква мнението им за дейностите за насърчаване на социалното приобщаване, борбата с бедността и всяка форма на дискриминация.  Освен че въпросникът е достъпен на български език, той – управляващ орган, участник или гражданин и може да се попълни до 19 декември 2019 г. , а  ще бъде активен в интернет до 24 февруари 2020 г., полунощ брюкселско време, . \r\nС въпросника ще се оцени в каква степен са успели инициативите на съюза за намаляване и предотвратяване на преждевременното напускане на училище, за насърчаване на равния достъп на всички до образование и учене през целия живот, за подкрепа на професионалното обучение и за подобряване на качеството и ефикасността на университетското образование и на достъпа до него. ", "date": "2019.12.16", "title": "Европейската комисия провежда онлайн обществени консултации за заетостта"}
{"url": "https://www.actualno.com/koledenduh/koleda-po-nemski-obrazec-snimki-news_1416301.html", "text": "      Студът и вятърът отстъпват пред една традиция, която води началото си от късното средновековие. Немският коледен базар е уникалното чудо, което си заслужава да се види, а е толкова уникално, че се превръща в търговска марка и завладява и много други страни. Коледният базар в Бон сигурно не е от най-големите, той е само един от близо 2000 в Германия, а градът не е от най-големите. Но съдържа всички елементи на традицията, превърнала се в бранд.       Там можеш да пиеш глювайн- греяно вино с канела и портокали, пунш, яйчен ликьор, да опиташ картофени палачинки, миниатюрни като капчици палачинки със сладко, да избираш между стотици видове медени сърца и питки с надписи, да избереш уникален ръчно изработен подарък- дали бижу, шапка, дървена играчка, текстил с апликации- възможностите са безкрайни.   Там можеш да заведеш децата, за да се повозят на едновремешните въртележки с много светлина и звук, или пък на виенското колело. В празнично осветена кула се въртят големи кукли, а всяка вечер празнично настроените хора са стотици. Това е един немски коледен базар, а откъде идва и кога е възникнал? Малко история. Първите коледни базари в Германия възникват в късното Средновековие като възможност за гражданите да се сгреят в студените дни с напитка и печено месо. През 14 век в базарите се включват майсторите на детски играчки, плетачите на кошници и на захарни изделия. Така дребните занаяти получават сериозна подкрепа, а бюргерите са наясно откъде могат да купят за децата си подаръци за Коледа. Към окончателния облик на базара, останал и до днес, се добавят продавачите на печени кестени, орехи и бадеми. Първото официално разрешение за Коледен базар всъщност се дава в Австрия от херцог Албрехт I през 1296-та.  През 1310 година подобна привилегия получава Мюнхен. През 1894-та крал Венцел дава на град Бауцен правото за провеждане на свободен пазар на месо всяка събота от 29 септември до Коледа.     С течение на времето традицията превзема цялата немскоговоряща общност. От първата половина на ХХ век базарите се превръщат в постоянен елемент на градския живот по това време на годината. В основата си те са свързани с църквата- протестантска и католическа, така че поне доскоро съдържат и много елементи от библейските легенди за раждането на Исус. През 2012 година едно проучване, свързано със свободното време и туризма в Германия, отчита 85 милиона посетители на Коледните базари, сравнение с десетилетие назад показва, че те са се увеличили със 70%. Общият оборот на всички коледни базари в Германия през 2013 година, когато те са били 2 500, възлиза на 2.5 млрд евро. Съюзът на търговците на панаири дава дори по- висок оборот, а работните места на пълна заетост за тоя период на базарите през 2013 са били 188 000. Всеки посетител оставя средно 12 до 20 евро, а най- големите базари привличат и туристи, които остават да пренощуват в града. Само в Нюрнберг през 2013-та е имало 170 000 нощувки, свързани с базара, повече работа има за таксиметровите шофьори и ресторантьорите. 90% от участниците- търговци казват, че реализират на него около 30% от продажбите си за цялата година. \r\nНемският коледен базар се разпространява като традиция и извън немскоговорящата общност. В англоезичните страни такава традиция няма, но тя настъпва в ново време точно с тази марка.   Нейното бурно разпространение започва през 90-те- в Китчнер, Канада, в Чикаго, Ню Йорк и Балтимор, в Англия настъпва през 1997 в Бирмингам, Бристол и Манчестър, от 2000-та се прави в Единбург, присъединяват се и Феникс, Лийдс, Нотингам и Кингстон ъпон Темз към края на първото десетилетие на 21 век. Най- голямото представяне на автентичен немски Коледен базар извън Германия и Австрия е в Бирмингам. Той се организира от Франкфуртския коледен базар, а двата града са побратими. В Бирмингам и тази година базарът е открит, там има 180 сергии и се очакват над 3 млн посетители. Някои англичани предпочитат оригинала в немски, а евтините самолетни линии правят извънредни полети в уикенда до Германия. ", "date": "2019.12.16", "title": "Коледа по немски образец (СНИМКИ)"}
{"url": "https://www.actualno.com/curious/za-pyrvi-pyt-krisko-pokaza-dyshterja-si-amaja-video-news_1416200.html", "text": "        Откакто през септември рапърът Кристиан Талев, по-известен като , и половинката му Цветелина Петрова станаха родители, двамата пазиха дъщеря си далеч от медийното пространство.       С новия клип на Криско обаче, феновете вникват по-навътре в личния му свят.   Амая е част от новия проект на татко си, излязъл само преди броени часове, който носи заглавието \"Благодаря ти\". , написа Кристиан към своя публикация, разкриваща кратка част от кадрите към сингъла.    ", "date": "2019.12.16", "title": "За първи път: Криско показа дъщеря си Амая (ВИДЕО)"}
{"url": "https://www.actualno.com/health/koi-sa-lechebnite-svojstva-na-mushmulata-news_1416174.html", "text": "      Родината на този плод е Югозападна Азия и Югоизточна Европа. От около 3000 се отглежда се в района на Каспийско море и в Северен Иран. Донесен в Гърция около 700 г. пр. н.е., а в Рим - около 200 г. пр.н.е.      Несправедливо пренебрегваните плодове на мушмулата са били използвани преди хиляди години заради лечебните им свойства.   Мушмулата е била много разпространен плод по времето на Римската империя и Средновековието.\r\nОт дървото на мушмулата се използват листата, кората, цветът, семената и узрелите плодове, предаде БГНЕС.  Плодовете са отлично слабително и диуретично средство, успокоява възпалението на стомашната лигавица. Пектинът, който се съдържа в него, помага за понижаване на холестерола, спира кървенето, подобрява зрението и има благоприятен ефект върху кожата и косата.\r\nВ народната медицина кората на мушмула се използва за лечение на малария – факт, който е широко разпространен в света. Издържа на температури до - 36 градуса.   Въпреки че понася сушата сравнително добре, топлият средиземноморски климат не е подходящ за отглеждане на това растение.    Съществуват между 40 и 50 вида мушмули, които се различават по големина и форма на плода и количеството семена в него.\r\nПлодовете имат сладко-кисел вкус и зреят от втората половина на октомври до края на декември. Богати са на различни минерални соли, пектин, органични киселини и витамини, които имат благоприятен ефект върху човешкия организъм. ", "date": "2019.12.16", "title": "Кои са лечебните свойства на мушмулата "}
{"url": "https://www.actualno.com/balkani/stachka-na-slujitelite-v-metroto-v-atina-news_1416315.html", "text": "      Служителите в атинското метро ще обявят във вторник от началото на смяната си до 10:00 часа, съобщава „Катимерини”, цитиран от БГНЕС.      Профсъюзът на служителите заяви, че ръководството на оператора STASY трябва да се разглежда това като „предупреждение“, което може да доведе до .   Служителите възразяват срещу решението на STASY да прехвърли част от тях на други длъжности, за да компенсира недостига на персонал.\r\nСъюзът на Атинските оперативни работници на метрото (SELMA) твърди, че решението е взето без консултация с работниците, „едностранно, по насилствен и авторитарен начин”.   ", "date": "2019.12.16", "title": "Стачка на служителите в метрото в Атина "}
{"url": "https://www.actualno.com/crime/katastrofa-sys-zaginali-na-pytja-pazardjik-plovdiv-news_1416261.html", "text": "      Тежка катастрофа е станала на пътя Пазарджик-Пловдив по обяд. Две жени са починали, след като автомобил с пловдивска регистрация се е блъснал в микробус в участъка между селата Мало Конаре и Говедаре, съобщи bTV.      Жените са пътували в леката кола. На място са пристигнали екипи на Пътна полиция и на пожарната. Временно движението по пътя Мало Конаре – Говедаре се осъществява в една лента, съобщават от АПИ.    ", "date": "2019.12.16", "title": "Катастрофа със загинали на пътя Пазарджик-Пловдив "}
{"url": "https://www.actualno.com/society/ekspert-predlaga-kak-da-se-napylni-jaz-studena-news_1416264.html", "text": "      Предлагаме реален план за излизане от кризата в Перник. Част от него беше предложена още на 7 ноември 2019 г. на сегашния кмет. Това каза пред  БНР инж. Атанас Русев, участник в двата експертни съвета в Министерството на регионалното развитие и благоустройството (МРРБ), създадени заради .      „Нашата идея е да обединим всички води във Витоша, които знаем какви са – през последните 2 месеца ние сме направили обходни терени, проверили сме абсолютно всичко и считаме, че по тази линия можем да прекараме между 300 и 700 литра в секунда вода при това маловодие и те да стигнат до . Други части от плана ни са заети с други, допълнителни водоизточници, от които може между 100 и 200 литра в секунда да добавим в яз. „Студена“. Тази вода, за която говорим е , планинска вода“.   Русев посочи, че сборно мерките биха осигурявали в язовира около 40 000 куб. м вода на ден.\r\n„Имам уверението, че на практика днес ще бъде получен отговор дали ще бъде приет нашият план или не. Значи все още чакаме одобрение“.  Русев е категоричен, че голяма част от експертите във ведомствата се страхуват да поемат отговорност за действията си по време на криза, но подчерта:\r\n„Още 10 дни прогнозата ще е подходяща. В момента, когато стане студено, цялата тази вода ще замръзне в планината и наистина вече няма да има вода и никой не може да я докара, просто защото ще замръзне“.   Според него помпите, с които се е отклонявала вода към Радомир „от 30 години не са спирали“, отклонявайки по 100 литра в секунда.    Той допълни, че яз. „Студена“ е проектиран така, че да е осигурен дори при маловодия и .\r\n„Нормално в момента, ако всичко работеше, в язовира би трябвало да влизат нормално 4-500 литра в секунда. До това маловодие никога нямаше да се стигне“, каза инж. Атанас Русев. ", "date": "2019.12.16", "title": "Експерт предлага как да се напълни яз. Студена"}
{"url": "https://www.actualno.com/society/udrjat-ni-v-kantara-za-meso-predi-koleda-news_1416230.html", "text": "      Служителите на Главна дирекция „Метрологичен надзор“ (ГД МН) и Държавна агенция за метрологичен и технически надзор (ДАМТН) са проверили 222 търговски обекта, в които се предлагат за продажба .      Инспекциите в навечерието на настъпващите Коледни и новогодишни празници са извършени на територията на цялата страна.   Инспекторите на ДАМТН са проверили за техническа изправност, правилна употреба и съответствие със законовите изисквания общо 301 бр. . За 11 от тях (3,6 % от проверените), е установено несъответствие със законовите изисквания. Тези везни не са преминали задължителната проверка за средства за измерване в употреба, която се удостоверява с определените за целта знаци. Несъответстващите везни са спрени от употреба до привеждането им в съответствие с изискванията към тях. На използвалите ги търговци са издадени 8 бр. протокола със задължителни предписания. Съставени са и 8 акта за установяване на административни нарушения на Закона за измерванията. При проверките не е установено използването на везни, неразрешени за измервания.\r\nАнализът на резултатите от проверките в края на 2019г. сочи, че сравнително ниският процент на установените преди Коледа нарушения се дължи на системната и целенасочена през цялата година. От 1 януари 2019г. до 30 ноември 2019 г., служители на ГД МН на ДАМТН са извършили проверки в общо 3518 търговски обекта, на пазари и борси на територията на цялата страна. Инспектирани са общо 5036  везни. За 536 бр. от тях (11 %) e установено, че не отговарят на законовите изисквания. 92 бр. от тях са били неразрешени за търговска употреба, 440 бр. са били без знаци от извършена последваща проверка на средства за измерване в употреба, а 6 бр. са били технически неизправни. Несъответстващите везни са спрени от употреба с 290 съставени на търговците протоколи за задължителни предписания. За установените нарушения са съставени 423 бр. актове за установяване на административни нарушения на Закона за измерванията.   ", "date": "2019.12.16", "title": "Удрят ни в кантара за месо преди Коледа   "}
{"url": "https://www.actualno.com/asenovgrad/s-390-knigi-bibliotekata-v-asenovgrad-shte-obnovi-fonda-si-news_1416052.html", "text": "       Библиотечната институция ще обнови фонда си чрез спечелен втори проект. Той е по Програма „Българските библиотеки – съвременни центрове за четене и информираност” на Министерство на културата, сесия 2. Общата стойност на проекта е в размер на около 4 500 лева.       Останалите пари ще бъда съфинансирани. Осигуряване финансова подкрепа за обновяване на библиотечните колекции и придобиване на знание и информация, мотивиране интереса към книгата и четенето и съдействие за развитие на библиотеките, като основни центрове за духовност, са част от целите на програмата „Българските библиотеки – съвременни центрове за четене и информираност”.    Произведенията ще са подбрани съобразно интересите и потребностите на читателите. Сред творбите ще има художествена литература за деца и възрастни, учебна литература, научни и научно-популярни издания. С приоритет в кампанията са книги на български автори. ", "date": "2019.12.16", "title": "С 390 книги библиотеката в Асеновград ще обнови фонда си"}
{"url": "https://www.actualno.com/football/5-super-derbita-v-18-finalite-na-shampionska-liga-news_1416162.html", "text": "      Днес бе изтеглен дългоочакваният жребий за елиминациите в . Реал Мадрид, който бе във втора урна, ще се изправи срещу шампиона на Англия - Манчестър Сити, а защитаващият трофея си - Ливърпул ще срещне Атлетико (Мадрид).              Тегленето на жребия е в понеделник по обед, като стартовият час е 13:00 българско време. Първите осминафинали ще се изиграят на 18, 19, 25 и 26 февруари, а реваншите ще бъдат на 10, 11, 17 и 18-и март. В осминафиналната фаза все още не могат да се падат отбори от една страна, така че за някои тимове потенциалните съперници са ограничени. Също така отбори, които са били в една група, не могат да се срещнат на осминафинал\r\nНай-голямата изненада е отпадането на Аякс, който в последния кръг бе изненадан от Валенсия и отиде в . Няколко от топ отборите пък се класираха на второ място в своите групи, като голямата опасност за \"фаворитите\" в днешния жребий безспорно е Реал Мадрид. Именно с \"белия балет\" може да се оформи \"взривоопасна\" 1/8-финална двойка.     ", "date": "2019.12.16", "title": "5 супер дербита в 1/8 финалите на Шампионска лига"}
{"url": "https://www.actualno.com/moresport/fbr-razsledva-goljama-shema-za-ugovoreni-machove-v-tenisa-news_1416167.html", "text": "      Федералното бюро за разследване на САЩ провежда масова акция за разбиването на мрежа за уговаряне на мачове и черно тото в тениса, съобщават немската телевизия ZDF. Според информацията под подозрение за участие в нелегалните дейности са 135 тенисисти от седем различни държави, включително и един играч от топ 30 на световната ранглиста. Името на нито един от тях не се назовава, но се прави уточнението, че тенисистът от топ 30 има три спечелени титли в кариерата си.      Допълнителна информация по случая разкри главният прокурор на Белгия Ерик Бишоп, с когото да е свързали от ФБР. \"Става въпрос за мрежа, организирана от американската мафия, която се е разпростряла в седем страни и провежда високо интелигентни измами в огромни мащаби. В случая уникални са не само размерите на измамата, но и системата за манипулация на букмейкърските къщи. Понякога се правят стотици отделни залози с малки суми на уговорените мачове, като се поддържа постоянна връзка с тенисистка на корта. Всяка манипулация носи десетки хиляди евро печалба\", коментира Бишоп, цитиран от БГНЕС.   Новината излиза първо в Германия, тъй като германски тенисист, участвал в схемата, първи се е съгласил да сътрудничи на разследващите. Разследването продължава в Испания, Белгия, Франция и САЩ, като се твърди, че е замесена и арменската мафия.\r\n\"Мафията е много добре структурирана, има хора, които отговарят за сметките в сайтовете за залагане, други, които перат парите и трети, които са в контакт с тенисистите\", допълни Бишоп.   ", "date": "2019.12.16", "title": "ФБР разследва голяма схема за уговорени мачове в тениса"}
{"url": "https://www.actualno.com/crime/sydyt-objavi-izbora-za-kmet-na-s-bozvelijsko-za-nedejstvitelen-news_1416209.html", "text": "      Съдебен състав на Административен съд – Варна със свое Решение от 16 декември 2019 г. обяви за недействителен избора на , община Провадия на първи тур от местния вот.      В мотивите си съдът сочи, че от събраните по делото доказателства са установени допуснати в хода на изборния процес съществени нарушения, довели до неправилно отразяване вота. Съдът намира и че от резултатите по допуснатите експертизи – техническа и химическа, неоспорени от страните и компетентно изготвени, се установява, че отразените гласове в двете СИК за кандидата Дамян Дамянов са 18, а отразените за кандидата Живко Панев гласове са 146. Отнесени към резултатите, отразени в протокола на ОИК, крайният изборен резултат за Дамян Дамянов би бил 241 бр. действителни гласа, а за жалбоподателя - Живко Панев – 321 гласа. Дори и да не бъдат включени три бюлетини, щрихите върху които излизат извън квадратчето за кандидата Живко Панев, крайният изборен резултат за последния би бил 318 гласа. Съдът намира, че допуснатите съществени нарушения са довели до опорочаване волята на избирателите и до накърняване на законни права и интереси на жалбоподателя и че от събраните доказателства категорично установяват промени в изборния резултат, даващи преимущество на кандидата на Коалиция “БСП за България“, които се явяват предпоставка същият да бъде обявен за кмет на с. Бозвелийско, община Провадия.   С оглед на това, съдебният състав намира, че оспореното решение следва да бъде отменено.\r\nРешението подлежи на касационно обжалване пред Върховния административен съд  в 7 – дневен срок.  Припомняме, че жалбата бе подадена от Живко Панев, който също беше кандидат за кмет. На изборите в Бозвелийско гласуваха 605 души. Кандидатът за кмет от ГЕРБ Дамян Дамянов печели с 48 гласа разлика срещу Живко Панев от БСП. Една трета от бюлетините обаче бяха отчетени като недействителни, тъй като върху тях липсва отбелязан вот с химикал. Две съдебно-технически експертизи потвърдиха - при изборите за кмет в с. Бозвелийско е използвано .\r\nИнтересна подробност е, че на едно от заседанята на съда по делото, Дамян Дамянов дойде с белезници, защото беше в ареста по разследване за наркотици    ", "date": "2019.12.16", "title": "Съдът обяви избора за кмет на с. Бозвелийско за недействителен"}
{"url": "https://www.actualno.com/scene/red-hot-chili-pepyrs-vryshtat-kultovija-si-kitarist-otpredi-10-godini-news_1416206.html", "text": "      „Ред Хот Чили Пепърс“ обявиха завръщането на китариста Джон Фрушанте след десетгодишно отсъствие, съобщава „Ню Йорк мегазин\", цитиран от БГНЕС.      Китаристът напусна групата през декември 2009 г., и бе заменен от Джош Клингхофър. \"Джош е прекрасен музикант, когото обичаме и уважаваме. Изключително сме му благодарни за времето, прекарано с нас и за многото таланти, които сподели с нас\", коментира групата преди да се раздели със сегашния китарист.\r\nПрез 2009 г. Фрушанте обясни решението си с необходимостта от \"неопределено прекъсване\" на работата. „Без драма, без гняв, момчетата ме разбраха“, каза китаристът За първи път Фрушанте се присъединява към групата през 1988 година. Албумите „Mother's Milk“ (1989) и „Bllood Suger Sex Magi“ (1991) са записани с него. След това той напусна „Ред Хот Чили Пепърс“ и се завърна през 1998 година.\r\nМакар феновете да ценяха Джш Клингхофър, приносът на Фрушанте бе огромен и всички тъжаха за него.   ", "date": "2019.12.16", "title": "„Ред Хот Чили Пепърс“ връщат култовия си китарист отпреди 10 години  "}
{"url": "https://www.actualno.com/crime/uvolniha-direktora-na-oblastnoto-pytno-upravlenie-v-pernik-news_1416243.html", "text": "      Уволнен е , събщи БНР.      Той е бил хванат да шофира след употреба на алкохол, потвърди тази сутрин полицията в града.   Басмаджиев оглави Пътното управление в Перник преди около месец и е бил в изпитателен срок. Той е и общински съветник от партията Български демократичен съюз \"Радикали\".\r\nБил спрян за проверка вчера в центъра на града. Дрегерът е отчел 1,6 промила алкохол. По случая е образувано е бързо производство.   ", "date": "2019.12.16", "title": "Уволниха директора на Областното пътно управление в Перник "}
{"url": "https://www.actualno.com/crime/momcheto-udareno-ot-kola-na-nso-pretyrpja-uspeshna-operacija-news_1416228.html", "text": "      Момчето, което пострада при на бул. \"Драган Цанков\" е претърпяло лицево-челюстна операция.      \"Извършено беше манулано-инструментално наместване на носни кости, извадиха се парчетата от счупените зъби на горна челюст и беше фиксирана фрактурата на долна челюст\", сподели д-р Константин Димов от клиника по ЛЧХ на УМБАЛ“Св. Анна“-София АД.   \"Операцията е успешна, но няма да е последна. На пациента му предстои и зъбна рехабилитация.\", допълват още от лечебното заведение. ", "date": "2019.12.16", "title": "Момчето, ударено от кола на НСО претърпя успешна операция"}
{"url": "https://www.actualno.com/crime/zaginali-i-raneni-na-ploshtadka-za-radioaktivni-otpadyci-v-aec-kozloduj-news_1416241.html", "text": "      При инцидент тази сутрин на строителната площадка „Радиана“ в АЕЦ \"Козлодуй\" са загинали двама строителни работници, а други двама са пострадали. Това съобщиха от Държавното предприятие \"Радиоактивни отпадъци\".      По неофициална информация върху служителите е паднала купчина железа.\r\nСтава ясно, че на площадка „Радиана” се изгражда национално хранилище за ниско- и средноактивни радиоактивни отпадъци, създадени на територията на България. Възложител на обекта е Държавно предприятие „Радиоактивни отпадъци”, а изпълнител на строителните дейности на площадката е Германо-български консорциум „Национално хранилище за радиоактивни отпадъци“.\r\nВ съобщението се посочва, че строителните дейности се контролират от юридическо лице, упражняващо независим строителен надзор, в съответствие със Закона за устройство на територията.  Договорът за изграждане на първия етап от Националното хранилище за ниско- и средноактивни радиоактивни отпадъци е подписан през 2016 г., а от 2017 година, когато започват строителни дейности на площадката, отговорността за изпълнението на строителния процес е на строителния  консорциум, включително и контрола на достъп до площадката.\r\nОт ръководството на Държавното предприятие „Радиоактивни отпадъци” изказват искрени съболезнования на близките на загиналите.     ", "date": "2019.12.16", "title": "Загинали и ранени на площадка за радиоактивни отпадъци в АЕЦ \"Козлодуй\""}
{"url": "https://www.actualno.com/business/nad-160-000-mladeji-v-stranata-ne-rabotjat-i-ne-uchat-news_1416216.html", "text": "      Над 160 000 младежи не работят и не учат в нашата страна. Това обяви зам.-председателят на Българската стопанска камара (БСК) Димитър Бранков при представяне на резултатите от проведеното онлайн допитване до членовете на Камарата относно състоянието на бизнес средата и предприятията през изтичащата година, както и очакванията им за следващата година.      „Близо 70% от запитаните твърдят, че основният проблем е липсата на квалифицирана работна ръка. Най-голям е недостигът на тесните специалисти у нас, въпреки че този показател намалява с 10 %“, посочи Бранков, цитиран от БГНЕС, и добави, че през тази година 73% посочват този проблем, през 2018 г. това са 81%, а през 2017 – 56%.\r\n„До този нов феномен се нареждат бюрокрацията, корупцията, качеството на образованието, липсата на доверие и негативизма спрямо бизнеса, гражданските протести, референдуми и натискът върху инвестиционни проекти“, допълни картината председателят на Камарата Радосвет Радев.\r\nВъпреки това тазгодишното изследване, проведено в периода от 10 ноември до 10 декември, сред 792 мениджъри на фирми, показва, че се подобрява оценката на фирмите за бизнес климата, спрямо миналата година.  „18% смятат, че бизнес климатът у нас се е подобрил, 44%, че се е влошил, а 37% смятат, че той остава без промяна. Това показва ръст с 4% по отношение на оптимизма и намаляване с 5% оценката за влошаването му. Данните показват, че има плах оптимизъм за подобряване на икономическата среда“, коментира  Радев.\r\nОт думите му става ясно още, че бизнесът отчита намаляване на престъпността, корупцията и регулаторната тежест, но според тях, пък се влошава достъпът до банкови кредити  и достъпът до правосъдие в сравнение с 2018 г.\r\nПроучването засяга и предложенията на държавата. „Сред предложенията за нормативни промени през годината най-силно одобрение – 80 на сто, среща предложението за отпадане на задължението на работодателите да изплащат първите три от болничните, 63% от анкетираните посрещат с одобрение улесняването на процедурите за привличане на работници от трети страни.       По отношение на ускореното присъединяване на България към еврозоната е налице сериозно колебание – 41% подкрепят, 39% са против, а 20% се затрудняват да преценят какви са минусите и плюсовете от подобна постъпка“, посочи Радев и уточни, че колебанието е предизвикано от липсата на добра информираност, както и от призиви на други държави да запазят националната си валута.\r\nТой обяви още, че почти половината от анкетираните отчитат ръст в обемите на продажбите/оборотите и на производство през настоящата година, но около 40% остават на нивата от предходната година. Всеки пети декларира спад по тези показатели. Достъпът до външни пазари остава сравнително непроменен спрямо 2018 г. По отношение на работните места, през тази година има слабо увеличение от 19% през 2018 г. на 21% през тази. 55% от участвалите в допитването посочват, че са увеличи заплатите на своите служители, този процент миналата година е бил 39%.\r\n„Инвестициите в човешкия ресурс също се е увеличил и то над 4 пъти. 37% са посочили, че правят това за сметка на едва 8% през 2018 г.“, отчете Радев и добави, че като цяло задлъжнялостта намалява по отношение на кредити и лизинги, задължения към контрагенти, към държавата за осигуровки и за заплати.\r\nРадосвет Радев каза още, че най-високо е доверието на бизнеса в президента  с 54% и омбудсман с 39%, а най-ниско то е в Народното събрание – 85%, съдебната власт – 79%, МС – 69%,  НАП – 54%, КЗК – 50%, БАБХ – 48%, общинска администрация – 46%, КЕВР- 39%.\r\nЗам.-председателят на БСК Станислав Попдончев обяви, че 63% от анкетираните не одобряват промените в Наредба Н-18, която касае касовите апарати, както и че 47% възнамеряват да се откажат от използването на касов апарат след 31.01.2020 г., което означава, че ще спрат да приемат плащания в брой.      „Нараства броят на неодобряването в промените на Наредбата. От 7% през 2018 г. на 10% през тази година. 37% за сметка на 31% през 2018 г. се опасяват, че не знаят дали ще успеят да отговорят в срок на новите изисквания на Наредбата“, коментира Попдончев.\r\nРадосвет Радев каза, че не се очаква 2020  г. да бъде много по-различна от настоящата, но бизнесът е песимистично настроен и 63% от него очакват ръст в цените на суровините, 75% увеличение на енергийните цени, а 65% инфлация и 57% от допитаните очакват увеличение на фискалната тежест.\r\nПо думите на Радев българската икономика не се е повлияла от Brexit, от фалита на „Томас Кук“ и санкциите на САЩ срещу Китай.\r\nТой отчете още, че течът на данни от НАП също не е оказал влияние върху работата на бизнеса, но той е изгубил още повече доверие в институцията.\r\nВ заключение Радев заяви, че догодина БСК ще отбележи 40 години от основаването си и добави, че през 2020 г. ще работят върху подобряване на образа на бизнес в очите на обществото. ", "date": "2019.12.16", "title": "Над 160 000 младежи в страната не работят и не учат"}
{"url": "https://www.actualno.com/bgfootball/ludogorec-ima-nov-trenior-vijte-koj-e-toj-news_1416229.html", "text": "      Ръководството на очаквано няма да разчита на Станислав Генчев като основен треньор на тима през пролетта. Както е известно, бившият футболист пое на пожар \"орлите\", въпреки че няма необходимия лиценз за това, и го изведе до 5 точки аванс в Първа лига, до четвъртфинал за Купата на България и до елиминациите в Лига Европа.      Новият треньор на Лудогорец очаквано се казва Павел Върба, който през уикенда напусна чешкия гранд Виктория Пилзен. Той пристига в България с двама свои сънародници - Зденек Бечка (помощник-треньор) и Мартин Тичачек (треньор на вратарите). Върба няма да бъде представен тази седмица, а в първите дни на 2020 година.\r\nОт клуба пишат, че преговорите с Върба са се провели светкавично, като още начело на Лудогорец. Досегашният наставник остава в щаба на новия треньор, като ръководството ще продължи да инвестира в бъдещето на младия специалист, който показа, че има сериозно бъдеще в професията. Договорът на Върба е за две години и половина. \r\nПавел Върба има богата треньорска кариера, белязана от серия успехи основно с Виктория. Той е четирикратен шампион на Чехия и носител на купата на страната с тима от Пилзен. С Виктория стига три пъти до групите на Шампионската лига, като и в трите случая продължава в Лига Европа като трети. Има и титла на Словакия с отбора на Жилина. Работил е и в руския Анжи.     Бил е начело на националния отбор на Чехия, когото класира и води на европейското първенство във Франция през 2016 г.\r\nВърба е избиран осем пъти за треньор №1 на Чехия.      ", "date": "2019.12.16", "title": "Лудогорец има нов треньор, вижте кой е той"}
{"url": "https://www.actualno.com/starazagora/imam-az-edna-mechta-predstavja-chitalishte-nastroenie-v-stara-zagora-news_1416217.html", "text": "      Концерт-спектакълът \"Имам аз една мечта!\" ще представят в Стара Загора тази вечер читалище \"Настроение\" и едноименната професионална танцова формация. В него ще участват детските школи на читалището от Стара Загора и Раднево, концертната група \"Настроение\" и Професионална танцова формация \"Настроение\". Специално участие в спектакъла ще вземе и коледарската група на с. Радовец      „Ще ви разкажем приказка за едно дете, което сбъдва мечтата си! Ще ви я разкажем с много желание, любов и емоция, с танци, песни и НАСТРОЕНИЕ!“, споделят организаторите. Режисьор на постановката е Христофор Недков, а входът е свободен.\r\nНачалото е днес от 18:30 часа в залата на Културен център \"Стара Загора\" (залата на Синдикалния дом). ", "date": "2019.12.16", "title": "\"Имам аз една мечта!\" представя читалище \"Настроение\" в Стара Загора "}
{"url": "https://www.actualno.com/smartguide/ipad-na-apple-e-djadjata-na-desetiletieto-news_1416218.html", "text": "      Списание Time състави списък с легендарни джаджи от изминалото десетилетие. Лидерското място заема iPad на Apple който, както пише изданието, задава тона за развитието на преносими устройства през този период.      На второ място е електрическият автомобил на Tesla Model S, който промени траекторията на автомобилната индустрия.   На трето място е микрокомпютърът Raspberry Pi, следван от Google Chromcast и дронът DJI Phantom.\r\nApple Watch, Apple AirPods, Nintendo Switch и Xbox също са в списъка с джаджи на последното десетилетие, които са грабнали вниманието на потребителите.   ", "date": "2019.12.16", "title": "iPad на Apple е джаджата на десетилетието "}
{"url": "https://www.actualno.com/bgfootball/ludogorec-sreshtu-inter-v-liga-evropa-news_1416195.html", "text": "       ще има изключително тежко препятствие на 1/16-финалите в Лига Европа. Това стана ясно след изтегления жребий днес в Нион. Българският шампион ще се изправи срещу Интер на Антонио Конте. Двубоите са на 20 и 27 февруари, като разградчани са домакини в първата среща.      Родният представител беше в тежка група с Еспаньол, ЦСКА Москва и Ференцварош и, въпреки че отнесе две тежки загуби от каталунците, се класира под №2 и се промъкна към елиминационната фаза.   \"Орлите\" биха по веднъж ЦСКА у дома и Ференцварош като гост, като постигнаха и по едно равенство срещу двата отбора.    ", "date": "2019.12.16", "title": "Лудогорец срещу Интер в Лига Европа"}
{"url": "https://www.actualno.com/europe/eksplozija-do-sgradata-na-bylgarskoto-posolstvo-v-podgorica-news_1416251.html", "text": "      Част от сградата на българското посолство в черногорската столица Подгорица е пострадала от експлозия, която е станала в 4 ч. тази нощ.      Изпочупени са прозорците на кабинета на българския консул, нанесени са щети и на вратата на кабинета му, съобщи Държавната телевизия РТЦГ.   На мястото има разследващи органи. От полицията съобщиха, че консулството само ще си възстанови щетите. Пред БГНЕС нашето МВнР потвърди инцидента и заяви, че щетите са минимални. ", "date": "2019.12.16", "title": "Експлозия до сградата на българското посолство в Подгорица"}
{"url": "https://www.actualno.com/burgas/zabraniha-na-roditeli-da-nosjat-torti-v-detskite-gradini-news_1416143.html", "text": "      Още една стъпка в посока на здравословното хранене предприеха законодателите. Тя е свързана с , които децата трябва да приемат. Мерките са наложителни, особено за най-малките. Служители в детски градини са свидетели на факта как почти всеки ден някой от техните възпитаници има рожден ден или друг празник и тортата е задължителната почерпка за децата. Сладкарските изделия обаче не са съобразени с дневния прием на захари за подрастващите и това може да отключи различни заболявания.       разговаря с д-р Иванова, която е диетолог и експерт по здравословно хранене: ”Борбата с детското затлъстяване започва още в ранна възраст чрез примера на семейството. Не може вкъщи да се храним неправилно, а да искаме детето да яде здравословно.Терапията на затлъстяването е комплексна. Това, че ще се ограничи внасянето на торти, пасти и други продукти, е много добро решение но ако детето продължава да се храни по същия начин в семейството няма как да се преборим с детското затлъстяване. Ограничението е по-скоро начин да формира ново поведение и на родителите и на децата. Нека да се празнува, но да има повече плодове, зеленчуци, смутита. Да се влагат естествени плодови захари или стевия, която е билка, така че е много добре да се използва при приготвянето на лакомства“.\r\nСпоред диетолога, . „Освен диабет тип едно, който е вроден, при децата се среща и диабет тип две, който е характерен за хората в зряла възраст и това е много тревожна тенденция. Затлъстяването се лекува с комплексен подход, който включва хранене, движение, промяна в стила и начина на живот и то на цялото семейство. Процентът на затлъстяване сред децата е голям и той расте с всяка година, за съжаление“, добавя д-р Иванова.\r\nНаредбата за здравословно хранене се отнася за децата от 3 до 7 години. Тя е приета от Народното събрание и обнародвана в Държавен вестник. С нея се забранява консумирането на торти и други сладкарски изделия, съдържащи свободни захари, които не са приготвени в детската градина.  В Бургас от години се полагат усилия в посока здравословно хранене на децата, провеждат се различни инициативи, с които се цели самите децата да получат правилно възпитание по отношение на храната.\r\nОбщината е уведомила детските градини в Бургас за влязлата в сила промяна на Наредбата за здравословно хранене, която среща подкрепа и от родителите. При добро желание и с мисъл за бъдещето на децата винаги могат да се намерят варианти за почерпка, които да заместят тортите. Изобилието от плодове, леки сладкиши със здравословни заместители на захарта са само част от възможностите, които ще направят празниците в детските градини незабравими и полезни. ", "date": "2019.12.16", "title": "Забраниха на родители да носят торти в детските градини"}
{"url": "https://www.actualno.com/music/hayes-y-podgotvjat-naj-golemija-si-koncert-v-sofija-news_1416150.html", "text": "        Hayes Y ни канят на най-големия си до сега концерт в София - на 28 декември в столичния клуб \"Music Jam\"!       Междупразничното събитие в София ще има продължение в Бургас на 29 декември в клуб \"Барбоса\" и в Пловдив на 30 декември в \"Bee Bop Café\". Симпатичната четворка от Манчестър (понастоящем) ще изпрати годината повече от подобаващо - с цели три концерта на родна земя и сред най-големите си фенове и приятели.\r\nНа 28 декември в \"Music Jam\" Hayes&Y ще представят добре подбран, стегнат, изцяло авторски сет. За първи път на живо пред родна публика четворката ще изпълни последния си сингъл - \"Disaster\" наред с най-доброто, което е създала до сега. Песента \"Disaster\" излезе официално през ноември тази година и определено можем да кажем, че отзивите на феновете и на критиката (и у нас, и на Острова) са отлични. Видеото вече има хиляди слушания в музикалните платформи и гледания в YouTube.   \"На 28 декември очакваме да се случи най-големият ни концерт до този момент и наистина много се вълнуваме\" – споделят момчетата от Hayes Y. \"Нямаме търпение да се срещнем с приятели и фенове в София, Бургас и Пловдив  и заедно да изпратим от сцената една от най-ползотворните години за бандата ни\" - продължават още те. На 28 декември съпорт на Hayes Y ще са Kраси Москов с DJ сет и друга успешна и интересна бг банда - Jin Monic. Билетите и за трите събития с главен герой Hayes Y се продават с пълна сила, както следва:    *За концерт на 28 декември в София в клуб \"Music Jam\" билети се продават в системата на Bilet.bg и можете да поръчате . Последвайте събитието във Facebook – .\r\n* За концерт на 29 декември в Бургас в клуб \"Барбоса\" билети можете да закупите направо от бар . Можете да последвате събитието във Facebook - .\r\n* За концерт на 30 декември в Пловдив в \"Bee Bop Café\" билети можете да намерите в системата на Bilet.bg или . Присъедините към събитието във Фacebook – . ", "date": "2019.12.16", "title": "Hayes"}
{"url": "https://www.actualno.com/america/pekin-protestira-zaradi-izgonenite-ot-sasht-kitajski-diplomati-news_1416134.html", "text": "      Пекин изрази протест пред Вашингтон заради изгонването на двама китайски дипломати от САЩ, заяви говорителят на Министерството на външните работи Гън Шуан.      Според направеното изявление, „обвиненията на американската страна са неверни”, заради което е изразен официален протест, съобщава РИА Новости.   Китай призовава САЩ да поправят грешката си, да отменят решението, да гарантират защитата на законните права и интереси на китайските дипломати, съгласно изискванията на Виенската конвенция за дипломатическите отношения.\r\nПо информация на вестник „Ню Йорк Таймс”, САЩ тайно са изгонили двама дипломати от китайското посолство, които в края на септември са се опитали да проникнат на територията на военната база близо до Норфолк, щата Вирджиния.  Изданието припомня, че заподозрени за шпионаж китайски дипломати не са гонени от страната от 1987 г. насам. Китай не е предприел реципрочни мерки.\r\nСпоред „Ню Йорк Таймс”, няколко седмици след случая Държавният департамент е изискал китайските дипломати да информират за всякакви връзки и контакти с местните власти.    ", "date": "2019.12.16", "title": "Пекин протестира заради изгонените от САЩ китайски дипломати "}
{"url": "https://www.actualno.com/health/domashen-sirop-eliminira-mazninite-za-dni-news_1414765.html", "text": "             Основната съставка е свеж хрян, богат на , калий, витамин В1, витамин В6, желязо, калций, витамин В2, магнезий и фосфор.   Хрянът чисти организма, ускорява-метаболизма, премахва умората и същевременно насърчава развитието на полезните бактерии в стомаха.               Смесете хряна в блендер. Изцедете лимоните, получения сок добавете в блендера и разбъркайте още 2-3 минути. Добавете 3 супени лъжици мед, отново разбъркайте, докато не получите сироп и слуд това го прехвърлете в буркан.   Приемайте по 1 чаена лъжичка 2 пъти на ден, преди ядене. Консумирайте го 3 седмици, а след това направете пауза от няколко дни. Резултатите веднага са на лице. ", "date": "2019.12.16", "title": "Домашен сироп елиминира мазнините за дни "}
{"url": "https://www.actualno.com/books/pyrvijat-album-za-istorijata-na-bylgarskata-tehnika-sybira-unikalni-rodni-nahodki-news_1416171.html", "text": "       Преди броени дни българският литературен пазар се сдоби с нова ценна находка – първият албум за историята на българската техника.      „Голяма книга за българската техника“ събира стотици малки и големи достижения на родното производство. Неин автор е небезизвестният колекционер Антон Оруш, който притежава най-богатата колекция на български апарати у нас – над 400 различни експоната.\r\n28-годишният изследовател посвещава години в задълбочено проучване на темата. Той работи в Университетската библиотека „Св. Климент Охридски“, а днес неговият труд ще достигне до хиляди читатели чрез съвместната му дейност с „Българска история“ – издателството, което реализира книгата.\r\nКак изглежда първият ни електромобил от 1967 г.? Как се работи с първата българска пералня? Защо първите наши харддискове приличат на големи шкафове? Отговори на тези и още десетки въпроси дава новото любопитно издание.     Не са подминати и онези високи технологични върхове, които представляват истинска гордост за България. Така например преди 30 години у нас е създадена космическа апаратура, която през 1989 г. изпраща най-качествените снимки на Марс, с които човечеството доскоро разполагаше.\r\nВ страниците на албума място намират над 500 различни устройства, проектирани и произвеждани в България – от телефони от 20-те години до прототипа на първия и единствен български танк от 80-те. Всички експонати са представени чрез интригуващ текст и богат илюстративен материал от личната колекция на автора, уточняват още от издателството.       ", "date": "2019.12.16", "title": "Първият албум за историята на българската техника събира уникални родни находки"}
{"url": "https://www.actualno.com/goodnews/rekordnite-300-begachi-se-obediniha-v-pomosht-na-liza-ot-asenovgrad-snimki-news_1416049.html", "text": "        пробягаха 5-километровата дистанция от Централния площад \"Академик Николай Хайтов\" в Асеновград през Бачковско шосе до НПК Асенова крепост и обратно. Най-младият участник тази година бе на 2 г., а най-възрастният на 83 г., като участието бе безплатно за всички. Основната цел отново бе благотворителността.           Нейното лечение се провежда в клиника в Турция. Средства бяха дарени не само от участници, а и от случайни минувачи и от хора, дошли специално за това. В благородната инициатива се включиха цели класове от ученици с преподавателите си, членове на отбори и спортни клубове, родители с деца и индивидуални граждани не само от Асеновград, а и от Пловдив, Първомай, Димитровград, Стара Загора, Бургас, Плевен, Сливен, Пазарджик, Катуница, Червен, Избегли, Тополово.   \"Инициативата е със спортна насоченост. Всички знаем, че спортът учи на дисциплина и приятелско отношение. Но ръка за ръка с него добавяме и благотворителността\", обясни Мая Танева от Център за местни инициативи и развитие-Асеновград (ЦМИРА), който е част от организационния комитет на събитието.     ", "date": "2019.12.16", "title": "Рекордните 300 бегачи се обединиха в помощ на Лиза от Асеновград (СНИМКИ)"}
{"url": "https://www.actualno.com/europe/naprejenie-mejdu-finlandija-i-estonija-zaradi-obida-news_1416148.html", "text": "       заяви, че се гордее с факта, че в нейната страна дори . Така най-младият премиер в света отговори на министъра на вътрешните работи на Естония Март Хелме, който коментира назначението ѝ с думите: „продавачка се издигна до министър-председател”.      „Аз се гордея много с Финландия. Тук дете от бедно семейство може да получи образование и да постигне много в живота си. Касиер на магазин може да стане министър-председател. Без работническата класа Финландия не може да просъществува. Ценя работата на всеки служител, специалист и предприемач!”, написа Санна Мартин в профила си в Twitter.       Предвид особено близките приятелски отношения между Естония и Финландия, репликата на естонския вътрешен министър предизвика скандал. Както съобщава РИА Новости, някои политици в Естония смятат, че думите му са нанесли вреда на добросъседските отношения.\r\nХелме, от своя страна, уточни, че е изразил мнението не на естонското правителство, а на своята партия.   Медиите във Финландия отбелязват, че оглавяваната от Хелме Консервативна народна партия е известна със своите популистки и евроскептични възгледи.    По-късно днес президентът на Естония Керсти Калюлайд поднесе извинение заради министъра си, обидил премиера на Финландия.\r\nВ телефонен разговор с президента на Финландия Саули Нийнистьо естонският държавен глава се е извинила заради думите на министъра на вътрешните работи на Естония Март Хелме. \r\nКерсти Калюлайд е помолила своя финландски колега да предаде извиненията ѝ на министър-председателя Санна Марин и на правителството на Финландия. ", "date": "2019.12.16", "title": "Напрежение между Финландия и Естония заради обида"}
{"url": "https://www.actualno.com/politics/prezidentyt-osvobodi-sotir-cacarov-ot-dlyjnostta-na-glaven-prokuror-news_1416158.html", "text": "      Държавният глава Румен Радев издаде указ за освобождаването на Сотир Цацаров от длъжността главен прокурор.      Това става по предложение на Висшия съдебен съвет (ВСС) и на основание чл. 129, ал. 2 от Конституцията   Миналата седмица парламентът одобри назначаването на Цацаров на поста на председател на антикорупционната комисия, а .\r\nЗа нов главен прокурор пък ВСС избра Иван Гешев, въпреки че от няколко месеца насам се провеждат непрекъснати протести срещу избора му и процедурата по него.   ", "date": "2019.12.16", "title": " Президентът освободи Сотир Цацаров от длъжността на главен прокурор"}
{"url": "https://www.actualno.com/music/il-volo-gostuvat-na-plovdiv-prez-2020-news_1416169.html", "text": "      Известното италианско трио Il Volo идват за трети път в България, но този път ще гостуват на Пловдив. Концертът им ще бъде на 13 юли 2020 г. в Античния театър.       Тримата италианци  идват с нова програма \"10 years\", събрала най-доброто от 10-годишния им триумф по световните сцени. Концертът, който ще видят пловдивчани, е част от световното им турне, което отдава почит на тримата уникални изпълнители, чийто талант надхвърля националните граници, и които са продали милиони копия на албуми и са покорили върховете на световните класации.\r\nТурнето \"10  years\" започна през септември 2019 с грандиозен концерт в \"Арена ди Верона\", продължи в Латинска Америка – от Мексико до Бразилия, където Il Volo имат хиляди почитатели, а през 2020 ще обиколи 12 щата в САЩ.\r\nОт 2009 г. досега тримата млади музиканти са изнесли повече от 300 концерта в 210 града на трите континента. Пяли са в най-прeстижните зали като \"Роял Албърт Хол\", Radio City Music Hall в Ню Йорк, \"Арена ди Верона\" в родната им Италия. Над 2 милиона зрители са посетили техните концерти. Издали са пет студийни албума с платинен статус и имат две номинации \"Грами\".   Аплодирани са по цял свят заради младежкото очарование на сцената, уникалните им гласове и певческо майсторство, равно на най-големите класически изпълнители. Неслучайно ги наричат \"момчетата с ангелски гласове\" и ги определят за наследници на тримата тенори. А самият Пласидо Доминго е техен ментор, вдъхновител… и фен.\r\nМакар и само на по 25, вече 10 години Il Volo разнасят по света красотата на класическата музика, традиционната опера и италианското belcantо. Самите те казват, че искат да покажат непреходността на класическата музика и да привлекат младите хора към нея.    Заради изумителния си талант Джанлука Джинобле, Иняцио Боскето и Пиеро Бароне още като деца са споделяли сцената с величия като Пласидо Доминго, Барбара Стрейзънд, Боно, Карлос Сантана.\r\nА последният им албум \"Musica\" е поредно доказателство за техния успех, който не познава граници. Албумът им е в ТОП 10 най-продавани албуми в iTunes в 14 страни (от Малта, Бразилия, Излаел и др.) и второ място в най-продаваните албуми в Япония след \"Бохемска рапсодия\".\r\nКонцертът на Il Volo ще бъде на 13 юли 2020 г., Античен театър, Пловдив. Билети са в продажба от 17 декември 2019 г. в системата на Eventim. ", "date": "2019.12.16", "title": "Il Volo гостуват на Пловдив през 2020"}
{"url": "https://www.actualno.com/actualno/nevidimite-i-socialnite-news_1415084.html", "text": "      Има една жена, която всички са виждали. Тя е онази, мръсната, която храни кучетата и спи с тях. Понякога си говори сама, но винаги говори с тях. Никой не знае името ѝ. Тя също го е забравила. Няма документи, няма собствена история, няма дом, няма приятели и близки.      Има и един мъж, който винаги стои на ъгъла и проси цигари и пари за кафе. Неугледен такъв, малко странен. Живее някъде в квартала, но и неговото име е незнайно.\r\nТакива хора има много – това са онези – безименните, самотните хора, често психично болни, останали без семейство и приятели, без никой, който да знае, че са там, че съществуват.\r\nИма и едни други хора. Те са хора с човешки имена и истории. Също малко странни. Тях ще ги познаете навсякъде – те са онези, които не само ще станат в трамвая, но и ще придружат старицата до дома й. Ще вдигнат паднала вилица, минавайки край вашата маса и ще повикат сервитьора да ви я смени. Ще ви кажат наздраве ако кихнете и ще ви подадат кърпичка. Имената им не са най важните. Сърцата им са тези, които имат значение. Тези хора имат огромни сърца. Това са .  Когато ме питат какво работя, трудно обяснявам. Мисля, че това което правим е далеч отвъд понятията „грижа“, „помощ“, „подкрепа“… По-често сме събирачи на истории. Историите на онези, безименните. Така те стават хора, стават Човеци с име. Онези, социалните работници, имат място за тези истории - за това са им големи сърцата – слагат в тях историите на безименните, надписват ги и ги съхраняват. Дълго, понякога завинаги…\r\nЕто това правят социалните работници в услугите на ГИП- София. Назовават хората по име. Понякога са единствените, но винаги са там. Така жената от първия параграф се превръща в Мария, а мъжът – в Иван. Социалните работници знаят техните истории – онези, предишните, за топлият дом и двете деца на Мария, преди да се разболее. За професионалните й успехи, като музикант. За мечтите на Иван да има жена и дом, където някой да го чака. Но те знаят и другите истории – онези, за които трудно се говори. За страховете, за самотата, за отчаянието, за желанието да ги няма.\r\nСоциалните работници от услугите на ГИП-София са единствените, които ще страдат, когато Иван и Мария страдат, но и ще помнят техните рождени дни и ще ги празнуват с тях. Ще търсят дом на Иван и ще познават кучетата на Мария по име. Ще са единствените, които ще отидат на тяхното погребение, и дълго ще крият сълзите си, защото не са могли да ги спасят от желанието им да ги няма.    Има, разбира се и много щастливи истории. Как без тях? Те също са в сърцата – историята на Катя, Митко, Женя, които успяха да си намерят работа и се справят отлично с нея. Историята на Ива и Веско, които живеят заедно от година и са щастливи в споделеността си. Тези истории се пазят грижливо – като чупливи коледни играчки. Почти никога не говорим за тях, защото се страхуваме, че по този начин ще ги унищожим. Ще съборим коледната елха и магията ще изчезне. Защото знаем колко крехко може да бъде това щастие. Нужно е много малко то да бъде разрушено.  . Как той щял да даде власт на НПО-тата да прокарват чужди ценности. Как същите тези НПО-та безконтролно ще харчат едни пари, Толкова много шум се вдигна, че новият социален министър се уплаши и каза, че отлага влизането му във сила и обеща, че ще се преразглеждат спорните моменти в него.\r\nКакво ли ще означава това, чудим се ние от ГИП-София? Означава ли, че вносителите на закона знаят имената на безименните и техните истории и знаят как да ги пазят по-добре от онези със сърцата? Означава ли, че държавата, с нейните инструменти ще се погрижи за същите тези хора? Едва ли! За нас това означава единствено, че всички тези хора се страхуват. Защото трудно ще отминат без чувство за вина. Защото, когато омразата е споделена, та е оправдана. Когато омразата, обаче е подкрепена от политически актове или бездействие, тя се превръща в геноцид.\r\nЗа това, ние от ГИП-София, не смятаме да се откажем лесно от услугите си. И не за да прокарваме чужди ценности, а да съхраним именно тези, чисто човешките ценности, където семейството, мирът и сигурността са на челните места. Нашите социални работници са семейство на 200 души, понякога единствено. Ние ще се борим за всеки един от тях! Ще се борим заради хората и заради техните крехки и чупливи истории, които пазим в сърцата си.   Автор:   . ", "date": "2019.12.16", "title": "Невидимите и социалните"}
{"url": "https://www.actualno.com/asenovgrad/eto-kakvi-zaplati-shte-vzimat-kmetovete-v-obshtina-asenovgrad-news_1416050.html", "text": "       Това предложение одобриха общинските съветници на града по време на декемврийската си сесия. В момента тече законовият срок, в който решението на местния парламент следва да бъде прието или не от Областна администрация-Пловдив.      Председателят на Общински съвет-Асеновград Драгомир Георгиев ще работи на 8-часов работен ден (40-часова работна седмица) и ще получава заплата в размер на 90% от месечното възнаграждение на кмета. Заплащането на общинските съветници също се определя процентно, спрямо това, на председателя.    Населеното място е с население повече от 2 500 души. В села, като Боянци (с кмет Димитър Димитров) и Мулдава (с кмет Алиосман Топал), в които жителите са между 1 001 и 2 500, кметовете ще получават възнаграждение в размер на близо 1 350 лева. По 1 310 лева месечно пък ще взимат кметовете на населени места с население между 501 и 1 000 жители. Такива са селата Избеглии (Йордан Райчев), Козаново (Антоанета Паунова-Фонди), Конуш (Георги Ваклушев), Нареченски бани (Димитър Бакалски), Стоево (Айше Мехмед) и Червен (Атанас Игнатов).\r\nТри са населените места в Асеновградско, с население до 500 души. Там кметовете ще получават заплата в размер на 1 280 лева. Това са селата Златовръх (Славка Голубятникова), Леново (Борис Ангелов) и Нови извор (Айнур Нешадов). Населените места, в които живеят по-малко от 350 жители, вече не се провеждат избори и се назначават кметски наместници. Това се случи в 5 от селата в община Асеновград - Бачково, Долнослав, Патриарх Евтимово, Жълт камък и Новаково.   ", "date": "2019.12.16", "title": "Ето какви заплати ще взимат кметовете в община Асеновград"}
{"url": "https://www.actualno.com/viewpoint/da-im-se-otnemat-decata-news_1415346.html", "text": "      Не, аз това държа да ви го кажа. На всяка цена. \"За\" съм деца да бъдат отнемани от родителите им. Насилствено. Идиотите не бива да имат достъп до възпитанието на деца, дори до своите. Когато порасте детето, когато премине в света на възрастните, ще може да посети идиота, да го разгледа отблизо и да се изплаши от мисълта в какво е могъл да превърне живота му този идиот. Ще ви говоря само за един такъв случай, макар че сред невежото англоезично население по света навярно има десетки хиляди такива случаи. Трябва да попитам в Тависток за статистика, те ми пращат мейли редовно. Джоли е на път да унищожи . Тази същата кощрамба, дето я гледахме по билбордовете с едни такива съвършени дяволски роги, явно е умопобъркано създание. Да си играеш с дявола си има цена. Душевното здраве, а може би и телесното си отива безвъзвратно. Но какво е виновно детето, че се е родило в това „семейство“?      Затова ви казвам, ако имах тази власт, бих учредил международна организация, която да отнема децата от такива родители като нея. С наднационални правомощия. Влизат въоръжените агенти в скъпарската къща на Холивуд и прочитат решението – поради това и това, децата ви се отнемат. Вие не можете да бъдете родители, вие сте опасност за живота им, вие ги травмирате, увреждате, съсипвате, разбивате и отсега нататък няма да се докоснете до тях. Децата се докарват в Дома на отец Иван, примерно, и за тях се грижат нормални хора. Това, разбира се, няма как да стане в този свят. И дори не бих му обърнал внимание, луди хора много. Обаче то ми се натриса пред погледа вече втора седмица и е прекалено зверско, че да го отмина без коментар.\r\nАко беше някой друг съвършено неизвестен идиот, медиите нямаше да го разтръбят. Но „звездите“ са пред обективите постоянно и животът им е на показ. Това твърдение обаче не е общовалидно. Да сте чували някога нещо за личния живот на Ал Пачино? Явно Анджелина си е избрала животът ѝ да минава като в „Шоуто на Труман“, единствената разлика е, че камерата снима с нейно знание. Това е още един сигнал, че тая женица не е добре с нервите. Лошото е, че като „звезда“ има влияние върху обществото. И не само че съсипва своето „семейство“, но разбърква умовете и на по-простите, по-слабите, по-непорасналите зрители. И това също е престъпление на нейната сметка. Няма аз да я съдя, но поради нейната популярност съм длъжен да изрека високо, че не е нормална. Че и аз имам дъщеря на 13 години. Че тя е още дете. Че децата преминават през всякакви периоди. Че не може поради капризите на едно 4-годишно дете да вземеш решение да му се направи операция за смяна на пола. На това дете са му давали години наред хормонални хапчета – те вече са го увредили идиотите.\r\nЖан-Жак Русо през 18 век пише книга за възпитанието. Следват го още много мислители и философи, стигнали са до всички полезни изводи как е нормално да възпитаваме децата си. Обаче Анджелина не чете дебели книги. Тя кара по методата „да бъде себе си“, като в нейния патешки мозък този израз е с особен статут. Виждали ли сте такива родители по супермаркетите и площадите, които не могат да накарат детето си да млъкне? То се тръшка, въргаля, крещи, реве – обаче е „себе си“. Не бива да му пречим. Нека си се развива естествено, без никакво насилие от наша страна. Тия родители не знаят, че това нещо като порасте, ще им отмъсти заради тази липса на граници, за която те носят цялата отговорност. И представете си какво се е случило вече на детето на тази ненормална жена и какво още го чака. Ще ви стане гадно. Тъпкали са го с хормони това момиченце. После ще се опитат да му присадят нещо като полови органи. Ще обявят на всеослушание, че операцията е минала успешно. Каквото и да означава това. Тези органи напълно функционални ли ще бъдат и до каква степен? Какво момченце ще бъде тя изобщо? Що за наглост от наша човешка страна – да се месим в Божиите дела? Що за безочие и падение? Няма дъно. Дори дяволът е учуден. Не се е надявал на такъв успех. Адът е вече на земята.  И големият проблем, истинският проблем е, че тези луди ни ги представят като модел за подражание. Не, не ни ги представят. Опитват се да ни ги наложат. Бавно и полека, с пропаганда те ще си прокарат „идеалите“, ще ни ги стоварят върху главите. След две десетилетия мнения като това тук ще бъдат забранени със закон.   ", "date": "2019.12.16", "title": "Да им се отнемат децата!"}
{"url": "https://www.actualno.com/society/zapochvah-proverki-za-kachestvoto-na-meda-news_1416177.html", "text": "      Най-честите нарушения, които сме констатирали в предходни години, са продукти, в които има глюкозо-фруктозен сироп, предлагащи се като мед, което е абсолютно недопустимо. Глобите при нарушения варират от 500 до 1000 лв. за първо нарушение на частно лице и от 1000 до 3000 лв. Това каза началникът на сектор в Областна дирекция по безопасност на храните – София Бистра Иванова пред журналисти по време на проверка в търговска верига, предаде репортер на Агенция „Фокус“.      „Можем да кажем обаче, че все по-рядко се срещат такива продукти на пазара, защото и потребителите стават все по-активни и информирани, а и контролът е по-добър. Самите производители също се стараят да спазват тези изисквания“, допълни Иванова.   По думите ѝ от 1 април 2020 г. влиза регламент, който дава подробни указания относно обявяването на произхода на храните въобще, не само на меда. „Този регламент има за цел по-добра информираност на потребителите. Имаме единен многогодишен план, който се спуска всяка календарна година и в него се залагат проби от различни видове храни по различни показатели“, посочи още тя.\r\nОт днес до 3 януари стартират проверки на меда, който се предлага в търговските обекти. Тези проверки ще обхванат цялата страна. Това, което ще следим, са наличните предлагани количества мед по отношение на обявената информация на техния етикет, както и документите за произход, с които те се придружават на търговската територия, допълни още Иванова.  Тя обясни, че се проверява също състава на меда, както и указания относно съхранение и произход.\r\n„В случай на несъответствие се издават предписания, ако несъответствието не крие непосредствен риск за здравето на хората, а ако крие такъв, продуктът се поставя под възбрана, докато се отстрани нарушението“, допълни тя.    ", "date": "2019.12.16", "title": "Започвах проверки за качеството на меда "}
{"url": "https://www.actualno.com/society/3-idei-za-kreativni-zanimanija-za-vasheto-dete-prez-pochivnite-dni-news_1416110.html", "text": "      Всеки иска детето му да има хоби, с което да се занимава във времето, когато не е на училище. Спорт, креативна дейност, допълнително обучение или просто игра – всичко това помага на децата да израстват, да опознават света и да бъдат по-добри личности.      Често обаче не са мотивирани да го правят или просто не знаят какво обичат.\r\nАко искате да подтикнете своето дете да открие това, което харесва, може да изпробвате тези 3 идеи за активности в почивните дни. Спортът е здраве. За децата той е и начин на себеизява. За да открият какво харесват, водете ги на всякакви спортове – от плуване, през лека атлетика, танци и бойни изкуства. Смело напред, докато открият това, което ги вълнува най-много. Не спирайте да ги окуражавате и им показвайте с личен пример, че спортът е приятен и полезен: дава енергия, среща ни с нови хора и помага да сме по-здрави и щастливи.   Когато запишем детето си от малко да учи чужди езици, то не само че усвоява по-лесно и бързо, но и формира своите ценности по различен начин. Говоренето на много езици ни доближава до различни култури, разтваря кръгозора ни и е път към нови места и възможности.\r\nДайте шанс на детето си да усвои важни умения, да общува и да се чувства уверено. Запишете го на курсове по английски език във FUNDAY . Благодарение на интерактивните учебни системи, преподаватели чужденци, които прилагат метода на учене чрез преживяване, децата напредват плавно учебния материал, докато се забавляват. Дайте шанс на вашето дете да се опознае английския език отблизо в една прекрасна среда с връстници.\r\nСкъпи родители – ПОДАРЕТЕ ЩАСТИЕ на вашето дете с – при сключени 3 нови абонамента получавате 7 съботи подарък + участие в томбола с награда.     3. Ако вашето дете обича да твори, да рисува, да пее или да танцува, не оставяйте таланта му да си отиде. Мотивирайте го да посещава подходящи ателиета или школи, където ще развие потенциала си от рано, ще се забавлява и ще бъде сред връстници. Защото и социалната среда е важна за детското израстване.\r\nДетските психолози казват, че колкото по-ангажирани са децата, толкова по-малко време ще губят в безцелни занимания, които вредят на здравето като дълго стоене пред екрани, липса на общуване с връстници и прочие. Мотивирайте вашето дете да открие заниманието, което го вдъхновява и да не се отказва от него. Само така то ще открие призванието си и ще върви по пътя, които му е предначертан от съдбата. ", "date": "2019.12.16", "title": "3 идеи за креативни занимания за вашето дете през почивните дни"}
{"url": "https://www.actualno.com/society/ekspert-vodeshtite-ikonomiki-njamat-interes-da-namaljat-vrednite-emisii-news_1416111.html", "text": "      Водещите икономики нямат интерес да намалят вредните емисии. Това каза във \"Фокус\" Боян Рашев, експерт по управление на околната среда и ресурсите. Той обясни, че срещата на ООН за климата в Мадрид е била провал. Рашев добави, че САЩ, Китай, Япония, Канада и Япония не са изпратили представител на най-високо ниво, което показва нежеланието на водещите икономики да разрешават климатични проблеми.      \"Икономиките на целия свят зависят страшно много от фосилните горива. Процесът на намаляване на зависимостта от фосилни горива ще отнеме много време. За съжаление все още потреблението им расте. Данните, които излязоха за 2019г., показват ръст на емисиите с около 0,6%. Може и по-голям да се окаже впоследствие. Ръст на потреблението на горива има и този ръст ще продължи още много дълго време\" подчерта експертът.   Боян Рашев каза още, че за последните 30 години емисиите са намалени с 20%, но това се дължи основно на срива на икономиките в Източна Европа и изнасянето на производство в Азия. ", "date": "2019.12.16", "title": "Експерт: Водещите икономики нямат интерес да намалят вредните емисии"}
{"url": "https://www.actualno.com/books/izliza-dnk-ot-kriminalnata-avtorka-1-na-islandija-news_1416133.html", "text": "      „Ако все още не познавате исландската кралица на криминалето, започнете с „ДНК“ – защото е най-добрият ѝ роман досега.“ Глоуб енд Мейл      Ирса Сигурдардотир неслучайно е наричана от медиите Кралицата на криминалния роман на Исландия и българските читатели най-накрая имат възможност да разберат сами защо – на пазара излезе „ДНК“, първият случай от най-новата поредица на авторката, в която наистина блести с ошлайфано, опитно перо. Книгите ѝ са преведени на повече от 30 езика и Ирса отдавна се е утвърдила като едно от важните имена в жанра, благодарение на своя разпознаваем, характерен стил. „ДНК“ безупречно съчетава детайлно и вълнуващо полицейско разследване с мрачни, разтърсващи семейни тайни. Макар че читателят „влиза“ в книгата с шокиращо убийство, след това многопластовият сюжет се разгръща плавно и систематично разкрива нови и нови „кукички“, които поддържат огъня на напрежението.   Извършено е брутално убийство, предизвикало дълбоко объркване у разследващите, а единственият човек, способен да даде някаква насока за разрешаването на случая, е седемгодишната дъщеричка на жертвата, неволен свидетел на зверството. Само че тя отказва да проговори.\r\nНачело на разследването е наскоро повишеният следовател Хюлдар и недостатъчният му опит и несигурност го карат да се обърне за помощ към психоложката Фрея, специализирала с деца с травмиращи преживявания. Фрея няма особено доверие в полицията, още по-малко в Хюлдар, и не е очарована. Но си поставя за цел да предпази малката Маргрет.  Последва ново убийство на млада жена, а междувременно радиолюбител започва да получава странни, кодирани съобщения, очевидно предназначени за други, и любопитството му го кара да проведе собствено разследване, без да подозира, че изпращачът е убиец, а адресатите – неговите жертви. И без да подозира на каква опасност се излага... ", "date": "2019.12.16", "title": "Излиза \"ДНК\" от криминалната авторка №1 на Исландия"}
{"url": "https://www.actualno.com/curious/luboven-horoskop-za-16-20-dekemvri-news_1416121.html", "text": "       Овен       Овните ще имат нужда да бъдат разбрани и да си кажат всичко, което ги притеснява или вълнува. Хубавата новина е, че ще срещнат подкрепа не само в лицето на половинката, но и от други свои близки. Така че, Овни, не се свенете! Телец На Телците им е време за малко социален живот и сякаш душата им крещи „парти“, което ще ги направи много нетърпеливи. Това ще се усети най-силно след сряда, така че към края на седмицата определено ще имат възможност да се развихрят.   Близнаци Близнаците ще изпитват непреодолимо желание да изпробват нови неща, сякаш за да създадат още ярки спомени от изтичащите дни на годината. Ярко червило, ново заведение или ексцентрична секс поза – представителите на зодията ще търсят разнообразие на всички фронтове. Рак     Рачешката емоционалност ще бъде овладяна през новата седмица. Не е изключено половинката ви да се е чувствала някак задушена от цялото това коледно настроение, приповдигнат дух и желание за заедност, но вече всичко е под контрол.  ", "date": "2019.12.16", "title": "ЛЮБОВЕН хороскоп за 16-20 декември"}
{"url": "https://www.actualno.com/sofia/halite-v-sofija-se-prevryshtat-vyv-fermerski-pazar-news_1416124.html", "text": "      Собствениците на емблематичната за София сграда - Халите са решили да ги превърнат в целогодишен фермерски базар. Мястото ще предлага не само продукти от български производители, но и ресторанти с вкусна храна и дори споделено пространство с маси, пише \"Монитор\".      Всеки от магазините и заведенията ще декорира своя кът според вижданията си и ще придаде уникалност на мястото. След ремонта, магазинът ще работи от 10:00 до 24:00 часа.   Халите отварят врати преди повече от век - през 1911 година. Прекратяват дейност преди 1988 година, а през 2000 година са основно реставрирани и обновени. ", "date": "2019.12.16", "title": "Халите в София се превръщат във фермерски пазар"}
{"url": "https://www.actualno.com/asia/asad-sasht-prodavat-nezakonno-neft-na-turcija-ot-sirijskite-nahodishta-news_1416100.html", "text": "      Сирийският президент Башар Асад обвини САЩ, че продават на Турция петрола, който са откраднали от страната му.      Според него няколко хиляди американски войници, включително персонал от частни компании, били окупирали огромни територии в Сирия.   \"Преди американците тези петролни кладенци бяха използвани от Фронт \"Ал Нусра\", след като ДАЕШ дойдоха и изгониха \"Ал Нусра\" - или по-скоро след като се сляха с \"Ал Нусра и всички те станаха ДАЕШ, те също крадяха и продаваха петрол. Къде? Те го продаваха през Турция. Сега Америка е тази, която краде петрол и го продава на Турция\", подчерта Асад.\r\nТой също така отбелязал, че Вашингтон разчитал на терористи в Сирия, изтъквайки, че американските сили ще напуснат страната, когато няма да има перспектива за американско присъствие след освобождаването на страната. По думите му в момента имало поне няколко хиляди американски войници и наемници, сражаващи се в страната.  \"САЩ разчитат в голяма степен на частни военни компании, подобни на Blackwater, в тази война. Така че дори и да имат няколкостотин американски войници в Сирия, те все още имат няколко хиляди - може би дори десетки хиляди цивилни, които работят за тези частни военни компании и се бият в Сирия.\r\nСледователно точната цифра е трудна за установяване, но определено е няколко хиляди души\", допълни сирийският държавен глава. ", "date": "2019.12.16", "title": "Асад: САЩ продават незаконно нефт на Турция от сирийските находища"}
{"url": "https://www.actualno.com/crime/evakuiraha-sydebnata-palata-zaradi-signal-za-bomba-news_1416113.html", "text": "      За сигнал за бомба в Съдебната палата в София съобщава Нова телевизия.      В 8.55 часа тази сутрин детски глас е предупредил на телефон 112, че в сградата е поставено взривно устройство. В момента полицейски служители извършват проверка на сигнала.   Заради ситуацията всички магистрати, служители и граждани са евакуирани от сградата. Тези, които имат насрочени дела за днес, не се допускат до приключване на проверката.\r\nСъдебната палата е една от най-честите мишени за фалшиви сигнали за бомба. Заради подобни сигнали на ден се отлагат по 300 дела.   ", "date": "2019.12.16", "title": "Евакуираха Съдебната палата заради сигнал за бомба"}
{"url": "https://www.actualno.com/balkani/rumynija-otbeljazva-30-godini-ot-bunta-sreshtu-rejima-na-chaushesku-news_1416126.html", "text": "      Стотици граждани на Тимишоара преминаха през централните градски улици със свещи и румънски знамена, отбелязвайки началото на бунта срещу режима на преди 30 години.      Гражданите се събраха вчера вечерта в четвъртия по големина град в , в който жителите протестираха на 15 декември 1989 г. срещу експулсирането на пастор Лас Токеш, критик на Николае Чаушеску от църквата. Два дни след митинга в подкрепа на пастор Токеш, Чаушеску заповядва на полицията да стреля по хора, убивайки около 60 и ранявайки над 2 000 души.   Протестиращите пристигнаха в Букурещ на 21 декември 1989 г., а на следващия ден Чаушеску и съпругата му Елена се опитаха да избягат с хеликоптер, но бяха арестувани, осъдени по кратка процедура и екзекутирани на 25 декември. ", "date": "2019.12.16", "title": " Румъния отбелязва 30 години от бунта срещу режима на Чаушеску "}
{"url": "https://www.actualno.com/america/advokatyt-na-trymp-s-kontraudar-zaradi-impijchmynta-video-news_1416065.html", "text": "      Адвокатът на американския президент Доналд Тръмп Рудофл Джулиани заяви, че е успял да събере свидетели и документи, които доказват, че демократите, които започнаха процедура по импийчмънт, се опитват да укрият нарушенията на закона от страна на компанията \"Бурисма\" (Burisma) и участието на сина на бившия вицепрезидент на САЩ Джо Байдън в пране на милиони долари, съобщи РИА Новости.      Демократите започнаха процес на импийчмънт срещу Тръмп, подозирайки го, че е забавил военната помощ към Украйна и е поискал в замяна на предоставянето ѝ Киев да разследва политическия му опонент Джо Байдън и неговия син Хънтър. Тръмп твърди, че е поискал украинските власти да се борят само с корупцията.\r\n\"Импийчмънтът, лансиран от демократите за невинно поведение, е предназначен да предотврати разследвания за корупция от времената на бившия президент на САЩ Барак Обама: пране на милиарди щатски долари; злоупотреба с милиарди, главно американски долари; изнудване; подкупи; конспирация с Украйна от страна на Демократичния национален комитет с цел унищожаване на кандидата Тръмп\", пише Джулиани в .        Джулиани направи това изявление след пътуването си до Унгария, Австрия и Украйна. Той илюстрира туитовете си с фрагменти от разследващ филм, заснет по време на това пътуване, предаде БГНЕС.     Джулиани описва в диаграма финансов поток от 16 милиона долара чрез верига от компании, включително в Кипър, в края на които 3 милиона долара, според адвоката, са отишли при Хънтър Байдън .\r\nОфициално писмо от февруари 2016 г., в което се посочва евентуалното участие на Байдън и \"Бурисма\" в прането на пари, е получено от украинските власти от латвийската прокуратура. Копие на документа беше показано в един от видеоклиповете.\r\nЕдин от свидетелите, бившият главен прокурор на Украйна Виктор Шокин, e потвърдил, че помни този документ. Според Джулиани, Шокин е уволнен от поста си под натиск лично от Джо Байдън заради разследването за борба с корупцията, което той води срещу \"Бурисма\". Свидетелските показания на Шокин ще бъде доказателство номер едно, се казва във видеото. Официално обаче само собственика на \"Бурисма\" Микола Злочевски.  Друг свидетел е друг бивш главен прокурор на Украйна Юрий Луценко, който зае мястото на Шохин. Според Джулиани, в показанията му се твърди, че бившият посланик на САЩ в Украйна Мари Йованович поне два пъти е излъгала под клетва в Конгреса. Тя е заявила, че Луценко не е дал информация за подозрителна схема за изтегляне в САЩ на 7 милиарда долара. В отговор Луценко показа писмо, което е изпратено до посолството на САЩ през октомври 2017 година. Освен това, твърди Джулиани, Йованович отказвала да издаде визи на онези, които биха могли и биха искали да хвърлят светлина върху \"корупцията на Байдън и демократите“.     Имало още трима свидетели, които са наричани \"високопоставен служител, дипломат и член на украинския парламент\". Всеки от тях, според видеото, потвърждава, че Демократическата партия на САЩ се е договорила с украински служители за намеса в изборите през 2016 г.\r\nСитуацията около групата \"Бурисма\" беше в центъра на вниманието след телефонен разговор между президентите на САЩ и Украйна Доналд Тръмп и Владимир Зеленски, за който неназован разузнавач се оплака на ръководството си. Преписът от телефонния разговор беше оповестен публично, след което и самата жалба. В резултат срещу президента Тръмп беше започнато разследване и процедура за импийчмънт. ", "date": "2019.12.16", "title": "Адвокатът на Тръмп с контраудар заради импийчмънта (ВИДЕО)"}
{"url": "https://www.actualno.com/cars/kolko-vreme-trjabva-da-se-podgrjava-dvigatelja-news_1416125.html", "text": "             ", "date": "2019.12.16", "title": "Колко време трябва да се подгрява двигателя?"}
{"url": "https://www.actualno.com/europe/germanija-s-probiv-v-klimatichnite-reformi-news_1416215.html", "text": "      Законодателите в Германия постигнаха твърд компромис относно цените на въглерода, като извадиха парламента от задънената улица заради оспорваните от правителството       В изтощителна шестчасова среща, която приключи в малките часове, те се съгласиха, че предприятията ще плащат 25 евро (28 долара) за тон въглерод, който използват, от януари 2021 г. – два пъти повече от първоначално предложената ставка.   Новата ставка, на която се противопоставят бизнес лобитата, се очаква да нарасне до 55 евро на тон до 2025 г., преди в крайна сметка да бъде включена в система за търговия с въглерод в рамките на целия ЕС.\r\nПостигнатото поднови надеждата, че правителството на Ангела Меркел може да прокара пакета си за климатична реформа от четири части преди Коледа.  Пакетът, който включва и планове за намаляване на цените на железопътния транспорт и , беше широко одобрен от двете палати на германския парламент миналия месец.\r\nИ все пак заради спора за разходите за новите политики регионалните представители в горната камара блокираха някои елементи от законопроекта, принуждавайки правителството и федералните провинции да се върнат към масата за преговори.   Правителството на Меркел бе изправено пред критика, след като представи новия пакет за климата през септември, като екологичните НПО и опозиционните партии твърдят, че му липсва амбиция.    От опозиционната партия Зелени заявиха, че \"много, много повече\" е необходимо след пробива днес. ", "date": "2019.12.16", "title": "Германия с пробив в климатичните реформи "}
{"url": "https://www.actualno.com/health/vse-oshte-grip-v-bylgarija-njama-v-evropa-kato-cjalo-syshto-news_1416079.html", "text": "      В Европа все още няма грип. Това заяви пред БНТ проф. Тодор Кантарджиев, директор на Националния център по заразни и паразитни заболявания.      По думите му, само в Грузия и Северна Ирландия има \"слабо ниво на грип\" - по официални данни. Той предупреди, че не така е в САЩ - там в 12 щата вече грипът настъпва сериозно, в други 12 щата нещата отиват натам.   Кантарджиев предупреди, че макар в България още да няма проблем с грипа и да съществува циркулация, има два случая с респираторен синцитиален вирус. Този вирус е особено опасен за по-малки деца и бебета, като засяга белите дробове. Професорът каза и, че тъй като няма циркулация на грип, все още може да се слагат ваксини.\r\nНе общувайте с кихащи и кашлящи хора - такива хора да си стоят вкъщи, да носят маски, за да не заразят семейството си, да си мият хубаво ръцете и да ползват антибактериални кърпички, включително като си духат носа, гласят съветите на Кантарджиев за предпазване от грипа.   ", "date": "2019.12.16", "title": "Все още грип в България няма, в Европа като цяло също"}
{"url": "https://www.actualno.com/books/choveshkata-istorija-razgledana-pod-razlichni-nebesa-news_1416025.html", "text": "      Един от най-уважаваните историци от Стария континент Норман Дейвис  поема на пътешествие из световното минало.      Норман Дейвис – един от най-уважаваните историци от Стария континент и автор на монументалните изследвания „Европа. История“ (1966), „Европа – Изток и Запад“ и „Европа във война 1939 – 1945“ – се впуска в глобално пътешествие „Под различни небеса“!   Неговото приключение из миналото, вдъхновено от всички пътешественици в историята, изследва различните лица на съвременния свят и сложните процеси, довели до неговото формиране и смайващо разнообразие.\r\nДейвис успява да обиколи света от Франкфурт до Франкфурт през първата половина на 2012 г., като преминава през Индия, Югоизточна Азия, Полинезия, Съединените щати и обратно в Европа. Желанието му е не само да обогати собствените си енциклопедични познания за европейската история, изследвайки как тя е повлияла на целия свят през колониалния период, но и да погледне на световното минало от дръг ъгъл – като на общо минало на цялата човешка цивилизация.  Защото през хилядолетията хората винаги са търсили по-добри земи за живот, винаги са пътували, воювали, но и в крайна сметка са оставали едно цяло.\r\nВ луксозното издание на „Под различни небеса“ човешката история е не просто разказ за непрекъсната промяна, но и за неоспоримо развитие.   „Всичко има своята история – включително историята на намирането на пътя или на изгубването му.”     ", "date": "2019.12.16", "title": "Човешката история, разгледана \"Под различни небеса\""}
{"url": "https://www.actualno.com/america/sasht-moje-da-iztegljat-hiljadi-voenni-ot-afganistan-no-oshte-ne-e-oficialno-jasno-news_1416062.html", "text": "      Администрацията на Тръмп ще обяви още през тази седмица, че планира да изтегли около 4000 военнослужещи от Афганистан, предаде БГНЕС. Разговорите между Съединените щати и талибаните бяха възобновени преди седмица, докато страните търсят начин за намаляване на насилието и за постигане на примирие.      Преговорите бяха поставени на пауза от Вашингтон в четвъртък, след атака близо до ключова американска въздушна база на север от Кабул, при която загинаха двама цивилни загинаха, а десетки бяха ранени.   Приблизително 13 000 американски военнослужещи в момента са в Афганистан, въпреки че броят им се колебае заради ротациите.\r\nNBC цитира трима настоящи и бивши американски служители, според които администрацията на Тръмп възнамерява да обяви изтегляне на 4000 войници от Афганистан. Два от тези източници заявиха, че част от войските ще бъдат преразпределени, докато други няма да бъдат заменени, когато приключат мисиите си. CNN цитира неназован служител в администрацията на Тръмп, който казва,  че обявяването на оттеглянето може да се случи още тази седмица, но че  \"времето не е определено \".  Тръмп заяви миналия месец, че планира да намали общото присъствие на войски до 8 600 души, като са възможни допълнителни намаления.\r\nГоворител на американските сили и Афганистан заяви, че не са получени заповеди за намаляване на числеността на войските. \"Ние оставаме изцяло ангажирани с гарантирането, че Афганистан никога повече няма да бъде използван като сигурно убежище за терористите, които заплашват САЩ, нашите съюзници или нашите интереси\", заяви говорителят пред АФП.   Според проект на споразумение от септември - постигнат след продължителни преговори - от талибаните ще се изисква да се ангажират с определени мерки за сигурност, да се съгласят да разговарят с афганистанското правителство и да обещаят намаляване на насилието в замяна на изтегляне на американските войски.    Тръмп настоя миналия месец за необходимостта от прекратяване на огъня и направи изненадващо посещение на базата \"Баграм\" в Афганистан, за да отпразнува Деня на благодарността с войските и да се срещне с афганистанския президент Ашраф Гани.\r\nАмериканският президент по-рано заяви, че иска да прекрати военните трудности на САЩ в чужбина там, където е възможно. През септември той прекрати разговорите с талибаните, разгневен заради смъртта на американски войник при взрив в Кабул. На 7 декември преговорите бяха възобновени в Доха, само за да бъдат спрени отново след атаката на талибаните миналата седмица близо до \"Баграм\".\r\nПредставител на Държавния департамент заяви, че пратеникът на САЩ Залмай Халилзад, който ръководи разговорите, отново е бил в Доха, но не е ясно кога преговорите с талибаните могат да бъдат възобновени.    ", "date": "2019.12.16", "title": "САЩ може да изтеглят хиляди военни от Афганистан, но още не е официално ясно "}
{"url": "https://www.actualno.com/art/izlojbata-galerija-na-6-te-posvetena-na-120-godini-ot-rojdenieto-na-dechko-uzunov-news_1415365.html", "text": "      Екипът на Софийска градска художествена галерия представя своята последна изложба за 2019 г. – „Галерия на 6-те.” Тя се посвещава на 120 годишнината от рождението на Дечко Узунов.      Разказът ни връща в първите месеци на далечната 1927 г., когато на улица Търговска №2 е създадено ново художествено пространство. Никола Танев е творецът , който инициира основаването на галерията. Идеята му се заражда, след като в края на 1926 г., той представя своя изложба в Букурещ. Художникът остава силно впечатлен от пространството и условията, които са му предоставени там и решава, че може да се създаде нещо подобно и у нас. За осъществяването на това начинание, се обръща към своите приятели Борис Денев, Иван Лазаров, Иван Пенков, Сирак Скитник и Дечко Узунов. Шестимата творци се обединяват и още през февруари 1927 г. е представена първата обща изложба в „Галерия на 6-те”. Новото художествено пространство в столицата, дава възможност да се реализират проекти, както в областта на изящното, така и в областта на приложното изкуство. Още през първата година от създаването на галерията е организирана и една от малкото, към онзи момент, графични изложби в страната. В нея се включват автори, като Петър Морозов, Борис Денев, Анна Крамер-Бехар, Михаел Рос, Васил Стоилов, Васил Захариев, Атанас Михов, Александър Мутафов, Добри Добрев и др. Галерията е и мястото, където много от авторите се представят самостоятелно. Сред художниците показали свои лични изложби са: Борис Георгиев, Жорж Папазов, Бенчо Обрешков, Коста Самаров, Петър Дачев, Ари Калъчев и Никола Танев. Въпреки интересните проекти, които се реализират в „Галерия на 6-те”, тя просъществува , като художествен център само няколко години.   През спомените на Никола Танев и статии от периодични печат е направен опит за своеобразен кратък разказ за създаването на новото пространство и как се е случило това. А подбраният художествен материал включва творби на шестимата основатели от първата половина на ХХ в. Сред избраните произведения са: „Портрет на Виолета Йонова” на Денев, „Падналия другар” на Лазаров, „На чешмата” на Пенков, „Пейзаж” на Скитник, „Карловски двор” на Танев и не на последно място „Портрет на Иван Тутев” на Узунов.\r\nВ експозицията са включени произведения от колекциите на  художествените галерии в Пловдив, Карлово, Русе, Стара Загора, Художествена галерия „Станислав Доспевски” – Пазарджик , Художествена галерия „Елена Карамихайлов” – Шумен, СГХГ, Съюз на българските художници и частни колекции.   17 декември 2019 – 16 февруари 2020 г.  Откриване: 17 декември, 18:00 ч.     ", "date": "2019.12.16", "title": "Изложбата \"Галерия на 6-те\", посветена на 120 години от рождението на Дечко Узунов"}
{"url": "https://www.actualno.com/dobrich/v-dobrichka-oblast-se-raboti-po-proekti-za-2095-miliona-leva-news_1416227.html", "text": "      Добричка област е на второ място в Североизточния планов район по договорени средства по проекти. Това обяви на годишния отчет на Областния информационен център неговият управител Геновева Друмева. През годината в областта са сключени 120 договора по различни оперативни програми на обща стойност 209, 5 млн. лв. С най-много проекти е община Добрич –разработени са 46 проекта общо за 166 млн. лв. На второ място е община Добричка с 16 проекта на стойност 11,3 млн. лв. Едва 4 проекта са разработени в община Крушари общо за малко над 1 млн. лв. Интересно е, че община Шабла има 10 проекта, но привлечените средства са малко над 1,6 млн. лв.      През тази година община Каварна е първенец по договорени средства. Морската община е разработила 6 проекта общо за над 3,7 млн. лв. За сравнение – броят на всички договори на осемте добруджански общини е 19 на обща стойност 10,7 млн. лв. С по три сключени договора по оперативни програми са общините Генерал Тошево и Добричка, а привлечените от тях средства са съответно 2,567 млн. лв. и 2,247 млн. лв.   Добрич е на последно място по договори за иновации и конкурентоспособност и няма нито един одобрен проект, каза още Друмева. ", "date": "2019.12.16", "title": "В Добричка област се работи по проекти за 209,5 милиона лева"}
{"url": "https://www.actualno.com/asia/turcija-planira-da-osvobodi-ot-tankeri-bosfora-s-nov-megaproekt-news_1416053.html", "text": "      Турция планира да изгради Истанбулски канал с дължина 45 км, който ще освободи Босфора от корабоплаване и ще предотврати екологични инциденти, каквито е имало в миналото, съобщи МИА.      Каналът трябва да улесни корабоплаването между Черно море и Мраморно море, като ограничи трафика на танкери през Босфора. Каналът ще бъде изграден западно от центъра на града от европейската страна на Истанбул и трябва да увеличи дневния капацитет на 160 кораба, информира БГНЕС.   Мурат Курум, министърът на околната среда и урбанизацията на Турция, заяви, че Истанбулският канал е много важен проект за бъдещето на страната с нейните крайбрежни структури, пристанища и логистични центрове. Той подчерта, че проучванията за потенциалното въздействие на проекта на околната среда са към приключване и че проектът ще бъде изпълнен с най-високо ниво на екологична чувствителност.\r\nБреговете на Босфора със сигурност няма да бъдат засегнати от строителството. Неговият исторически, естествен материал ще бъде запазен, каза министърът, като подчерта важността на проекта както за Турция, така и за света, уверява министърът.  Шест големи инцидента са отнели живота на 100 души и са предизвикали разлив на 108 000 тона горива в Босфора от 60-те години на миналия век досега. ", "date": "2019.12.16", "title": "Турция планира да освободи от танкери Босфора с нов мегапроект"}
{"url": "https://www.actualno.com/society/bivsh-rykovoditel-na-nso-peevski-ne-trjabva-da-byde-ohranjavan-ot-nso-news_1416089.html", "text": "      Делян Пеевски не трябва да бъде охраняван от НСО. Същото се отнася и до председателя на Антикорупционната комисия, както и за Ахмед Доган. Това смята генерал-лейтенант Димитър Владимиров, който направи коментар заради инцидента от края на миналата седмица в София, при който и рани тежко 14-годишно момче – на бул. \"Драган Цанков\".      Ако ще си говорим за това кой има нужда от охрана, какво да кажем за всички тези прокурори и съдии, които се занимават и водят опасни дела - за тях няма ли опасност за живота им, попита Владимиров, който ръководи НСО 12 години - от 21 февруари, 1992 година, до 26 август, 2004 година. Той направи коментара във връзка с въпрос дали НСО не трябва да е охрана на председателя на КПКОНПИ заради заплахи за живота му.   Според генерала, има много сериозни дефекти в закона за НСО и той е писан калпаво, един вид от неграмотни хора. Поименно обаче Владимиров не посочи имена.\r\nПо думите на експерта пред Нова телевизия, по негово време НСО е имала бюджет от 12 млн. лева, а сега той е 40 млн. лева. Той е категоричен, че в службата има текучество, защото бюджетът расте, но не и заплатите.  Какво каза за последно НСО за охраната на Пеевски - припомнете си в ! ", "date": "2019.12.16", "title": "Бивш ръководител на НСО: Пеевски не трябва да бъде охраняван от НСО"}
{"url": "https://www.actualno.com/society/i-kpkonpi-mylchi-do-posledno-za-tova-kolko-i-ot-kogo-gubi-v-syda-news_1416071.html", "text": "      Комисията за конфискация, която се вля в Aнтикорупционната комисия (КПКОНПИ), е осъдена 25 пъти по закона за отговорността на държавата. Присъдените за незаконните ѝ действия обезщетения са за общо 380 045 лв. Това става ясно от данни, от КПКОНПИ след 2-годишна битка по закона за достъп до информация. Тези данни не са част от годишните отчети на комисията.      Най-големият удар в съда КПКОНПИ понася от Пловдив - окръжният съд там ѝ казва, че трябва да плати 68 000 лева обезщетение. Парите отиват при двама ищци заради уронване на доброто им име в обществото и за социална изолация заради  наложена възбрана върху имот във връзка с производство по конфискация. Значителна част от обезщетението е за фирмата на двамата, на която трябва да бъдат възстановени направените разноски за адвокат. На активите на ищците и на фирмата са били наложени обезпечителни мерки заради дело за конфискация за над 7 млн. лв. Впоследствие обаче КПКОНПИ оттегля иска.   По друго дело комисията е осъдена да плати 30 хил. лв. обезщетение от Окръжния съд в Хасково. Този път причината е производство по конфискация, което  комисията е загубила. Сред другите по-големи обезщетения има за 28 хил. лв., 25 хил. лв., 36 хил. лв.\r\nДанните стават публично достояние след дело по Закона за достъп до обществената информация (ЗДОИ), спечелено на две инстанции. \"Безспорно е, че чрез предоставяне на исканите сведения ще се повишат  прозрачността и отчетността на КПКОНПИ във връзка със спазване на  законодателството и управлението на бюджетните средства\", се казва в  окончателното решение на Върховния административен съд, постановено на  13 ноември.  КПКОНПИ изпълнява съдебното решение чак на 2 декември, но не изцяло. И.д.  председателят ѝ Антон Славчев, който стана част от \"Апартаментгейт\" с от 244 квадрата, не предостави информация за 2018 г. и 2019  г., както беше поискано след съдебното решение, пише в. \"Сега\". ", "date": "2019.12.16", "title": "И КПКОНПИ мълчи до последно за това колко и от кого губи в съда"}
{"url": "https://www.actualno.com/europe/razoblichiha-greta-tunberg-pytuvala-s-pyrva-klasa-snimka-news_1416157.html", "text": "      Deutsche Bahn разобличи шведската активистка Грета Тунберг, публикувала в социалните мрежи снимка, на която е седнала на пода на германски влак. От компанията отбелязаха, че 16-годишното момиче е пътувало с първа класа, предава агенция EA Daily, цитирана от БГНЕС.      \"Пътувам през Германия в препълнен влак. Най-накрая по пътя към дома!\" – написа Тунберг под фотографията, на която се вижда как тя седи на пода, а край нея има няколко големи куфара.\r\nНо германският превозвач се възмути от подобно манипулиране на общественото мнение.\r\n\"Нямаше да е зле също така да посочите колко приятно и професионално ви обслужваше нашия екип в първа класа\", отговори администрацията на Deutsche Bahn на страницата на Тунберг в \"Тwitter\".       Според информацията на компанията, на качената снимка, момичето седи на пода на влака от Касел до Хамбург. Но билетът на шведката е за вагон първа класа. След разобличението екоактивистката, все едно нищо не се е случило, съобщи, че действително е имала място в този вагон.\r\n\"Разбира се, че това не е проблемът и аз изобщо не писах за това. А препълнените влакове са отличителен знак, защото те показват, че търсенето на този транспорт е голямо\", добави тя.    Както е известно, Грета Тунберг не пътува по въздух, защото смята, че \"самолетите са вредни за климата\". ", "date": "2019.12.16", "title": "Разобличиха Грета Тунберг - пътувала с първа класа (СНИМКА)"}
{"url": "https://www.actualno.com/cite/tezi-koito-mnogo-govorjat-obiknoveno-ne-svyrshvat-dobre-news_1416090.html", "text": "       Това каза бившият министър на икономиката и енергетиката Румен Овчаров пред bTV в коментар за гласуването на депутати от БСП за избора на председател на .      По думите му няма разцепление в левицата, но битката със задкулисието в БСП съвсем не е завършила.   \"Очевидно в групата имаше хора, които твърдо заявиха желанието си да подкрепят Сотир Цацаров – нещо, което политически очевидно не се приемаше от ръководството\", коментира по повод гласуването Румен Овчаров.\r\n\"Партийната повеля е била да не се подкрепи Сотир Цацаров, но именно поради задкулисие се гласували по друг начин. Част от тях са т. нар. Пловдивска група. Очевидно това са хора, свързани с опозицията в БСП\", уточни той.  Опозиция само на принципа дайте да я свалим тази, защото не ни харесва или защото се бори срещу Истанбулската конвенция, не е сериозна, каза той по повод на критиките към Корнелия Нинова. По думите му в тази опозиция няма алтернативна политика, за която да се спори.\r\n\"Не мисля, че има разцепление в партията, в БСП ще има наистина вътрешно партиен избор, нещо което никога не е правено. Аз имам сериозни надежди, че това ще даде допълнителен импулс на партията в навечерието на парламентарните избори\", посочи Румен Овчаров.    ", "date": "2019.12.16", "title": "Тези, които много говорят обикновено не свършват добре"}
{"url": "https://www.actualno.com/interest/moje-li-njakoj-po-umen-da-e-jivjal-predi-nas-na-zemjata-news_1416072.html", "text": "      Обичаме да мислим, че сме изключение: интелигентен живот, който е развил изключително сложна индустриализирана цивилизация, за разлика от всичко досега. Но дали всъщност бихме разбрали, ако преди милиони години някои други форми на живот са създали огромни градове, променили са пейзажа и са създали своя собствена цивилизация? Какво би останало от тях, което можем да открием сега ?      Това е мисловният експеримент, който директорът на Института за космически изследвания на НАСА Гевин Шмид и професорът по физика и астрономия в Университета в Рочестър Адам Франк изследват. Те искат да разберат дали някакви доказателства за изключително напреднала цивилизация биха могли да се запазят десетки милиони години в бъдещето и, ако е така, под каква форма може да бъдат. Резултатите от проучването им са публикувани в International Journal of Astrobiology.   „Гевин и аз не видяхме доказателства за друга индустриална цивилизация“, казва Франк. Тъй като не са открили никаква цивилизация преди човека, те разглеждат какво влияние оказваме ние като вид на планетата и колко дълго тези въздействия могат да бъдат открити в бъдещето. „Тези въпроси ни карат да мислим за бъдещето и миналото по много по-различен начин, включително как всяка цивилизация в планетарен мащаб може да се издига и пада.“\r\nВъпреки че имаме много доказателства за минали цивилизации под формата на статуи и отломки, които датират най-много няколко хиляди години назад, нещата стават далеч по-непрозрачни, когато часовникът се върне с няколко милиона или стотици милиони години, предаде БГНЕС.  Наричайки това „Хипотезата на Силуриан“, двамата учени спекулират какво би останало, ако една живее около 100 000 години преди около 60 милиона години. Това може да звучи отдавна, но в историята на Земята е просто минута. Шансът за вкаменелости обаче би бил рядък, така че какво друго да търсим?\r\nКато вид, ние в момента оставяме всякакви следи, които ще бъдат открити след 100 милиона години. Хранейки 7 милиарда души, ние напълно променихме азотния цикъл, като голяма част от него сега се намира в утайката на дъното на океана и върховете на планините. От друга страна, редките елементи, които някога са били заровени дълбоко, сега плават свободно на повърхността, тъй като ние развиваме все по-сложна технология.   Не е необходимо дори да се споменават промените във въглеродния цикъл от изгарянето на толкова изкопаеми горива или милионите тонове пластмаса, които се изхвърлят. Някои дори предполагат, че цялата пластмаса, която произвеждаме, образува нов вид скала и всички тези промени ще бъдат открити далеч в бъдещето.    Всичко това очевидно е хипотетично засега, но има важен момент. Това са тези улики, които бихме могли да използваме, за да търсим по-ранни напреднали цивилизации на други планети.\r\n„Ние знаем, че ранният Марс и може би ранната Венера са били по-обитаеми от сега, и вероятно един ден ще пробием и геоложките утайки“, казва Гавин Шмид. „Това ни помага да мислим за това, което трябва да търсим.“ ", "date": "2019.12.16", "title": "Може ли някой по-умен да е живял преди нас на Земята? "}
{"url": "https://www.actualno.com/healthy/sled-tragedijata-s-trigodishno-dete-v-pediatrijata-dyrjavata-izglejda-oshte-ne-vzema-merki-za-organizacijata-news_1416083.html", "text": "      За огромно съжаление има болести, които не се поддават на лечение. Какво би се случило, ако 3-годишния Александър беше прегледан при първото идване в Педиатрията (детска болница „Проф. д-р Иван Митев“)? Според д-р Елена Георгиева, чието име нашумя като лекарят, прегледал Алекс в Педиатрията и на чиято глава се стовариха обвинения в немарливост, нищо чудно лекарската препоръка да е била същата като от болница \"Лозенец\" – домашно лечение.      Д-р Георгиева уточни, че Педиатрията не разполага с консултативен кабинет, а само с кабинет за спешен преглед. Тя уточни, че починалият Алекс е бил пратен в \"Пирогов\" с идеята да продължи лечението му, след като е бил стабилизиран. И беше категорична пред Нова телевизия: \"Абсолютно нищо повече не можеше да се направи\".   Слава Богу, рядко се случва – двустранна хеморагична пневмония, с кръвоизливи в надбъбречните жлези, заяви Георгиева и добави, че в България има по 4-5 такива случая годишно – и деца, и възрастни.\r\nСпоред лекарката, съдбата на Алекс може да послужи за урок и да се случат по-добри неща в системата. \"Трябва да се знае, че първият лекар, който може да помогне, е личният лекар. Друг е въпросът, че малко лични лекари имат педиатричен опит\", подчерта Георгиева и призна, че има недоверие между личните лекари и пациентите що се отнася до деца, защото няма в поликлиниките педиатри и съответно се товарят болници като Педиатрията дори и за по-дребни неща.  Ако Педиатрията получи статут на болница, която се подпомага директно от министерството, проблемът ще бъде решен, защото тя се финансира от клиничните пътеки, които са недофинансирани, смята д-р Георгиева. Тя вярва, че Педиатрията може да стане ядро за лелеяната нова детска болница и въобще за детското ни здравеопазване. \"Резултатите до този момент показват, че не сме чути\", каза още лекарката, която попита и какъв сега е проблемът да се дават консултации по Skype – практика, отдавна позната в чужбина.\r\nВ България повече от 120-130 болници не трябват, а има над 300, каза проф. Генчо Начев пред БНТ. Той директно добави, че има болници, които лъжат документално, за да вземат пари от клинични пътеки.   \"За съжаление този нещастен случай доведе до това, че неоснователно бяха уволнени колеги. Екипите, които се бориха за живота на това дете неоснователно бяха наранени - Д-р Елена Георгиева. Стигна се до там, че специалността \"Педиатрия\" да получи допълнителен отлив. Стигна се до там уважавани лекари да бъдат опетнени\", добави председателят на БЛС д-р . Никой от тях не отива с мисълта да увреди някое дете и добави, че често лечебното заведение задлъжнява, тъй като има случаи, в които деца се лекуват с месеци докато се установи от какво точно страдат, подчерта д-р Иван Маджаров, председател на Българския лекарски съюз.    Какво е официалното заключение за смъртта на Алекс - припомнете си в ! ", "date": "2019.12.16", "title": "След трагедията с тригодишно дете в Педиатрията - държавата изглежда още не взема мерки за организацията"}
{"url": "https://www.actualno.com/healthy/roditelite-na-pochinalija-aleks-tvyrdjat-che-epikrizata-mu-e-podpravena-news_1416086.html", "text": "      Родителите няма да спират да търсят истината, тъй като считат, че проверката, която се извърши, е компрометирана и опорочена, поради обстоятелството, че се базира на подправени документи. Това каза адвокатът на в София, което посети три различни болници преди смъртта си.      Адв. София Николова уточни, че епикризата, с която детето е изписано от Педиатрията, за да бъде прието в \"Пирогов\", няма подпис от анестезиолог. На този документ има два подписа, но те са идентични (под различни длъжности и имена).   Майката на починалия Алекс е поискала цялата медицинска документация. Тя е предоставена две седмици след смъртта на детето. Така в епикризата, получена от след молбата на майката, се виждат различия с епикризата, получена при изписването на детето и прехвърлянето му в \"Пирогов.\" По думите на адвоката на семейството втората епикриза е с печат \"Вярно с оригинала\", но с различно съдържание от първата. В тази втора епикриза са изписани диагнозите: двустранна пневмония, сепсис и дихателна недостатъчност. Допълнени са и медикаменти, които не са отбелязани, че са поставени в първата епикриза. Диагнозата от първата епикриза е остър ларинготрахеит, а в проверката не се споменава нищо за тази диагноза.\r\nПо думите на адвокат Николова това разминаване говори, че е налице някакво съмнение или неистина, която се опитва да се прикрие от всички и да се избегне на съответни лица, които не са реагирали адекватно. Тя допълни, че има разминаване и на часовете в прием и преглед на детето.  Детето е прието в 20 часа в \"Пирогов\", а родителите са завели детето в Педиатрията в 9 часа сутринта. Това са 12 часа, като в по-голямата част от тях не му е оказана медицинска помощ, допълни още адв. Николова пред bTV.\r\n\"Тече разследване и в него тепърва ще се установява истината. Голямо съмнение буди подправянето на епикризата. Налице са много противоречия, има различна диагноза в документите, издадени от болница \"Лозенец\". В нея е описано, че детето е с т.нар. \"мек корем\", а според родителите не е извършван такъв преглед. Детето е изпратено вкъщи в състояние, което не позволява това. Чекирането в Педиатрията показва, че Алекс е приет в 14 часа, но в 15 часа той е бил на легло, без да е интубиран и без да са му давани лекарства.\", обясни още адв. София Николова.   Вижте какво каза д-р Елена Георгиева в      ", "date": "2019.12.16", "title": "Родителите на починалия Алекс твърдят, че епикризата му е подправена"}
{"url": "https://www.actualno.com/chronicles/roden-e-ludvig-van-bethoven-news_1416024.html", "text": "      В повечето източници се посочва за рождена дата 16 декември 1770 г., като се има предвид, че е бил кръстен на 17 декември 1770 г. в град Бон. Семейството на дядо му – Лудвиг (или Лодевик) ван Бетховен, е с фламандски и холандски произход. Лудвиг ван Бетховен-дядо е роден в град Мехелен, но семейството му се премества в Бон. Впоследствие той става капелмайстор на курфюрста Клеменс Август в Бон, а единственият му син Йохан – певец (тенор) в ерцхерцог-архиепископската капела в Бон. През 1767 година Йохан ван Бетховен се запознава по време на пътуване с Мария Магдалена Кеверих, дъщеря на придворен пивовар и готвач, която в края на същата година става и съпруга на Йохан. През 1769 г. в началото на месец април на двамата съпрузи се ражда син, когото кръщават Лудвиг Мария, но за съжаление момченцето живее едва няколко дни. На 16 декември 1770 Мария Магдалена отново ражда син, на когото също дават името Лудвиг като почит към бащата на Йохан. След време именно това дете ще се превърне във великия композитор Лудвиг ван Бетховен. Мария Магдалена ражда общо 7 деца, 4 от които умират в ранна детска възраст, а Лудвиг е най-възрастният от трите оцелели момчета.      Необикновеният музикален талант на Бетховен се проявява още в ранно детство. Баща му (човек с подчертана склонност към алкохола) започва да се грижи за неговото развитие по насилствен и безсистемен начин. Йохан ван Бетховен преподава на сина си пиано, солфеж и го запознава с основните принципи на контрапункта и хармонията. Въпреки това уроците на Йохан представляват истинско мъчение за малкия Лудвиг. Всяка вечер баща му и негов колега на име Пфайфер се прибират пияни вкъщи, изваждат насила детето от леглото и го карат да свири, като при всяка грешка го обиждат и удрят с пръчка. Впоследствие тези събития ще окажат голямо влияние върху характера на композитора, придавайки му склонност към усамотение и размисъл. Междувременно шестгодишният Лудвиг започва да посещава общообразователно училище, но покрай страничните му занимания не му остава време за учене и отсъства често, поради което скоро бива преместен в друго училище. През петте години, когато все още ходи на училище, заради чести отсъствия и изоставане с учебния материал Лудвиг се оказва принуден да смени три училища, като през 1781 г. напуска училище окончателно, за да има повече време за заниманията си с музика и за да работи като помощник-органист. На 26 март 1778 г. в Кьолн осемгодишният Лудвиг изнася първия си концерт пред публика. Баща му, в желанието си да го представи като новия Моцарт, обявява, че е шестгодишен. Поради това Бетховен винаги се е смятал за по-млад от действителните си години. Дори когато значително по-късно той вижда кръщелното си свидетелство, отказва да повярва и го приписва на родения една година по-рано и починал като дете негов брат Лудвиг Мария.   В началото успехите на Бетховен като композитор са свързани с кариерата му на виртуозен пианист. Само през първите 10 години във Виена той създава 20 от своите 32 клавирни сонати, между които Соната за пиано № 8 до минор, оп. 13 („Патетическа“) (Grande Sonate pathétique op. 13 in c-Moll) и двете сонати оп.27, от която втората е известна като лунната соната. При всичко това импровизациите на пианото са важен източник на вдъхновение за Бетховен като композитор.\r\nНа 29 март 1795 г. Бетховен се представя за първи път пред виенската общественост като пианист и композитор със своя концерт за пиано B-Dur op. 19. През 1798 г. той предприема едно концертно пътуване към Прага, Дрезден и Берлин, което се превръща в голям негов успех включително и финансов. Това турне, което е по инициатива на Лихновски следва пътя на пътуването, което князът прави с Моцарт през 1789 г.   Проблеми със слуха Освен от прогресивна загуба на слуха композиторът страда и от остра форма на тинитус. Напуска Виена и от 1802 година заживява в Хайлигенщат (днес вече част от Виена). Глухотата му пречи да общува, затова Бетховен или чете по устните на хората, или ги кара да пишат на хартия, но никога не отговаря на глас, защото не е искал другите да разберат, че слухът му е увреден. Пише Хайлигенщатско завещание – писмо до братята си Карл и Йохан, за да им съобщи, че слухът му се влошава и да им завещае инструментите си. „С радост очаквам смъртта“, пише Бетховен.   От 1812 г животът на Бетховен започва да се влошава видимо. Наред с проблемите в личния му живот започват проблеми с доходите му, както и влошаване на състоянието на слуха му до пълната му загуба. От 1813 г. Бетховен започва да използва слухова тръба за да комуникира със своята среда. Слуховите тръби са изработени от Йохан Мелцел (Johann Nepomuk Mälzel), който е и изобретателят на метронома, специално за Бетховен. От 1818 г. е доказва и използването на така наречените разговорни тетрадки, при което неговите събеседници записват това, което искат да му кажат, както и записки на самият Бетховен. Поради напредналата загуба на слуха той не може да се проявява повече като пианист.    На 15 ноември 1815 г. умира брат му Каспар Карл и оставя деветгодишен син. Бетховен започва една продължителна съдебна битка за правото да се грижи за племенника си.\r\nЕдновременно с личната криза на Бетховен се променя и стила му на композиране. От 1813 до 1814 г. той се занимава основно с композирането на Wellingtons Sieg, както и една основна промяна, като заглавието на операта се променя от Леоноре на Фиделио. През следващите години се връща към сонатите за пиано. Създава сонатите оп. 90 (1814), оп. 101 (1815–1817) и op. 106 (1817–1818). Едновременно създава и две сонати за чело оп.102 (1815) и други.\r\nСлед повече от десетгодишна пауза Бетховен отново се обръща към симфониите и създава своята симфония № 9. През 1824 г. той я завършва. Последната част с хоровото изпълнение на Одата на радостта на Шилер е изключително популярна. Първата премиера на деветата симфония е представена на 7 май 1824 г. заедно с части на тържествената меса на Бетховен и е посрещната въодушевено от публиката. При премиерата по свое желание Бетховен стои до диригентския пулт за подкрепа и даване на темпото, но на оркестъра е дадено указание да не се съобразява с него, а с Михаел Умлауф, който е асистент диригент. Още при месата публиката започва да аплодира бурно. При завършването на симфонията Бетховен не се обръща да приеме овациите на публиката и тогава Каролина Унгер (алт), която участва в изпълнението на одата на радостта, внимателно го обръща към публиката. По това време Бетховен е напълно глух. През 1985 г. част от „Одата на радостта“ е приета за официален химн на Европейския съюз. Химнът е израз на идеалите на обединена Европа: свобода, мир и солидарност.   Малко преди смъртта си Бетховен работи върху своята 10-та симфония, която не завършва. Има много скици и бележки от първата част на тази симфония. Бари Купър е обработил тези скици в една първа част. Има и записки за една трета част от 1825 г. ", "date": "2019.12.16", "title": "Роден е Лудвиг ван Бетховен"}
{"url": "https://www.actualno.com/society/variant-za-nova-bojna-mashina-za-armijata-ni-modernite-oryjija-na-rafael-snimki-i-video-news_1416057.html", "text": "      Технологиите и иновациите играят основна роля в съвременните военни конфликти. Армиите вече са високотехнологични и функционират повече като Google, Microsoft и Amazon (чиито разработки често купуват или подобряват), отколкото като военните формирования от преди 2-3 века. Войните вече се печелят не с храбри и многобройни армии, а с модерни оръжия. Отбраната срещу агресивни противници също се гарантира с такива.      Военната индустрия разработва умни оръжейни системи, които използват изкуствен интелект и следят и анализират поведението на врага. Все по-често говорим за киберзаплахи, безпилотни дронове, а вече сме свикнали с дистанционно управляваните крилати, балистични, та дори и хиперзвукови ракети. На фона на несигурните геополитически реалности, България най-после започна дълго отлаганото превъоръжаване на българската армия. След като си поръчахме американски изтребители F-16, дойде време да помислим за пехотата. Планът е да се купят 150 бронирани машини за 1.46 млрд. лв. – 90 бойни и 60 спомагателни в близките няколко месеца.  Потенциалните доставчици са 4 чуждестранни компании, от които ще бъдат избрани две, чиято военна техника ще бъдат тествана, за да бъде определен победителят. Сред кандидатите е и американският оръжеен гигант General Dynamics, който си партнира с израелската държавна компания Rafael Advanced Defense Systems. Двете компании смятат, че могат да отговорят на всички изисквания в обществената поръчка за бойните машини.      Израелско-американското дуо ни предлага леки и по-тежки бронирани машини, оборудвани с бойни куполи и ракетни системи от последно поколение. Въоръжението им е от 30-милиметрови оръдия Samson и 7.62-милиметрова картечница, както и \"умни\" противотанкови ракети Spike, известни като \"убиец на танкове\". Снабдени с такива ракети, дори по-леките бойни машини (военните джипове) могат да унищожават вражески танкове (или бункери) от няколко километра разстояние, без да имат визуален контакт с тях. Благодарение на електрооптичното си насочване, ракетите Spike са толкова модерни, че могат да променят посоката и целта си в движение, така че да поразят най-приоритетната вражеска цел.  Те са снабдени с двойна бойна глава, която им позволява да проникват в сгради или бронирани машини (пробиват 20 см подсилен бетон) и едва тогава да се активира (т.е. взриви) основната им бойна глава. Ракетите са супер прецизни - поразяват цели с точност до 1 метър.   Spike имат различни разновидности, в зависимост от размера и далекобойността си – от малки ракети, които се носят ръчно или се монтират върху джипове до крилати ракети, разположени на хеликоптери и кораби, които летят на десетки километри. Caмитe paĸeти обаче нe ca чacт oт тъpгa, a щe тpябвa дa бъдaт пopъчвaни дoпълнитeлнo. Куполите са напълно автоматични, за да се избегне всякакъв риск за евентуалния им оператор, който вместо в тях, стои зад дебелата броня на бойната машина и ги управлява дистанционно. Освен по-сигурен, автоматичният купол е много по-лек, маневрен и лесен за управление от класическия, в който стои човек.  Компанията разполага и с една от най-добрите интегрирани информационни системи, наречена BNET, която осигурява връзка и видимост на всеки от участниците във военната операция и гарантира успешно поразяване на вражеските цели.  Израелската корпорация, която стои зад световноизвестната ПВО система \"Железен купол\", е готова да инвестира в България, да си сътрудничи с наши компании в изграждането на производствени мощности у нас. В тях ще се монтират и настройват ракетни установки, артилерийско и стрелково въоръжение в куполи на бойни машини. Местните партньори са държавната \"Терем\", както и частните \"Оптикоелектрон\" и \"Санел\". \"Производствената част е въпрос на трансфер на производствени способности. Не е просто вземане, прехвърляне и инсталиране в България. Това е строеж на сгради, обучение на техници и инженери и превръщането им в партньори\", каза пред журналисти о.з. бригаден генерал Майкъл Лъри, който отговаря за наземните технологии на Rafael.\r\nРакети и бойни куполи могат да се произвеждат през втората година от индустриалното сътрудничество у нас, тъй като първите 12 месеца са нужни за изграждане на инфраструктурата и обучение на необходимия персонал в България. Сделката е дългосрочна – оръжейната система ще може да се използва поне 20 години, като в договора е включена и поддръжката. \"По-голямата част от поддръжката ще се извършва в България от местна компания, само определени елементи ще е нужно да се изпращат до Израел\", обясни пред ген. Лъри.\r\nRafael вече има заводи и партньори в 25 държави по цял свят, а в Европа те са във Великобритания, Испания, Германия, Чехия и Румъния. Компанията гледа на ЕС, част от който е и България, като важен потенциален пазар за продукцията ѝ. \"Целта ни е дългосрочно стратегическо партньорство и индустриално сътрудничество с местни компании, тъй като процесът е дълъг и обикновено е свързан с повече от един проект, продукт или сделка. Започваме да работим в някоя държава с идеята да останем за дълго.\r\nАко оръжейните системи имат нужда от допълнителна модернизация в бъдеще, това също ще е част от индустриалното сътрудничество\", обясни о.з. ген. Йоав Хар-Евен, който е президент на военната корпорация. ", "date": "2019.12.16", "title": "Вариант за нова бойна машина за армията ни: модерните оръжия на Rafael (СНИМКИ И ВИДЕО)"}
{"url": "https://www.actualno.com/asenovgrad/igra-pokazva-kak-deteto-da-izbere-naj-podhodjashtata-kniga-snimki-news_1416046.html", "text": "       Чрез кастинг за книги малки асеновградчани се научиха как да подбират най-подходящите за себе си четива. Играта се проведе в две училища в община Асеновград по повод \"Седмица на грамотността\". Задачата на децата бе да проведат кастинг, като приложат различни критерии. На учениците бяха предложени пет произведения.          В първия кръг се проведе гласуване за най-доброто заглавие, като книгата с най-малко гласове отпада. Във втория етап децата избираха творбата по външен вид, корица и оформление. Третият кръг бе още по-сложен, защото от останалите в играта книги бе нужно да се подбере тази, на която първото изречение е най-впечатляващо.   Накрая останаха две книги и тук задачата на учениците бе да гласуват за най-добра анотация. Преди това, се запознаха със значението на думата и разбраха, че тя играе най-важната роля при избора на произведения от всеки отделен човек. Подрастващите научиха, че съдържанието на анотацията разказва накратко за творбата и най-силно може да привлече вниманието на читателя, в сравнение с останалите критерии - корица, заглавие и първо изречение.    В края на заниманието бе проведено и верижно на книгата, спечелила кастинга. \"Седмицата на грамотността\" е национална кампания, като в нея се включиха асеновградското ОУ \"Ангел Кънчев\" и ОУ \"Проф. д-р Асен Златаров\" в село Боянци. Идеята за провеждане на играта с децата е на Градска библиотека \"Паисий Хилендарски\" в Асеновград. А целта е да се мотивира желанието и любовта към четенето у подрастващото поколение.     ", "date": "2019.12.16", "title": "Игра показва как детето да избере най-подходящата книга (СНИМКИ)"}
{"url": "https://www.actualno.com/america/loshoto-vreme-v-sasht-veche-vze-choveshki-jertvi-news_1416076.html", "text": "      Шестима души в два щата са загинали при произшествия, предизвикани от лошото време, предаде БГНЕС.      Зимна буря, обхванала средната част на САЩ от неделя, създаде опасни условия за шофьорите, като на някои места движението беше парализирано заради десетки катастрофи.   Бурята обхвана район от Скалистите планини до Средния Запад, съобщи Националната метеорологична служба на САЩ. Очаква се фронтът да удари Източното крайбрежие днес, информира телевизия NBC.\r\nОколо 13 милиона души от Колорадо до Кънектикът са предупредени за опасно време, тъй като фронтът може да засегне до 39 милиона души в 16 щата.   ", "date": "2019.12.16", "title": "Лошото време в САЩ вече взе човешки жертви"}
{"url": "https://www.actualno.com/society/novini-ili-novini-kartinata-na-pechata-za-16-dekemvri-news_1416018.html", "text": "               са заплашени с до 12 г. затвор заради водната криза в Перник, пише вестникът. Тежкият режим на водата, който изкара жителите на Перник на протести, е следствие на безхаберието на двама министри - на околната среда и водите и на регионалното развитие. Това установи Районната прокуратура в Перник и препрати преписката на Специализираната прокуратурата, която е компетентна да разследва престъпленията по служба на хората на висши ръководни длъжности. Постановлението, с което \"Сега\" разполага, е от 10 декември. В него министрите, виновни за кризата, не са посочени поименно, но е намесено името на Лиляна Павлова.   Големите компании заедно с гражданите и бизнесът в София плащат 68% от всички данъци в страната, пише медията, като се позовава на данни от отчет на НАП за дейността ѝ. Общият размер на приходите, събрани от НАП за година е над 21 млрд. лв., което е ръст с 1,846 млрд. лв. (9,6%). 35% от тези данъци са събрани от Териториалната дирекция на НАП в София. А 33% са осигурени от ТД „Големи данъкоплатци и осигурители”. Тази дирекция на НАП обслужва големите фирми с приходи над 3 млн. лв. или възстановен ДДС над 2 млн. лв., както и всички банки, застрахователи, пенсионни фондове и здравноосигурителни дружества. Повечето от тези компании също са регистрирани в София. Ежедневникът се спира на важна геополитическа тема, като информира търговското споразумение между Пекин и САЩ е напълно готово. Това заяви пред телевизия Си Би Ес (CBS) постоянният търговски представител на САЩ Робърт Лайтхайзър, цитиран от Ройтерс. Търговското споразумение е забележително, въпреки че не решава всички проблеми из основи, посочи търговският представител, цитиран от Франс прес. По думите му в документа не става въпрос само за селско стопанство, но има и елементи за защита на интелектуалната собственост, за технологиите, валутите, финансовите услуги.     КАТ в масова акция за джигити след инцидентите с деца, пише вестникът. От Пътна полиция провеждат засилени проверки за джигити след зачестилите инциденти с деца. В рамките на акцията коли на КАТ са на всички по-ключови пътни артерии и кръстовища, като са с включени сигнални сини лампи. Масираните проверки стартираха от нощта на събота срещу неделя, като през уикенда стана ясно, че разпореждането за тях е дошло лично от главния секретар на МВР Ивайло Иванов. ", "date": "2019.12.16", "title": "Новини или Novini – картината на печата за 16 декември"}
{"url": "https://www.actualno.com/society/bylgarija-e-v-cheloto-na-evropa-po-razhodi-za-hrana-alkohol-i-cigari-news_1416092.html", "text": "      Експерти на агенция РИА Новости от подразделението РИА Рейтинг подготвиха сравнителен списък на 40 европейски държави за дела на , предава БГНЕС. Изчисленията са по данни на националните статистически служби. При съставянето специалистите са анализирали бюджетите на домакинствата. Разходите за препитание, включително безалкохолните напитки, са показани за средностатистическо семейство според резултатите от 2018-а.      \"Най-малък дял от разходите за храна е регистриран сред жителите на Люксембург, най-голям е сред жителите на Украйна. Русия заема 31 място\", се казва в съобщението. Руският показател намалява с един процент в сравнение с предходната година. Руснаците харчат 30,2% от бюджета си за хранителни стоки.   Люксембургците отделят само 8,4% от разходите си за храна. Делът на разходите за храна сред жителите на Холандия и Великобритания е 10,6% за всяка, Ирландия - 11,5%, Финландия - 11,7%.\r\nВ края на класацията освен Украйна са разположени Казахстан (47,6%), Молдова (43,8%), Северна Македония (37,8%), (36,5%), Беларус (36,3%), Сърбия (34,3%), Румъния (33,3%) и Литва (31,5%). Малко по-малко, отколкото в Русия, харчат за храна в Черна гора (29,7%) и Хърватия (28,2%). в Румъния хранителните продукти представляват една трета от разходите на гражданите, а в Украйна – половината.  В допълнение експертите от РИА Рейтинг изследваха колко от бюджета си жителите отделят за . \"Люксембург, Португалия, Кипър и Молдова имат най-нисък дял на разходите за тези стоки. В изброените страни жителите харчат не повече от 1,6% от потребителските си разходи за алкохол и тютюн. Румъния има най-висок дял на \"лошите навици\"(8,2%), България (5%) и Сърбия (4,9%)“, се казва в съобщението.\r\nСпоред този показател Русия заема 25-то място (3 процента). Същият показател е и в Беларус, а приблизително една и съща сума изразходват за лоши навици в Хърватия, Чехия и Холандия (2,9%) и Словакия (3,1%).   Оценени са и разходите на европейците за кафенета, ресторанти и хотели. Най-високите разходи са в Швейцария (11%), следвана от Гърция (10,8%) и Испания (9,9%). Най-ниските разходи са за жителите на Румъния и Молдова (1,9% всеки), както и в Беларус (2,8%), Украйна и Хърватия (2,9% всяка). В Русия - 3,5%.    И накрая експертите от РИА Рейтинг проучиха колко хората от различните страни харчат за свободно време и култура. \"Лидерите тук са икономически проспериращите западноевропейски страни - Швеция (18,7%), Великобритания (13%) и Австрия (11,5%). Освен това при първите две държави дяла в разходите за свободното време и културата дори надвишават дела на разходите за храна\", се казва в проучването.\r\nДелът на разходите за култура и свободно време в Русия е 7,7%. Жителите на Молдова харчат най-малко за дейности от този вид (1,5%), малко повече в Северна Македония и Казахстан (1,8%). ", "date": "2019.12.16", "title": "България е в челото на Европа по разходи за храна, алкохол и цигари "}
{"url": "https://www.actualno.com/healthy/protestirashti-medici-izkaraha-noshtta-pred-ministerskija-syvet-i-iskat-sreshta-s-borisov-news_1416087.html", "text": "      Обединените в Синдикат на българските медицински специалисти медици нощуваха пред Министерски съвет на палатки с искане да бъдат приети от министър-председателя Бойко Борисов, предаде БГНЕС.      Участниците в започналия вчера (15 декември) протест на медицински специалисти с искане за реформи и по-достойни възнаграждения са изпълнили заканата си и са пренощували в палатките, разпънати пред Министерския съвет. Това съобщи за БНР медицинската сестра Мая Илиева, лидер на наскоро създадения Синдикат на медицинските специалисти. По думите ѝ цяла нощ са останали около 15 души.   Желанието на протестиращите медици е да бъдат приети днес от министър-председателя Бойко Борисов.\r\n\"И ще стоим тук, докато г-н Борисов ни приеме. Дано да има смелостта да се срещне с едни врякащи жени\", каза Мая Илиева в предаването \"Преди всички\" на БНР и предупреди, че са търпеливи и ще чакат.  \"Дано да успеем да се срещнем с г-н Борисов. Имаме една заложена точка в исканията си и това е КТД (колективен трудов договор) да бъде задължителен за всички. Това КТД наистина е договорка и работодателят е длъжен да договаря, но той не е длъжен да го подпише. Аз лично съм договаряла КТД 6 години, смених 3-ма директори и нито един от тях не го подписа. Ако КТД не стане задължителен, няма да има същия ефект, на който се залага. В България проблемите се решават еднолично, само когато той нареди, тогава нещата се случват. В останалите случаи се правят, че проблеми няма и хората, каквото и да правят, не ги забелязват\", коментира Илиева.\r\nТя бе категорична, че не само на здравния министър Кирил Ананиев, а на никого не вярват: \"До момента за 10 месеца нищо не се е променило. Дори това, което се говори - за договорки в НРД (Националния рамков договор), все още не е разписано\".   Илиева обясни, че в някои болници има увеличение на работните заплати на медицинските сестри, но това е за сметка на допълнителното материално стимулиране. Така, по думите ѝ, на някои места дори се получават по-ниски възнаграждения.    \"Нещата вече с главоломна сила се рушат. Няма какво да губим\", подчерта още Мая Илиева. ", "date": "2019.12.16", "title": "Протестиращи медици изкараха нощта пред Министерския съвет и искат среща с Борисов"}
{"url": "https://www.actualno.com/asia/sasht-opitva-da-smekchi-tona-s-turcija-zaradi-indjirlik-news_1416067.html", "text": "      Пентагона полага усилия за запазване на отношенията с Турция, на фона на изявленията на лидерите на страната за възможното затваряне на военната база \"Инжирлик\" и радарната станция \"Кючерик\", съобщи говорител на ведомството за РИА Новости.      По-рано турският президент Реджеп Ердоган заплаши, че Анкара може да затвори \"Инджирлик\" и \"Кючерик\" в отговор на американските санкции срещу страната му.   \"Ние виждаме състоянието на нашите сили в Турция като символ на десетилетния ни ангажимент да работим и помагаме да защитим нашите съюзници в НАТО и стратегическия ни партньор на Турция. Министерството полага усилия да поддържа тези отношения, като същевременно насърчава Турция да води по-конструктивна политика по отношение на С-400 и в Сирия, както и в други аспекти, когато има разногласия “, казва източникът. Той отбеляза ролята на Турция в Афганистан, Косово и Ирак, допълва БГНЕС.\r\nБазата \"Инджирлик\" в провинция Адана в Южна Турция се използва от ВВС на САЩ. Американските военни поддържат и станция за ранно предупреждение срещу ракетно нападение, която е разположена в региона \"Кючерик\" в провинция Малатия в Югоизточна Турция и е част от системата за противоракетна отбрана на НАТО в Европа.  Доставките на най-новите руски системи за ПВО С-400, които предизвикаха криза в отношенията между Турция и САЩ, започнаха в средата на юли. Според Ердоган, C-400 ще бъде напълно действащ през април 2020 г. Вашингтон поиска отказ от сделката и настоя в замяна Турция да придобие системите за ПВО Patriot, заплашвайки да забави или дори да отмени продажбата на последния модел изтребители F-35 за Турция, както и да наложи санкции. Анкара отказа да направи отстъпки. ", "date": "2019.12.16", "title": "САЩ опитва да смекчи тона с Турция заради \"Инджирлик\""}
{"url": "https://www.actualno.com/asia/erdogan-syshto-zagovori-za-zakrivane-na-indjirlik-news_1416041.html", "text": "      Турският президент Реджеп Ердоган заяви, че Анкара може да закрие военната база \"Инджирлик\", ако САЩ продължат с налагането на санкции срещу Турция, предаде БГНЕС.      \"За двете страни е много важно САЩ да не предприемат стъпки, които ще бъде невъзможно да се коригират в нашите отношения. Разбира се, Турция ще даде отговор на всички санкции на САЩ. Ще седнем и ще решим. Ако е необходимо, ще затворим \"Инджирлик\" и \"Кючерик\", заяви Ердоган за телевизия A Haber.   Преди това турският външен министър Мевлют Чавушоглу в интервю, излъчено на 11 декември по телевизия A Haber, също предупреди, че и радарната станция \"Кюречик\".\r\nНа 11 декември Комитетът за външни отношения на Сената на САЩ одобри законопроект за налагане на санкции на Турция. Ако бъдат приети от Сената и подписани от президента на САЩ Доналд Тръмп, те могат да включват замразяване на активите на Турция, ограничаване на визите и ограничаване на достъпа до кредити.  До напрежението в отношенията между Анкара и Вашингтон се стигна заради закупуването от страна на Турция на руските системи за противовъздушна отбрана С-400, които ще влязат на въоръжение в страната до април 2020 година, въпреки възраженията на САЩ.\r\nДоставката на първата партида от системи за противовъздушна отбрана С-400, направени от Русия, започна през юли и приключи през октомври. Вашингтон се опасява, че оръжието е несъвместимо със стандартите за сигурност на НАТО и може да компрометира работата на американски изтребители F-35. Турция настоя, че ще продължи с доставките на С-400. Втората партида може да бъде доставена до края на следващата година.    ", "date": "2019.12.16", "title": "Ердоган също заговори за закриване на \"Инджирлик\""}
{"url": "https://www.actualno.com/asia/policijata-v-honkong-razprysna-protestirashtite-sys-sylzotvoren-gaz-news_1416055.html", "text": "      Жителите на Хонконг в неделя вечерта се събраха на митинг в района на Мон Кок, а полицията ги разпръсна със сълзотворен газ и лютив спрей, съобщи RTHK, предаде БГНЕС.      Протестиращите се събраха към 8 часа местно време. Хората пееха песни, някои показаха на полицаите \"сърца\". В отговор полицията задържа двама души. Това предизвика възмущението на множеството. Няколко часа по-късно полицията започна да разпръсква демонстрацията със сълзотворен газ.   Масови протести, провокирани от законопроекта за екстрадиция в посока \"Китай\", се провеждат в Хонконг от началото на юни. След мащабните протести властите в Хонконг направиха отстъпки и законопроектът беше изцяло оттеглен в началото на октомври. Въпреки това протестите не спряха, дори станаха по-ожесточени - защото вече търсят смяна на лвастта.\r\nЗа половин година в Хонконг се проведоха над 900 демонстрации, шествия и протести, по време на които бяха задържани над 5800 души, а срещу 932 протестиращи бяха повдигнати различни обвинения.   ", "date": "2019.12.16", "title": "Полицията в Хонконг разпръсна протестиращите със сълзотворен газ  "}
{"url": "https://www.actualno.com/koledenduh/5-idei-za-vkusna-koledna-zakuska-news_1413221.html", "text": "      Коледните празници несъмнено са най-вълшебното време от годината. Разбира се, освен радостта в очите на близките ни и прекараното време заедно, едно от най-важните неща за този период са вкусните лакомства. Изкусно подредените трапези, мирисът на канела и портокал сякаш ни връщат в детството. Днес ще ви дадем няколко предложения как може да зарадваме семейството в коледната сутрин, поднасяйки закуската стилно.       1. Топъл чай от ябълки и джинджифил Надали има нещо по-подходящо за коледната сутрин от топъл чай с джинджифил, щипка канела и сушени ябълки. Той ще възстанови жизнения ви тонус, зареждайки ви с пикантната енергия на джинджифила, а комбинацията с ароматна ябълка и деликатен вкус на канела ще възбуди сетивата ви. Разбира се, за да сгреете и душата на вашето семейство, а не само тялото, поднесете коледната напитка в сладурски чаши. 2. Домашни бонбони от кашу   Със сигурност имате останали ядки от Бъдни вечер. Страхотен начин да ги оползотворите е като направите вкусни и здравословни бонбони от кашу. Ще имате нужда от 100 грама кашу, накиснато за 4-5 часа, 3-4 с.л. разтопено кокосово масло, 1-2 с.л. годжи бери, 2 ч.л. Сироп от агаве и 1 ч. л. екстракт от ванилия. Всички продукти се слагат в блендер и се смилат до фино пюре. Сместа се разпределя в силиконови формички, които после трябва да стегнат в хладилника. Страхотен начин да поднесете бонбоните е в стъклен буркан, който ще ги запази и свежи за по-дълго!  3. Лека закуска с овесени ядки, банан и чиа     Разбира се, коледната закуска по традиция включва баница. Но няма нищо лошо в това, ако искате да изненадате семейството си с по-нетипична и по-лека алтернатива като овесени ядки, банан и чиа. Необходимите продукти са: 1 чаша овесени ядки, 2 супени лъжици чиа семена, 1 голям узрял банан, намачкан, 1/4 чаша скучани орехи, 1 чаша неподсладено бадемово мляко и малко мед за допълнителна сладост. Всичко се смесва и се оставя да престои няколко часа. За тази вкуснотия ви предлагаме да се „обзаведете“ с , които ще добавят още коледно настроение.  4. Домашните меденки на баба Наближи ли Коледа, има един аромат, който връща всички ни в детството – този на домашно изпечени меденки. За да материализирате този спомен в чуден десерт, ще имате нужда от 3 яйца, 1 1/2 чаена чаша захар, 1 1/2 чаена чаша олио, около 500 гр брашно, 2-3 пълни супени лъжици мед, 2 ванилии, 1 ч.л.канела и 1 ч.л. Сода за хляб.\r\nРазбийте яйцата с миксер, след което прибавете захарта, щипка сол и меда. Отново разбъркайте.В пресятото брашно добавете содата. На тънка струйка сипете олиото, след което яйчената смес и ванилията. По желание можете да сложите малко стафиди и начукани орехи. Омесете средно меко тесто, не трябва да полепва по пръстите. Разточете на дебелина около 0,5 см и изрежете с формичките, които имате.Печете меденките в предварително загрята на 170 градуса фурна върху хартия за печене. А когато са готови ги поставете върху . Гарантираме ви, че с тази рецепта ще съберете цялото семейство, а с помощта на ИКЕА ще я направите още по-празнична и специална.    5. Бисквитки с портокал и орехи Идеални както за закуска, така и за коледния следобед, когато гледате „Сам вкъщи“, тези бисквитки ще станат любими на цялото семейство. Продуктите, които ще ви трябват, са: 80 гр меко масло, 50-60 грама захар, 1 яйце, 100 грама брашно, 1 ч.л. Бакпулвер, 2 ч. л. еспресо на прах или нес кафе на прах, 120 гр орехи - смлени на едро или накълцани, 100 гр течен шоколад и кората на един портокал.\r\nЗагрейте фурната до 180 градуса. Разбийте на гладък крем маслото и захарта. Добавете яйцето и кафето и разбийте до пълното усвояване на кафето, особено ако сте избрали нес кафе.\r\nБакпулверът и брашното се пресяват и се добавят към маслената смес. Разбърква се добре. Добавете 40-50 гр от нарязаните орехи в тестото и разбъркайте.\r\nПоставете останалите орехи в купа. Вземайки от тестото с лъжичка, оформете с леко влажни ръце топчета, големи колкото лешник. Оваляйте в орехите. Поставете на 3-4 см едно от друго в тава, покрита с хартия за печене. Топчетата се разливат при печенето равномерно и се превръщат в плоски бисквити. Печете 10 минути в загрята фурна. Извадете, оставете да се охладят леко. Слепете две по две с шоколадовия крем. След това сервирайте на цялото семейство в поднос и чай.  ", "date": "2019.12.16", "title": "5 идеи за вкусна коледна закуска"}
{"url": "https://www.actualno.com/america/njama-iznenadi-v-otgovora-na-vyprosa-koi-sa-naj-moshtnite-dyrjavi-v-sveta-news_1416073.html", "text": "      Американското списание US News направи списък на \"най-мощните държави в света\", предаде БГНЕС.      На първо място са Съединените щати, следвани от Русия и Китай. При съставянето на списъка са взети под внимание критерии като данни за БВП, населението, както и показателят за БВП на глава от населението.   Според журналистите от медията, \"най-мощните държави в света постоянно доминират заглавията на новините, оказват голямо влияние на политическата сцена и играят ключова роля при формирането на глобални икономически модели\". ", "date": "2019.12.16", "title": "Няма изненади в отговора на въпроса кои са най-мощните държави в света"}
{"url": "https://www.actualno.com/society/prognoza-za-vremeto-16-dekemvri-ponedelnik-news_1416008.html", "text": "      Новата работна седмица започва с по-скоро пролетни, отколкото есенно-зимни температури и значителна доза слънце. Максималните температури ще бъдат между 10 и 15 градуса, на места видимостта ще бъде намалена. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология      Предколедната седмица ще е доста топла. През деня ще е предимно слънчево. По-ниски ще са температурите в местата с трайна мъгла. По Черноморието видимостта ще е намалена. Понеделникът обещава слънчево време в планините и температури над нулата.\r\nНад равнинната част от страната ще се образува ниска слоеста облачност или мъгла и видимостта ще е намалена. Временно подобрение на видимостта ще настъпва в следобедните часове. Над планинските райони през нощта ще бъде предимно ясно, а през деня – предимно слънчево. Максималните температури ще бъдат между 10° и 15°, по-ниски ще остават дневните температури в местата с трайна мъгла. Минималните температури ще бъдат между 0° и 5°. Атмосферното налягане е по-високо от средното за декември и още ще се повиши.   Над Черноморието преди обяд на места ще има мъгла или ниска слоеста облачност. След обяд ще настъпва разкъсване на облачността и подобрение на видимостта. Почти тихо. Максимални температури на въздуха: 13°-15°. Температурата на морската вода е 13°-15°. Вълнението на морето ще бъде 2-3 бала.  Над планините ще бъде предимно слънчево. Ще духа до умерен югозападен вятър. Максималната температура на височина 1200 метра около 11°, на 2000 метра – около 6°.\r\nИ през следващите дни над страната от югозапад ще продължи да се пренасят топли въздушни маси. По поречието на Дунав, в котловините и на места в Горнотракийската низина сутрин ще бъде с мъгли, ниска облачност и намалена видимост, които от ден в ден ще се задържат все по-дълго и ще обхващат повече райони; дневните температури там ще остават по-ниски, до 4°-8°.\r\nВ останалата част от страната ще бъде предимно слънчево, затоплянето ще продължи. Значително по-високи от обичайните ще бъдат температурите в Предбалкана, където дневните ще достигат 15°-18°. В четвъртък от запад температурите слабо ще се понижат. В низините ще остане мъгливо и с по-ниски температури.     ", "date": "2019.12.16", "title": "Прогноза за времето - 16 декември (понеделник)"}
{"url": "https://www.actualno.com/asia/sblysyci-izbuhnaha-v-bejrut-news_1416063.html", "text": "      Сблъсъци между силите за сигурност и протестиращи избухнаха в неделя през нощта близо до сградата на парламента в Бейрут, където в днес (16 декември) трябва да започнат консултациите за назначаване на нов министър-председател, предаде БГНЕС, позовавайки се на АФП.      Демонстрантите са нападнали полицията с бутилки с вода и запалителни бомби, като полицаите са използвали сълзотворен газ и водни оръдия, за да разпръснат протестиращите.   Все още остава неизвестно дали има пострадали.\r\nВ събота десетки демонстранти и полицаи бяха ранени и откарани в болница, тъй като полицейските сили трябваше да използват сълзотворен газ и гумени палки, за да се противопоставят на безредиците в центъра на Бейрут.  Политическата ситуация в Ливан е напрегната, тъй като масовите протести, предизвикани от задълбочаваща се икономическа криза принудиха правителството да се оттегли през октомври. Президентът Мишел Аун се опитва да състави ново правителство. ", "date": "2019.12.16", "title": "Сблъсъци избухнаха в Бейрут "}
{"url": "https://www.actualno.com/balkani/v-rumynija-shte-ima-rekordno-uvelichenie-na-pensiite-news_1416074.html", "text": "      Пенсиите в Румъния ще бъдат увеличени с темп, невиждан от 30 години насам. Увеличението е предвидено в бюджета на северните ни съседи за догодина, пише . Това става на фона на нарастващи опасения, че страната ще надхвърли  прага за бюджетния дефицит, определен от правилата на ЕС, и ще се  изправи пред риск за понижаване на кредитния рейтинг, коментира Reuters.      Увеличението е част от програмата на новото румънско правителство, водено от Лудовик Орбан и е наследство от предишния кабинет. Новото правителство обещава, че ще увеличи събираемостта на данъците и ще намали бюджетните разходи, за да спре увеличаването на дефицита.   Орбан обаче призна, че ситуацията е много трудна и наследството на предишния кабинет поставя на изпитание румънския държавен бюджет. джетът за 2020 г. не може да се справи с нови допълнителни разходи”.  Според румънски издания голямото пенсионно увеличение ще е за сметка на  орязването на други програми. Една от тях е програмата за финансиране на  местни проекти, критикувана от години, че разпределя пари по  политически признак.\r\nКабинетът уверява, че ще намали бюджетния дефицит от 4,4% до 3,6% от БВП през следващата година. Икономическите експерти обаче казват, че при такова увеличение на разходите за пенсии това няма да се случи.  Румънски медии припомнят, че миналата година пенсиите в северната ни съседка вече бяха повишени с 15%. В момента те са средно около 522 лева, а от септември догодина трябва да станат средно 733 лв. ", "date": "2019.12.16", "title": "В Румъния ще има рекордно увеличение на пенсиите"}
{"url": "https://www.actualno.com/books/asociacija-bylgarska-kniga-vrychi-nagradata-za-naj-dobyr-izdatelski-proekt-zlaten-lyv-za-2019-g-news_1416106.html", "text": "      По традиция по време на Софийския международен панаир на книгата организаторът на изложението Асоциация „Българска книга” връчи годишната награда за най-добър издателски проект „Златен лъв” в две категории.      „Златен лъв” за издателски проект с най-голяма обществена значимост и с широк медиен интерес се връчи от журналистическо жури в състав д-р Андрей Захариев, Гриша Атанасов, Светлана Дичева, Стефан Джамбазов и Петко Тодоров. Голямата награда, плакет „Златен лъв” 2019 то присъди на издателство „Егмонт” за юбилейните издания на романите за Хари Потър с художник г-н Любен Зидаров за майсторския и нетривиален подход към оформлението. В същата категория с грамоти бяха удостоени издателство „Книгомания” за поредицата „Любимцина публиката” и книгата „Идеи без граници, 30 интервюта със световни артисти” от Даниел Ненчев за представянето на забележителни български творци; издателство „ICU” за сборника „Истории от 90-те” за пресъздаване на атмосферата на 90-те чрез автентични истории на съвременници; издателство „Изток-Запад” за достолепното представяне на най-достолепния съвременен български литературовед проф. Никола Георгиев с тритомника, завършен с „Литературоведският Вавилон” (2019 г.).\r\nЖурналистическото жури реши да „удостои” с Антинаграда издателство „Византия” за „Под игото на съвременен български език” за профанирането на българската литературна класика.\r\nЛитературната награда „Златен лъв” в категорията за най-добър издателски проект се връчи от експертно жури  в състав проф. Кирил Гогов, проф. Андреана Ефтимова, проф. Милена Кирова, Федя Филкова и Веселина Райжекова. Отличието се присъжда за книга или поредица от книги с оригинален замисъл или с приносен характер за българската култура, които се отличават с висока стойност на текста като съдържание и стил, принос към образованието и науката, добър превод, оригинален дизайн, илюстрации и добро полиграфическо изпълнение. За тази награда издателствата номинират свои издания, а експертно жури, съставено от специалисти в книжния сектор, избира победителя. От общо единадесетте издателства, които отправиха своите предложения, журито номинира пет издания, които получиха грамоти. Това са „Лора, Яворов и аз. Спомени“ на издателство „Библиотека България“ за оригинален дизайнерски проект и за въвеждане в съвременна употреба на непубликуван в неговата цялост архивен материал; „Поезия“ от Пиер дьо Ронсар на издателство „Колибри” за издателски проект, който комбинира достойнства на превода, дизайна, типографията и полиграфическото изпълнение; „Розата на Балканите“ от Иван Илчев на издателство „Колибри” за оригинален авторски принос към популярното представяне на българската история; „Личният бележник (джобното тефтерче) на Васил Левски“ на издателства „Изток-Запад” за издание на уникален възрожденски документ, придружен от компетентен и подробен научен апарат.  Голямата награда „Златен лъв” 2019 експертното жури присъди на издателство „Ентусиаст“ и Фондация „Културни перспективи“ за „Непозанатото дете“ от Е.Т.А. Хофман.\r\nЧестито на всички отличени с наградата „Златен лъв” тази година!\r\n47-ото издание на Софийския международен панаир на книгата във Фейсбук:     Рекламно видео на Софийския международен панаир на книгата: 7-ото издание на Софийския международен литературен фестивал във Фейсбук:     ", "date": "2019.12.16", "title": "Асоциация \"Българска книга\" връчи наградата за най-добър издателски проект \"Златен лъв\" за 2019 г."}
{"url": "https://www.actualno.com/asia/v-sirija-otvarjat-pyrvijat-zavod-za-lekarstva-sreshtu-rak-news_1416104.html", "text": "      Първият завод за производство на в Сирия и в арабските страни ще започне работа през 2020 г. и ще задоволи 70% от нуждите на страната, а в бъдеще ще изнася продукти, заяви ръководителят на компанията Маджет ал-Мсути. Това предаде РИА Новости, цитирана от БГНЕС.      Фабриката „Марин Фарма“, разположена в близост до Дамаск, има три производствени линии: инжектиране, лиофилизирани (замразени и вакуумирани) ваксини и таблетки.   „В близко бъдеще ще започнем производството на инжекции. Получихме разрешение от Министерството на здравеопазването и очакваме да започне производството в началото на следващата година, продуктите ще се продават на пазара“, каза ал-Мсути.\r\nСпоред неговите думи, сградата на фабриката е построена изключително от сирийските сили. В завода има няколко отдела, включително администрация на производството, лаборатории, отдел за контрол на качеството, инженерен отдел - във всички тези отдели работят само сирийци.  Той отбеляза, че всички суровини за се внасят. \"Ние внасяме суровини от различни страни съгласно концесионното споразумение... от САЩ, Китай, други страни\", обясни ал-Мсути.\r\n\"Със започването на производството очакваме да покрием около 70% от нуждите на Сирия от . Сега, както знаете, тези лекарства се внасят от чужбина\", каза Ал-Мсути.   „След като напълно задоволим търсенето на лекарства вътре в страната, ще изнасяме излишъка в други страни\", обясни той.    Според прессъобщението на компанията се планира производството на лекарства срещу рак на белия дроб, левкемия и други видове рак. ", "date": "2019.12.16", "title": "В Сирия отварят първият завод за лекарства срещу рак "}
{"url": "https://www.actualno.com/art/kak-germanija-vijda-velikobritanija-v-izlojbata-very-british-v-bon-news_1416112.html", "text": "      \"Very british\" се нарича изложбата в музея Haus der Geschichte в Бон, която илюстрира чувствата на германците към Обединеното кралство и се оказва съвсем навреме открита. През 2014 година подобна изложба, но демонстрираща британският поглед към Германия, се провежда в Британския музей. Експозицията в Бон е своеобразен отговор на едни дългогодишни отношения, които се характеризират с различие. Немците винаги са обичали Великобритания, но чувствата на англичаните към Германия са нееднозначни . Дълги години погледът от Острова към Германия се доминира само от спомените за Втората световна война, твърдят анализаторите. Изложбата \"Very british\" всъщност е планирана през 2016 година, когато никой не говори за отделяне от ЕС, започва да се събира през 2018, а откриването и през есента на 2019 просто съвпада с , но е съвсем навреме.       Сред експонатите са първите страници на \"Дейли Мирър\" от 29.10.1971 и от 1.1.1973 с новините за взетото решение Великобритания да влезе в ЕС и с реалното влизане в съюза. Но там са и знаците, че Брекзит не е случаен. Той има дълга история, казва в едно интервю Торстен Шмидт, ръководител на изложбата. През 1951 година Чърчил казва \"Ние сме с Европа, но не сме част от нея.\"   През 1984 година на евроскептицизма с призива си \" Искам парите си обратно \". Тогава тя е облечена в сапфирено синя рокля, в този цвят е оформена и залата на изложбата. А експонатът, планиран и реализиран последен в изложбата, е Тереза Мей, насочила пистолет към себе си и отчитането на времето до окончателното излизане. Борис Джонсън може би ще стане експонат в една бъдеща експозиция, но тук го няма. \"Very british\" започва всъщност още преди вратите на изложбената площ с едно мини Купър, произведено от БМВ. То носи европейския флаг, но и много послания. Точно такова мини е символът на 60-те в Лондон, то присъства в поп-културата, с него се свързват Мик Джагър, Битълс, Туиги.     Няколко са разделите на изложбата, всички те много силно емоционално наситени. Немците се интересуват от британското кралско семейство, преживяват драмите около принцеса Даяна и принц Чарлз, дори създават свое пародийно шоу. Десетки са кориците на немските издания с коронованите герои.  Всъщност интересът към кралското семейство започва с първата визита на кралица Елизабет Втора в Западна Германия след войната. Това става през 1965 година, предизвиква фурор и оставя следи.   Доста бързо след окупатори, за германците англичаните се превръщат в ролеви модел. В 80 секции на изложбата са показани онези моменти, личности и събития, свързали двете страни. Могат да се чуят и поне 50 британски хита, които покоряват Германия през 60-те, а посетителите на изложбата могат да участват и в своя класация.   Хари Потър, принцеса Даяна, Битълс, Джеймс Бонд, минимодата с нейното лице Туиги- всички тези модели на Великобритания са възприети веднага и възторжено от германците. Има едно поле, обаче, в което страстите са големи и съвсем равнопоставени- футболът. Отборите от висшите лиги и на двете страни буквално си делят света със своите почитатели. Изложбата, показваща немския поглед към Великобритания, ще стои в Бон до март 2020 и за по-малко от месец след откриването привлича рекорден брой посетители. На изхода, както се полага, има книга за впечатления. Група британци излязоха от залата малко преди да бъде направена тази снимка. Ето какво написаха: \"Един от най-тъжните дни в моя живот. Брекзит се случи...\"\r\nБез да е планирана с тази цел, но удивително подходяща за момента, изложбата е топло, тъжно и признателно прощаване на Германия с Великобритания. А какво ще се случи по-нататък, още никой не знае със сигурност...Това, обаче, което е показано, остава. ", "date": "2019.12.16", "title": "Как Германия вижда Великобритания в изложбата  \"Very british\" в Бон "}
{"url": "https://www.actualno.com/books/imperatrica-marija-fiodorovna-roman-za-majkata-na-poslednija-ruski-car-news_1416135.html", "text": "      София Фредерика Дагмар фон Шлезвиг-Холщайн-Зондербург-Глюксбург е принцеса, дъщеря на датския принц Кристиан и на принцеса Луизе. Но не като принцесите в приказките или поне не като онези, дето живеят в разкошни дворци и спят в легла с балдахин. Малката Дагмар, която наричат галено Мини, и нейните четирима братя и една сестра играят с децата на улицата, майка им кърпи скъсаните им чорапки и наставя умалелите дрешки. Защото принц Кристиан е обеднял благородник, макар и роднина на краля на Дания.      Но идва годината 1853-та и преобръща живота на шестгодишната Мини. Датският крал Фредерик, останал бездетен, обявява баща ѝ за свой наследник на престола и семейството получава изведнъж кралския дворец и кралските богатства, и кралските почести. Но и кралските задължения и тегоби. Свикнали да бягат волно по поляните, Дагмар и нейната сестра Александра трябва да спазват дворцов протокол. След 10 години – за двете момичета и техните братя години на обучение в кралски маниери и поведение – крал Фредерик умира и баща им Кристиан сяда на трона на Дания. И се заема не само с управлението на държавата, но и със сватосването на шестте си деца. В името на държавата! Александра става съпруга на английския престолонаследник, когото е виждала веднъж, а след смъртта на кралица Виктория – кралица на Британската империя. Най-големият му син става крал на Гърция под името Георгиос. И така нататък, и така нататък... Така че днес династичната линия Глюксбург присъства не само в генеалогията на датските, но и на шведските, норвежките, английските  крале, а Кристиан е наречен „дядото на Европа“.   Дагмар не остава настрана от въжделенията за сродяване на баща си. За неин съпруг е спазарен руският престолонаследник Николай. За разлика от сестра си обаче, Дагмар се влюбва от пръв поглед в бъдещия си мъж – елегантен, внимателен и поетичен, ерудиран. Николай също е увлечен в нежната, дребна девойка, любителка на поезията. Следва най-щастливият период в живота на момичето – годежът, радостната суматоха около предстоящата сватба... Но съдбата не е на нейна страна – неочаквано младият мъж умира, заклевайки я на смъртния си одър да се омъжи за брат му Александър, който ще заеме мястото на престолонаследника на Русия.\r\nАлександър е пълната противоположност на Николай – едър като мечок, мълчалив и навъсен, обличащ се като мужик. Обучаван и възпитаван не в дипломацията, необходима на един бъдещ император, а във военни науки и дисциплина. Въпреки дълбоката болка, въпреки липсата на всякакво привличане Дагмар изпълнява дълга си – нали така е била възпитавана години наред.  Санкт Петербург я посреща с невижданите си богатства, пищни дворци и салони, с балове до зори. Русия става нейна втора родина, родина по сърце. А Александър – Саша – разкрива своята нежна душевност, скрита зад грубата външност, своята вярност, надеждност и дълбока любов. Неусетно Дагмар – приела православното име Мария Фьодоровна, започва да му отвръща с обич.\r\nАла безгрижният период на престолонаследничеството свършва бързо – старият император е убит и двамата млади, Саша и Мини, трябва да станат император Александър III и императрица Мария Фьодоровна с всички произхождащи от това ангажименти и тежки решения.   Защото времената в Русия са неспокойни, размирни и изискват тежки решения. А на хоризонта дебне война...    Кристофър Гортнър се е утвърдил като едно от най-разпознаваемите имена в жанра исторически роман с читатели в повече от 25 държави и над половин милион продадени екземпляра. Но преди да стигне до писателското поприще, прекарва дълги години първо в модния бизнес, а после в държавния здравен сектор.Любовта към писането винаги е била в природата му – завършва магистърска степен с литература, а когато книгите му постигат международен успех, се отдава изцяло на тях.\r\nЗа работата си Гортнър споделя: „Независимо дали пресъздавам живота на легендарна жена от историята, или фикционалната драма на шпионин от времето на Тюдорите, за мен писането на историческа белетристика е вълнуващо пътешествие в неизвестността. Винаги има тайна, която трябва да се разкрие иззад портрета, загадка за изследване в рамките на легендата, скрита мотивация под факта. Пиша историческа белетристика по същата причина, по която я чета: защото жадувам за емоцията от миналото. Надявам се да ви хареса да четете книгите ми толкова, колкото аз обичам да ги пиша.“ ", "date": "2019.12.16", "title": "\"Императрица Мария Фьодоровна\" - роман за майката на последния руски цар"}
{"url": "https://www.actualno.com/balkani/gryckite-fermeri-pak-gotvjat-pytni-blokadi-news_1416054.html", "text": "      Гръцките фермери вероятно ще се опитат да блокират основната магистрала, свързваща страната от север на юг към края на януари, за да принудят правителството да се съгласи с техните дългогодишни искания за по-евтино дизелово гориво и по-високи цени за техните продукти, съобщи електронното издание на \"Катимерини\", цитирано от БГНЕС.      На срещата на земеделските производители, проведена в неделя близо до централния гръцки град Лариса, не бяха взети обвързващи решения, но блокирането на магистралите беше един от сериозно обмисляните варианти за оказване на натиск на правителството.   Земеделските производители решиха, че ще организират протест на най-голямото изложение на селскостопански продукти - Agrotica, което ще се проведе в Солун в началото на февруари. ", "date": "2019.12.16", "title": "Гръцките фермери пак готвят пътни блокади"}
{"url": "https://www.actualno.com/celebrate/sv-prorok-agej-news_711814.html", "text": "      Св. Пророк Агей е един от Дванадесетте тъй наречени малки пророци.      Родил се във Вавилон по времето на плена и пророчествувал след връщане от плена (около 520 г. пр. Хр.). Тогава завърналите се от Вавилон в Йерусалим юдеи започнали да възстановяват Йерусалимския храм. Но поради силната съпротива на самаряните и на персийските управители те изоставили наченатото дело в продължение на 14 години.   От това изпаднали в униние и започнали да мислят, че още не е дошло времето за възстановяване на храма Господен. Тогава Господ, проявявайки милост към тях, чрез устата на пророк Агей ги ободрил и обещал, че вторият храм ще бъде по-славен от първия, понеже в него ще се яви Царят на мира, Спасителят на всички народи.    ", "date": "2019.12.16", "title": "Св. пророк Агей"}
{"url": "https://www.actualno.com/books/pod-lychite-na-neumolimoto-srednoshtno-slynce-ot-u-nesbio-news_1416137.html", "text": "      Ю Несбьо отдавна вече няма какво да доказва – името му се асоциира с висш пилотаж в криминалния роман. От него сме свикнали да очакваме неизчерпаемо въображение, усет за наболели социални теми, нажежена атмосфера и пълнокръвни, истински герои. Благодарение на поредицата за любимия инспектор Хари Хуле познаваме норвежеца като абсолютен майстор на крими жанра.Този декември от издателство „Емас“ ни поднасят „Среднощно слънце“ –косвеното продължение на вече известната на българските читатели „Кръв по снега“, и тук НесбоотновопишезаподземниясвятнаОсло, някъде в края на 70-те. С дилогията откриваме на какво още е способен той – демонстрира впечатляващ талант за изненадващо деликатна проза и впечатляващ емоционален заряд. Неслучайно книгата е номинира на за най-добър криминален роман на Норвегия.      В „Кръв по снега“ четохме за Улав, нает от шефа си Даниел Хофман да убие собствената му съпруга, но наемникът не успява да изпълни задачата заради неочаквано родилата се любов. Той се обръща към Рибаря за помощ. В „Среднощно слънце“ отново срещаме този зловещ и многолик нарковладетел, този път обаче главният герой е Юлф.   Юлф е изпълнявал мокри поръчки за Рибаря, но изпада в немилост и сега му се налага да забегне в далечния норвежки север, където незалязващото слънце може да те подлуди. Местните – притворено, силно религиозно общество – приемат обяснението на Юлф, че е дошъл на лов, а клисарката Леа му услужва с оръжието на мъжа си. Тъжната, мълчалива красавица и нейният любознателен, общителен десетгодишен син помагат на Юлф да се настани в местната ловна хижа и му носят храна. Тяхната компания пробужда у доскорошния престъпник нещо, което той мисли за отдавна умряло. Но възможно ли е изобщо някой да избегне главорезите на Рибаря за дълго? Може би безумието на безкрайния ден ще спаси Юлф, или пък ще го обрече...\r\n„Среднощно слънце“ е необикновен, завладяващ роман ноар за престъпление и изкупление, брилянтно поднесен от норвежкия крал на криминалето с характерните за него напрежение и внимание към героите.  „Кръв по снега“ и „Среднощно слънце“са избрани от „Уорнър Брадърс“ за адаптиране за големия екран, а името на Леонардо ди Каприо се спряга за едната главна роля. Важно е да се отбележи и че авторските възнаграждения и от двете книги отиват във фондация „Хари Хуле“, благотворителна организация, създадена от Ю Несбьо за борба с неграмотността в развиващите се страни.  ", "date": "2019.12.16", "title": "Под лъчите на неумолимото \"Среднощно слънце\" от Ю Несбьо"}
{"url": "https://www.actualno.com/crime/deloto-ivancheva-prodyljava-na-vtora-instancija-news_1416069.html", "text": "      Апелативният специализиран съд ще заседава на 16 декември по делото срещу Десислава Иванчева, Биляна Петрова и Петко Дюлгеров, предаде БГНЕС.      Бившата кметица на район \"Младост\", предшественикът ѝ и заместничката ѝ бяха осъдените за поискан, но неполучен подкуп. Тримата бяха осъдени на първа инстанция, като Иванчева получи 20 години затвор, Биляна Петрова – 15 години лишаване на свобода, а Петко Дюлгеров като посредник – 12 години затвор.   На последното дело преди първия тур на местните избори през ноември, в които Иванчева участва като кандидат за столичен кмет, подсъдимите направиха опит да падне запорът върху сметките им. \r\nТогава Иванчева мотивира искането с нуждата от ежедневни разходи. Дюлгеров се мотивира пред съда, че му предстои операция на окото, а Петрова, че заради запора не може да издържа непълнолетната към момента на задържането ѝ дъщеря. Апелативните спецмагистрати уважиха искането само на Петрова за осигуряване на средства в размер на минимална работна заплата месечно.  Подсъдимите искат и отвод на съдебния състав, воден от председателя на Спецсъда Георги Ушев. Засега такъв няма. ", "date": "2019.12.16", "title": "Делото \"Иванчева\" продължава на втора инстанция"}
{"url": "https://www.actualno.com/haskovo/jena-podpali-zavedenie-v-dimitrovgrad-news_1416131.html", "text": "      Жена подпали заведение за бързо хранене в Димитровград, съобщиха от полицията.      Сигналът за пожара в магазина е получен на 13 декември в 22:20 часа. Незабавно към заведението, намиращо се на улица \"Р. Ролан\" са изпратени спасителни екипи и автопатрул от управлението, които установили вътре 32-годишна жена от варненското село Тополи.   Полицаите са констатирали, че със запалка, жената е запалила пластмасови пана в заведението. Частично са стопени пластмасови стол и маса. Жената е задържана до 24 часа. ", "date": "2019.12.16", "title": "Жена подпали заведение в Димитровград"}
{"url": "https://www.actualno.com/business/bylgarija-shte-zagubi-stotici-milioni-evro-ot-evrofondovete-za-2019-g-news_1416034.html", "text": "      За поредна година прогнозите на държавата за усвояването на европейските фондове се разминават драстично с реалността. Неизпълнението на тазгодишния бюджет в частта на европейското финансиране официално се очаква да възлезе на близо 400 млн. лв. Много е вероятно сумата да се окаже по-висока заради розови прогнози на управляващите за възможното темпо на изпълнение в последните два месеца на годината.      Това показва анализът на данните за планирано, очаквано и реално изпълнение на оперативните програми и дейността на Държавен фонд \"Земеделие\" без директните плащания за 2019 г. Бюджетът на европейските програми е част от консолидираната фискална програма на държавата и на него се дължи сериозен дял от неизпълнението в сметките на хазната,    Според първоначалните прогнози разходите по линия на европейските фондове за 2019 г. трябваше да стигнат 4,1 млрд. лв. В мотивите към бюджет 2020 финансовото министерство е понижило тази прогноза и вече очаква разходите да са с близо 400 млн. лв. по-малко - 3,73 млрд. лв. Детайли на какво се дължи неизпълнението няма. Ако се съди по достигнатото до момента ниво, и коригираните очаквания на МФ ще се окажат нереалистично високи. По данни към края на октомври разходите по линия на ЕС в консолидирания бюджет възлизат на 2,4 млрд. лв. За да се сбъднат новите прогнози на МФ, през ноември и декември трябва да се извършат разходи в размер на 1,33 млрд. лв. При тези разходи няма ритмичност, но за същия период на м.г. - ноември и декември, сумата по това перо е стигнала около 710 млн. лв.\r\nКаква е равносметката, ще стане ясно едва в края на януари, когато ще бъдат публикувани подробните данни за изпълнението на бюджет 2019. Големите годишни забавяния в изпълнението обаче създават сериозни рискове за загуба на средства заради отлагане за последния момент на твърде много проекти.  Справка за постигнатото изпълнение по конкретни оперативни програми показва плачевни нива по куп значими приоритети. На шестата година от началото на програмния период има приоритетни оси с многомилионно финансиране и смехотворно изпълнение. Такава е картината при Оперативна програма \"Транспорт\", приоритетна ос \"Развитие на жп инфраструктурата\", където изплатените суми възлизат на скромните 171 млн. лв. при бюджет от 1,3 млрд. лв., или 13% изпълнение. Още по-нелицеприятна е статистиката за изпълнението на приоритет \"Иновации в управлението и услугите\" в транспорта - тук реалното изпълнение на плановете е едва 7,06%.\r\n7,86% е нивото на изпълнение по приоритет \"НАТУРА 2000 и опазване на биоразнообразието\" по Оперативна програма \"Околна среда\". За приоритет \"Регионален туризъм\", част от Оперативна програма \"Регионално развитие\", реално изплатените средства възлизат на 12,5% от общия бюджет. Скромно е изпълнението по голяма част от приоритетите в Оперативна програма \"Добро управление\".   Данните могат да бъдат видени на .     ", "date": "2019.12.16", "title": "България ще загуби стотици милиони евро от еврофондовете за 2019 г."}
{"url": "https://www.actualno.com/analysis/le-figaro-rusija-vodi-tyrgovska-vojna-v-afrika-news_1416178.html", "text": "              Исторически съюзи и наследството на комунизма    От 24 до 26 октомври тази година лидерите на 43 африкански държави бяха на гости при Владимир Путин в неговата резиденция в Сочи. Там се проведе руски вариант на срещите на върха Франция-Африка с обща снимка, ръкостискания и прегръдки. С очевидното недоволство на Френското външно министерство. В своето встъпително слово президентът не скри намеренията си: Русия иска да засили отношенията с Африка. В интерес на истината това не е поява, а завръщане. По време на Студената война СССР имаше много „приятелски страни“, обединени от антиколониалната борба и марксизма-ленинизма: Етиопия, Мозамбик, Танзания, Ангола и др. Във всички тези държави Москва все още може да намери рускоезични партньори.\r\nИзпитващият носталгия по СССР бивш офицер от КГБ Владимир Путин се стреми по този начин да възстанови историческите връзки (както и в Близкия Изток и Сирия) и да запълни оставения от САЩ вакуум (те се изтеглиха от континента след събитията в Сомалия). Още една важна цел е да се ограничи напредъкът на Китай на „черния континент“.   Президентът на Русия действа като добър шахматист – търпеливо и методично. Той започна настъплението с Алжир и Египет. Конкретно, той веднага подкрепи маршал Ас Сиси въпреки позицията на международната общност. Политиката за влияние на Москва се основава на три оси: анулиране на стари дългове, подписване на споразумения за отбрана (досега с 20 африкански партньори) и щедрите доставки на оръжие (общо за сумата 3,5 милиарда евро).   Една трета от всички оръжия, които са продадени в Африка на юг от Сахара, вече са произведени в Русия. Но Москва не се ограничава само до старите добри автомати Калашников. В Уганда, Ангола, Мозамбик, Нигерия и Етиопия се доставят разнообразни оръжия от противотанкови ракети до бойни хеликоптери и бронетехника. В допълнение към официалното сътрудничество, присъствието на Москва се проявява в работата на частната военна компания (ЧВК) „Вагнер“, която е близка до Кремъл. Нейните наемници действат в Централноафриканската република (ЦАР) и в Либия на страната на маршал Хафтар.     Търговия и природни ресурси Русия поставя акцент върху сигурността, тъй като именно в тази сфера нейната „добавена стойност“ е най-забележима. До такава степен, че сега застрашава интересите на Франция в Сахел. На срещата на върха в Сочи Владимир Путин открито призна намерението на страната да подкрепи усилията за борба с тероризма в региона. Тези думи бяха приветствани от опортюнистичния президент на Мали Ибрахим Бубакар Кейта, който е на власт на вълната на антифренските настроения сред населението: „Подобна помощ вероятно ще бъде по-обмислена и ефективна“.\r\nВъв всеки случай в дългосрочен план Кремъл има за цел да „удвои“ търговията с Африка. В момента тя е само 20 милиарда долара (за сравнение: 200 милиарда с Китай и 50 милиарда с Франция). Това изоставане трябва да бъде наваксано. В центъра на вниманието, разбира се, са природните ресурси (централноафриканските елмази или либийските въглеводороди), но Русия възнамерява да разшири активността си в сферите на инфраструктурата (ж.п. линии), енергетиката и селското стопанство. Т.е., след класическата война идва времето да се търгува. ", "date": "2019.12.16", "title": "Le Figaro: Русия води търговска война в Африка"}
{"url": "https://www.actualno.com/europe/guterish-razocharovan-ot-konferencijata-za-klimata-v-madrid-news_1416136.html", "text": "      Генералният секретар на ООН Антонио Гутериш заяви, че е разочарован от резултата на Конференцията за климатичните промени (COP-25) в Мадрид, съобщи Асошиейтед прес.      Преговорите в Мадрид приключиха в неделя, като преговарящите отложиха за догодина ключовото решение как да регулират световния пазар за въглеродни емисии.   Гутериш заяви, че \"международната общност пропусна важна възможност да покаже по-голяма амбиция за намаляване на последствията, адаптация и финансиране за овладяване на климатичната криза. Ние не трябва да се предаваме и няма да се предадем.\"\r\nВ заключителната декларация се говори за \"спешна нужда\" да се намалят емисиите на парникови газове в съответствие с Парижкото споразумение от 2015 г.  Но в нея отсъства изрично изискване страните догодина да внесат по-амбициозни предложения за целите за парниковите емисии - нещо, за което настояваха развиващите се страни и природозащитниците.\r\nМинистърът на околната среда на Чили Каролина Шмид, която председателстваше конференцията, заяви, че е \"натъжена\", че не е постигнато споразумение за правилата на международната търговия с въглеродни емисии.   Делегатите на конференцията отбелязаха известен напредък по отношение на финансовата помощ за бедните страни, засегнати от климатичните промени, въпреки силната съпротива от страна на САЩ към всяка клауза, която държи големите замърсители отговорни за щетите, причинени от техните емисии.    Преди четири години страните се съгласиха да отделят 100 милиарда долара годишно към 2020 г. за подкрепа на развиващите се страни, но засега събраната сума е далеч от тази цел.\r\nНа следващата климатична конференция в Глазгоу догодина отново ще бъде обсъждан въпросът за поставянето на по-амбициозни средносрочни цели.\r\nСАЩ няма да участват в много от тези разговори, след като президентът Доналд Тръмп обяви оттеглянето на страната си от Парижкото споразумение, което ще влезе в сила на 4 ноември 2020 г.    ", "date": "2019.12.16", "title": " Гутериш разочарован от конференцията за климата в Мадрид "}
{"url": "https://www.actualno.com/analysis/dyrjavite-v-es-dopuskat-vnos-na-nelegalna-dyrvesina-sochi-doklad-na-wwf-news_1416144.html", "text": "      Съществуващото законодателство на ЕС не предоставя на потребителите гаранция, че дървесината, използвана в закупените от тях продукти, не е добита и внесена незаконно.      Това сочи който показа сериозни пропуски в прилагането на Регламент № 995/2010 на Европейския парламент и на Съвета (EUTR) във всичките 16 държави-членки, участващи в проверката. Изводът е, че без силна политическа воля от страна на националните правителства, Регламентът все още не оказва трайно въздействие върху търговията с дървен материал, с доказано законен произход.   Незаконната сеч е световен проблем, който води след себе си сериозни екологични, социални и икономически въздействия. Тя унищожава горите по света, а негативният ефект от нея изостря климатичната криза и води до загуба на биоразнообразие. По данни на Интерпол, престъпленията в горите носят и финансови загуби на стойност между 51 и 152 млн. долара в глобален мащаб всяка година.\r\nВ същото време Европейският съюз е един от най-големите потребители на дървесина в света. Всяка година ЕС внася 150 млн. тона горски продукти. Целта на EUTR, който съществува вече шест години, е да гарантира, че дървеният материал, стъпил на европейския пазар е добит по законен и отговорен начин. Тъй като дървесината присъства в много ежедневни продукти, важно е да се гарантира, че нейното използване не подхранва незаконни дейности и не влошава състоянието на старите гори.  С приемането на EUTR през 2013 г. държавите-членки признаха своята отговорност за правилното му прилагане. За съжаление, това на практика не се случва и докладът на WWF обръща внимание към  сериозните пропуски на национално ниво.\r\n„Шест години след влизането в сила на Регламента  липсата на реални действия от страна на държавите-членки го обезсмислят“, коментира Анке Шулмайстер-Олденхоув от отдел „Гори“ към WWF, Европейски политики (Брюксел).\r\n„Без сериозни наказателни санкции, щателни проверки и адекватни ресурси за тяхното изпълнение, Регламентът остава „без зъби“. В същото време проблемът с незаконната сеч става все по-голям. Гарантирането на адекватно прилагане на законите за околната среда ще бъде първото изпитание пред амбицията на Европейския Зелен пакт.“       Според доклада на WWF само половината от проверените 16 държави са включили наказателни санкции в националното си законодателство. Освен това контролът е твърде слаб, а компетентните органи се сблъскват с остър недостиг на ресурси при изпълнение на своите отговорности. Незаконният дърводобив у нас WWF България също се включи в проучването и установи, че част от  основните слабости в прилагането на Регламента са валидни и у нас. Броят на съдебните дела остава незначителен, а за периода между март 2015 г. и февруари 2017 г. за вноса на дървен материал са отчетени нулеви санкции. WWF намира този факт за изключително тревожен и призовава за сътрудничество с европейски и международни органи с цел постигането на конкретни резултати в краткосрочен план.\r\nСпоред анализа на WWF върху незаконния дърводобив, годишният обем на нелегалната сеч в България достига 2,4-2,7 млн. плътни куб. м. или между 1/4 и 1/3 от общия добив. Основните незаконни дейности са свързани с отсичане на дървета без марка, извършване на сечи без разрешително, транспортиране на дървесина без съответния документ, както и манипулиране количеството на добития материал.\r\nГодишно чрез незаконния добив на дървесина сивият сектор в горското стопанство генерира скрити приходи от около 150 млн. лв. В допълнение към тези финансови загуби, горите не могат да изпълняват ефективно своите производствени, водохранни и природозащитни функции. Така освен, че ощетява държавния бюджет, незаконният дърводобив лишава дългосрочно цели райони от чист въздух и питейна вода.       ", "date": "2019.12.16", "title": "Държавите в ЕС допускат внос на нелегална дървесина, сочи доклад на WWF"}
{"url": "https://www.actualno.com/balkani/erdogan-objavi-mestata-za-sondaji-blizo-do-krit-news_1416142.html", "text": "      В интервю за турската телевизия президентът Реджеп Тайип Ердоган посочи местата, където Турция планира да и да проведе сондажни дейности. От показаната по телевизията карта става ясно, че мястото е източно от остров Крит, пише „Катимерини”, цитиран от БГНЕС.      Според Ердоган „ (източно от Крит – бел. ред.) е мястото, където Турция се среща с Либия”. Според Ердоган, описаните места са част от континенталния шелф на двете страни, което позволява извършването на сондажни дейности.   Турският президент смята, че поради наличието на значителни находища на въглеводород в Източното Средиземноморие, Турция може да си сътрудничи в региона с големи международни компании.\r\nОтносно подписания меморандум за делимитация на морските граници с Либия, Ердоган заяви, че той ще започне да се изпълнява след одобрението му от турския парламент и подчерта, че споразумението защитава интересите и на Турция, и на Либия и че Анкара няма да позволи едностранно действия в региона.  „Катимерини” припомня, че миналата седмица като невалидна. ", "date": "2019.12.16", "title": "Ердоган обяви местата за сондажи близо до Крит "}
{"url": "https://www.actualno.com/politics/daniel-smilov-dyrjavno-finansirane-na-partiite-podpomaga-politicheskija-pluralizym-news_1416163.html", "text": "      Държавно финансиране на партиите трябва да има, то подпомага политическия плурализъм. Това заяви пред БГНЕС доц. д-р Даниел Смилов от Центъра за либерални стратегии (ЦЛС).      „Въпросът с финансирането на партиите беше повдигнат наскоро, стана много остър и искаме сега в един по-спокоен, експертен формат да обсъдим всичко това, което беше поставено като проблеми“, обясни Смилов, който участва в кръглата маса „Финансирането на партиите и политическият плурализъм”, провеждаща се в Дома на Европа.    Два проблема Първият засяга как се реализира реформата и дали трябва да се прави на пожар, в последния момент по причини, които не са много ясни. „Тук отговорът е категорично ясен, но все пак трябва да бъде повторен, че такава реформа трябва да се прави след обсъждания, да се чуят всички аргументи, да се види опита и на други държави, и да се направи по законодателен начин, който не е проблематичен“, посочи доц. д-р Даниел Смилов.  Вторият засяга съдържанието на самата реформа. „Ние се люшнахме от една крайност към друга. От състояние на нещата, в което има много висока партийна субсидия към на практика отмяна на държавната субсидия за партиите, после се върнахме пак към някакво средно положение. В тоя смисъл добре е да обсъдим защо трябва да има държавна субсидия, какви са проблемите, които възникват с държавните субсидии, какви проблеми решават и също така да погледнем от експертна гледна точка въпросът за нейния размер - колко тя трябва да бъде, това е сериозен въпрос има нужда и от академични изследвания по него“, посочи той.\r\nСтановището на доц. Смилов е, че трябва да има субсидия. „В огромната част от европейските държави има сериозна публична държавна помощ за политическите партии. В някои тя идва под формата на финансова субсидия, както у нас, в други като индиректна субсидия – държавна помощ за достъп до медиите. Но това е европейският модел и той е по-удачен за нас. Други по-либертариански по своя характер модели, които разчитат само на частно финансиране, съществуват в САЩ. Но този модел не е удачен за България, поради огромните разлики между икономиките и пазарите на двете страни“, заяви преподавателят в катедра „Политология“ на Софийския университет.   Доц. Смилов е категоричен, че партийната субсидия не е само гаранция, но и инструмент, който може да окуражи политическия плурализъм. „Разбира се за него трябва да има и много други гаранции, да речем трябва да видим какво се случва в медии, достъп до медии и т.н., но тя е една предпоставка, тя е нещо, което подпомага политическия плурализъм“, подчерта политологът.     ", "date": "2019.12.16", "title": "Даниел Смилов: Държавно финансиране на партиите подпомага политическия плурализъм"}
{"url": "https://www.actualno.com/asenovgrad/deca-uchenici-i-vyzrastni-zasadiha-dobroto-v-gorata-na-jivota-v-asenovgrad-snimki-news_1416048.html", "text": "       В пространството зад Спортна зала \"Асеновец\" в града бяха засадени над 250 дръвчета. В инициативата се включиха стотици деца, младежи и възрастни асеновградчани. Дърветата, които бяха засадени, са над 10 вида - дъб, кедър, смърч, бор, явор, чинар, хибискус и други.           Припомняме, че момчето бе пребито пред пловдивска дискотека и по-късно почина в болница. Няколко дни след това, негови съученици от Английската гимназия в Пловдив, приятели и близки, че дори и непознати се организираха и решиха, че най-добрият начин да кажат е да се обединят около една обща кауза. Така се е родила идеята да бъде създаден цял парк, като се започне от засаждането на дървета.   \"Ние, като общество, обичаме и ценим живота и младите хора. Всички сме отговорни за това, което се случва около нас. Заедно трябва да направим промяната, която искаме да видим в света\", каза Никола Рахнев - част от партньорска организация в подкрепа на гражданската инициатива на асеновградчани. Той допълни, че участието на повече от 200 младежи, ученици и деца със сигурност ще им покаже и една друга гледна точка. А именно - възможност, че те могат да поправят света, в който живеят, да създават, да действат градивно и не е необходимо да изразяват себе си чрез доминация над другите или насилие.    Родители също споделиха, че инициативата дава отличен пример и възпитава в любов и опазване към природата. \"Искаме засаждането на тази гора да бъде в памет на Георги, да продължи неговия живот, да ни сплоти и едновременно с това, да бъдем полезни на природата\", каза съученичка на починалото момче. Тя заяви, че голяма част от младите хора са разочаровани от случващото се и е тъжно, че точно трагедия обикновено обединява българите.     Момичето посочи, че за да се промени мисленето на обществото основна роля изиграва семейството, защото в него се възпитава и изгражда характерът на детето. \"Твърде млади сме, само на 18 г., за да намерим сами правилния път. Трябва да има институции и на първо място - родители, които да ни показват наистина коя е вярната посока. А фактът, че тази кауза обедини толкова много хора показва, че можем да правим и добрини\", уточни в заключение съученичката на Георги. ", "date": "2019.12.16", "title": "Деца, ученици и възрастни \"засадиха доброто\" в \"Гората на живота\" в Асеновград (СНИМКИ)"}
{"url": "https://www.actualno.com/crime/zadyrjanijat-v-shumen-s-obvinenie-za-umishleno-ubijstvo-news_1416179.html", "text": "      Обвинение за умишлено убийство ще бъде повдигнато на 19-годишния младеж, който уби с нож свой връстник в Шумен. Инцидентът стана посред бял ден. След като наръгал младежа, извършителят избягал и полицията го издирваше няколко часа, но го задържа. За броени часове криминалисти на ОДМВР-Шумен . С прокурорско постановление му е наложена мярка „задържане под стража“ за срок до 72 часа. Подробности за разплитането на тежкото престъпление представиха директорът на ОДМВР – Шумен старши комисар Ялчън Расим и окръжният прокурор и административен ръководител на Окръжната прокуратура Маргарита Георгиева. Ст. комисар Расим сподели, че казусът е бил сложен, поради факта, че на иначе оживеното място в града не е имало свидетели на инцидента и очевидци.      Припомняме, че  на 14 декември към 12.08 часа неизвестен пресрещнал двама младежи на 18 и 19 години, разменили си реплики, които прераснали в спор. Непознатият нанесъл удар с нож  в областта на корема на 19-годишния, след което побягнал в неизвестна посока. Пострадалият бил придружен до болничното заведение от приятеля си, където бил . Криминалисти от РУ- Шумен и  областната дирекция  задържали 19-годишен местен жител. В рамките на извършените претърсвания в жилището му в града криминалистите намерили и иззели хладно оръжие. Задържаният не е криминално проявен. Работата по образуваното досъдебно производство за извършено престъпление по чл. 115 от НК продължава под ръководството на Окръжна прокуратура – Шумен.    ", "date": "2019.12.16", "title": "Задържаният в Шумен с обвинение за умишлено убийство"}
{"url": "https://www.actualno.com/sofia/v-samokov-pitat-zashto-vodata-vnezapno-poskypna-news_1416175.html", "text": "        . И хората там се питат защо става така в район като техния, който никога не е бил застрашен от безводие.         . То обаче става ясно едва сега, когато хората са си получили сметките. Увеличението не касае само Самоков, а общо 22 общини в обособената територия на Асоциацията по ВиК – област София.\"  Последно присъединена към Асоциацията е община Ботевград.  На практика ., но заради това, че територията не е консолидирана, не се е одобрявало. После пък самото присъединяване на Ботевград не е било отразено в документацията на „ВиК“. Административното производство по разглеждане на бизнес плана и на заявлението за нови цени от дружеството е било възобновено в началото на тази година. . То не е било одобрено от Общото събрание на АВиК – област София. Въпреки това искането е внесено от управителя на „ВиК“ ЕООД Никола Нитов и след определени корекции е одобрено.\r\nПредставител на Омбудсмана по време на заседанието в КЕВР, проведено на 30 октомври, е посочил, че . Според Омбудсмана остава неизяснено и дали АВиК - област София, е съгласувала бизнес плана и ценовото предложение, тъй като липсват данни дали бизнес планът е представен в КЕВР със съгласувателно становище на АВиК. Отбелязал е, че през последните три месеца към институцията са се обърнали жители на десетки населени места за съдействие по повод чести прекъсвания на водоснабдителната услуга. Заради това е поставил поставя въпроса след одобрението на бизнес плана какво друго, освен цената на услугата, ще се промени - предвидени ли са инвестиции, които да подобрят качеството на водоподаването и пр.    Нитов по време на заседанието отговаря, че проектът за бизнес план е внесен в АВиК и два пъти не е проведено заседание, поради липса на кворум. Според него това вероятно се дължи на политическата обстановка към онзи момент – провеждане на местните избори. Той счита, че това е мълчаливо съгласие на представителите на общините в лицето на кметовете.\r\nПо въпроса за постъпилите до Омбудсмана жалби посочва, че , включително и такива, където живеят по пет-шест жители и водоснабдяването там .\r\nМрежата, която се обслужва в цялата Софийска област, е над 3000 км и поради засушаването е имало проблеми с някои от населените места. Декларира, че са положени изключителни усилия и проблемът с водоснабдяването на тези населени места е решен. Изразява надежда, че бизнес планът ще бъде одобрен и дружеството ще може да поеме задълженията си към доставчиците, основните от които са към ЧЕЗ.\r\nИзразява надежда, че вследствие окрупняването в област София, след присъединяването на община Ботевград, дружеството ще може в следващия програмен период да участва в Оперативна програма „Околна среда“ и в населените места с над десет хиляди жители да бъдат вложени инвестиции за подобряване на водопреносната мрежа. В заключение апелира към Комисията да бъде приет предложения бизнес план, за да може дружеството да функционира нормално.\r\nПо време на заседанието се открива и дискусия по отношение на „ВиК Чамкория – 2006“ ЕООД – Самоков.   Нитов уточнява, че това дружество е собственост на община Самоков, то обслужва канализационната система и една пречиствателна станция за отпадъчни води на територията на к.к. Боровец. Допълва, че „ВиК“ ЕООД, което той ръководи, не обслужва канализационната система на курортния комплекс, а единствено водоснабдителната. \r\nТака предложената за 2019 г. единна комплексна цена на ВиК-услугите за всички битови клиенти на обслужваната територия (на гравитачно, смесено и помпажно водоснабдяване) е да бъде в размер на 2,593 лв./куб.м. с ДДС. \r\nСпоред документацията тези цени са под нивото на социалната поносимост за 2019 г. –  4,468 лв./куб. м.\r\nИмало е двуседмичен срок, в който заинтересованите страни могат да внесат писмени становища, по които регулаторът ще се произнесе.\r\nОкончателното решение за одобряване на бизнес плана и цената на ВиК-услугите в обособената територия на АВиК- област София, е взето на закрито заседание на КЕВР на 30-ти октомври. ", "date": "2019.12.16", "title": "В Самоков питат защо водата внезапно поскъпна "}
{"url": "https://www.actualno.com/curious/kakvo-si-pojela-princ-djordj-za-koleda-news_1416168.html", "text": "      Принц Джордж се надява Дядо Коледа да му донесе неща, свързани с футбола и изкуството, разкри принц Уилям.      Херцогът на Кеймбридж участва в приготвяне на празнични ястия в ефира на BBC1 като част от инициативата на една от благотворителните организации, която той и съпругата му херцогинята на Кеймбридж подкрепят. Заедно с телевизионната готвачка Мери Бери в предаването \"A Berry Royal Christmas\" той готви, разкривайки, че неговото шестгодишно момче вече е изпратило списъка си до Дядо Коледа, предаде БГНЕС.   Уилям сподели: „Той обича да рисува. Много добър е в това. Можем да му подарим нещо свързано с рисуване или футбол. Защото обича и футбола.''\r\n37-годишният принц - който също има 4-годишна принцеса Шарлот и 18-месечен принц Луис от съпругата си Кейт – се пошегува, че синът му симпатизира на Челси, но е фен и на Астън Вила.  По-рано Уилям разкри, че още преди Шарлът да навърши две години, тя вече е \"била много добър футболист\".\r\nКейт също по-рано намекна, че любимият й футболен отбор е Челси. Уилям заяви, че като цяло семейството му е фен на този отбор. \"Обичам хора, които подкрепят Челси\", заключи той.    ", "date": "2019.12.16", "title": "Какво си пожела принц Джордж за Коледа"}
{"url": "https://www.actualno.com/sofia/kmetyt-na-samokov-po-naj-absurdnija-nachin-nauchihme-za-poskypnalata-cena-na-vodata-news_1416182.html", "text": "           По най-абсурдния начин - мои съграждани ми се обадиха, за да ми кажат, че вече са си видели сметките, в които е начислена новата цена. Не мога да лъжа – имаше намерение за вдигане на цената на водата и затова с Общинския съвет ние решихме да не подкрепим и да не се съгласим с бизнес плана на ВиК-дружеството. Пролетта, април месец. Сега тъкмо гледам решението, с което ОбС ме упълномощава да не подкрепя бизнес плана. Съответно, отидох на заседанието, представих решението и те го знаят. Но за последващите стъпки на „ВиК“ - че управителят е пуснал преписка в КЕВР за увеличение на водата, аз не знаех. КЕВР е уведомил единствено ВиК-дружеството и областния управител. Не си спомням, но не бяхме единствени против. Не знам дали точно бизнес плана са подали в КЕВР или са поискали увеличение на цената на водата, защото  доколкото разбрах основанието е било, че вече сме обединена консолидирана територия. Доколкото разбирам, когато не сме били обединена територия КЕВР не е могла да вдигне цената, че това е било пречка. Аз много мога да говоря по тази тема. Хората не го приемат добре, защото в продължение на вече над 10 години не само аз, а и предишните кметове при всички обсъждания на бюджета съветниците ни питат защо заделяме от порядъка на 300-400 хиляди лева годишно за ВиК-части. И аз обяснявам, че ВиК-дружеството няма средства и ние с парите на данъкоплатците купуваме частите и  ги даваме на ВиК, за да ги возят някъде евентуално. През последните години казаха, че нямат вече възможност да влагат и да подменят водопроводи. Аз миналата година направих процедури за смяна на водопроводи, за които пак ме питаха: \"Защо го правите?\". В същото време имам много оплаквания от качеството на водата, от непрекъснатите аварии. Хората те виждат, че ние заделяме средства за решаване на тези проблеми, а ВиК-дружеството не. През последните години ние направихме много сондажи в Поповяне, в Клисура и аз пак моля Общинския съвет да гласуват такива средства, за да решаваме проблеми на хората с водата. Те пак не виждат дружеството да прави нещо. Неведнъж и пред МРРБ и пред Нитов (Никола Нитов - управителят на ВиК-дружеството) съм казвал, че в момента държавното ВиК-дружество плаща всеки месец на  \"Софийска вода\" за това, че ползва вода от яз. Бели Искър. Да не говорим, че там цялата общественост се вдигна заради лошото състояние на стената. Държавата пак нищо не предприема. И аз съм дал вариант, че ако използваме целия капацитет на „Пукнатата скала“, където те имат право на водоползване, но използват 40%, защото има аварии, трябва да се направи нов довеждащ водопровод. А източникът там може да се ползва на 100% и ВиК няма да плаща на \"Софийска вода\" . Буквално за една година ще си подобрят състоянието. А и цялата тази вода ще си влезе в Самоков. Но няма такива стъпки нито от МРРБ, нито от ВиК-дружеството, за съжаление.  Вие ми кажете има ли вариант, в който държавата да допуска да се създават общински ВиК-дружества? След това, което се случва, нищо чудно и ние в Общинския съвет да повдигнем въпроса да се откажем от членството. Абсурдно е. Трябваше по съвсем различен начин да стане. Като погледнат и видят, че има решение на Общинския съвет да се гласува против, трябваше да дойдат да направят една разяснителна кампания. Извинявайте, но ние, кметовете, като изборни длъжности, правим обсъждания за какво ли не. Те направиха ли някакво обсъждане, обясниха ли на хората какво мислят да правят, каква смятат да е цената!? Добре, нямат средства за подмяна на водопроводи, за намаляване на авариите, на течовете, но най-малко можеха да си почистят резервоарите за питейната вода. Това поне не изисква кой знае колко пари. Хората го виждат това и са гневни, защото нищо не се прави, а изведнъж им се начислява по-висока цена в сметката. Не може така.    Разбира се. И затова този сектор като цяло не върви добре - заради начина, по който е структуриран. Днес е понеделник и е нормално, но на мен и в събота, и в неделя хората непрекъснато ми звънят и ми се оплакват, че има авария или няма вода. И се сърдят като им кажа, че аз не съм управител на ВиК. Казват ми: \"Ама нали сме гласували за тебе!?\". Да, но аз не отговарям за това дружество. Аз бях много афектиран. Обмисляхме да пуснем жалба срещу цената на водата, но когато гледахме подробно - други общини са обжалвали преди години срещу решение на КЕВР. За съжаление съдът ги отхвърля като недопустими, защото общините не сме страна. Единствената страна е областния управител. Доколкото разбирам - това, което той ни уведоми, е, че го е обжалвал. Аз поставих въпроса, включително и пред областната управа дали има някакво предварително изпълнение. Хубаво - обжалваш, върви дело, но сега им начисляват сметките. Ще върнат ли после парите на хората, ако счетат, че решението е неправилно и незаконосъобразно!? Трябваше да се решат тези неща и чак тогава да се тръгне към тази стъпка и да се предприемат някакви действия от страна на дружеството, за да могат хората да ги видят и да кажат \" Да, нещо се стараят да направят. Ясно е, че всичко поскъпва, но нещо се прави\". А тук такова нещо не се вижда. Хората нито за яз. Бели Искър, нито за „Пукнатата скала“ виждат някакви конкретни действия, за да може тези загуби да намаляват и да докажат, че се грижат по-добре за водопреносната мрежа. Вижте, в КЕВР кой какво е подал и какво е направил, нека да не гадаем. Аз на това, което съм присъствал и това, което сме говорили - това знам. А за това, което те са направили, не са ни уведомили. ", "date": "2019.12.16", "title": "Кметът на Самоков: По най-абсурдния начин научихме за поскъпналата цена на водата"}
{"url": "https://www.actualno.com/balkani/policijata-v-atina-vzrivi-bomba-blizo-do-policejsko-upravlenie-news_1416191.html", "text": "      Членове на звеното за на гръцката полиция (ELAS) използваха контролиран взрив, за да унищожат , открито близо до полицейско управление в Зографу, Източна Атина, информира \"Катимерини\", цитиран от БГНЕС.      Устройството е било поставено вътре в метална тръба, която пък е била в кутия, поставена на стена срещу участъка.   Един от сценариите, разглеждан от отдела за борба с тероризма на ELAS, е, че механизмът е бил поставен през нощта, но не е успял да се взриви, тъй като е бил неправилно свързан. ", "date": "2019.12.16", "title": "Полицията в Атина взриви бомба близо до полицейско управление "}
{"url": "https://www.actualno.com/crime/obviniha-majkata-na-decata-ot-kardam-v-krajba-na-darenija-news_1416103.html", "text": "      Информацията, че майката на децата от е взела пари от дарения за семейството е невярна. Семейството стана печално известно, след като 9-годишният Стефан почина след отравяне. Разследването показа, че инцидентът се дължи на отрова за мишки, поставена в стената на стаята, където е спяло детето.      След трагедията в помощ на семейството се организира благотворителна акция. Дарители обаче сигнализираха в социалните мрежи, че майката децата е избягала със средствата.   Последно майката е била видяна във вторник след това наистина е изчезнала, разказа бабата на отровените деца Стоянка Иванова. Росица първоначално е искала да отиде в Генерал Тошево заедно със Стоянка, след това е получила телефонно обаждане и тръгнала за Варна. В черноморския град, според нейните обяснения трябвало да се срещне с лекаря, лекувал нейните деца, за да вземе важен документ, съобщи bTV.\r\nПо-късно се обадила от Варна и казала, че ще се прибере, но не го е направила.  Оттогава те не могат да се свържат с нея, а телефонът ѝ е изключен. Преди да замине, Росица е взела 40 лева от бабата на децата, но според Стоянка не е имала други пари.\r\nИнициаторът на благотворителната кампания за натровените деца Виолина Димитрова е категорична, че    „Няма какво да спре дарителите”, заяви друг от благотворителите на пострадалотосемейство – Асен Ганев от рокерски клуб „Хан Аспарух”, който каза, че няма как да се похарчат от дарените средства без документ.    Училищните униформи и храната до края на годината на децата е платена, заяви Ганев.\r\nНа дарителската сметка са били събрани 1500 лева, от които са похарчени 580.\r\nПредстои да се отворят дарителските кутии, в които също са събрани пари за децата. Това вероятно ще стане на 29 декември в общината. С тях ще се ремонтира къщата на бабата и дядото, в която бе открита отрова за гризачи, която е причинила смъртта на 9-годишния Стефан.   Детските обаче ще продължават да се превеждат на сметката на избягалата майка, докато тя има родителски права над децата. Да бъдат отнети родителските права на майката на починалото в края на октомври дете от Кардам искат неговите баба и дядо. ", "date": "2019.12.16", "title": "Обвиниха майката на децата от Кардам в кражба на дарения"}
{"url": "https://www.actualno.com/starazagora/espreso-za-55-stotinki-izpito-v-kazanlyk-donese-50-000-lv-snimki-news_1416205.html", "text": "      50-те хиляди от лотарията на Националната агенция за приходите (НАП) старозагорката Неделина Колева спечели с касова бележка за еспресо, изпито в Казанлък. Късметлийката е регистрирала 6043 фискални бона в лотарията, но удари джакпота с бележка от 1 август тази година,чието търсене множеството й отнело около 20 минути, сподели тя пред журналисти в Стара Загора. След като започнала да регистрира бонове за лотарията, се ядосвала, ако не й го дадат, но търпеливо си го чакала. Досега не е печелила никаква награда, нито от лотария, нито от тотото. Рядко е пускала дори тото фиш, защото смятала, че няма смисъл.       39-годишната Неделина е представител на фирма за траурни стоки и пътува из цялата страна. Така че късмет е можел да й донесе и бон от Монтана. Казва, че не е очаквала да спечели, но се надява, че ще оползотвори средствата за нещо, в което вярва. На първо време ще вложи пари в образованието на 16-годишната си дъщеря, която учи в Търговската гимназия \"Княз Симеон Търновски\" в Стара Загора.\r\nСлед като получи чека си от Росен Бъчваров, началник на отдел \"Комуникации и протокол\" на данъчната администрация, Неделина пожела на всички късмет, макар че вече няма да има четвърто издание на лотарията на НАП. Другото й пожелание е за здраве, от което всеки има нужда, и светли празници и успешна нова година. Говорителят на НАП пожела на късметлийката спечелените средства да й послужат не само за крайно потребление, а и успешно да ги инвестира и успешно да се справя с фискалните предизвикателства. Той уточни, че чекът ще бъде обложен с 10 процента данък общ доход.  Бъчваров съобщи, че в третата лотария на НАП са регистрирани над 22,5 милиона касови бележки за над 250 хиляди лева. Важна цел на разиграването на боновете е била да помогне на хората да разберат фискалната им функция като единствен документ, носещ потребителските им права. От началото преди 3 години на сайта на лотарията са регистрирани над милиард касови бележки. \r\nПървата година голямата награда е автомобил, а втората и третата - 50 хиляди лева. Приложението за регистрация на боновете ще продължи да работи, за да могат потребителите да проверяват истинността на касовите бележи, и припомни, че в края на януари следващата година QR кода ще задължителен елемент за касовите бележки. ", "date": "2019.12.16", "title": "Еспресо за 55 стотинки, изпито в Казанлък, донесе 50 000 лв (СНИМКИ) "}
{"url": "https://www.actualno.com/politics/zapochvat-konsultaciite-pri-prezidenta-za-neobhodimostta-ot-promeni-v-konstitucijata-news_1416160.html", "text": "      Стартират консултациите при президента Румен Радев за необходимостта от промени в Конституцията, съобщиха от прессекретариата на държавния глава.      Първата подготвителна среща на Румен Радев ще се проведе на 17 декември с Правния съвет към президента и с представители на академичната общност, а на 19 декември от 13.00 часа  държавният глава ще приеме на „Дондуков“ 2 представители на неправителствени организации и професионални сдружения на магистрати.    ", "date": "2019.12.16", "title": "Започват консултациите при президента за необходимостта от промени в конституцията "}
