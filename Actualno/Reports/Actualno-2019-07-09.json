{"url": "https://www.actualno.com/bgfootball/cska-napravi-ubeditelen-start-v-liga-evropa-news_766891.html", "text": "     постигна убедителна победа срещу Титоград в първия предварителен кръг  на Лига Европа. \"Червените\" победиха с 4:0 и по този начин си осигуриха протоколен реванш след седмица срещу черногорския ти. Попаденията  отбелязаха Евандро през първата част, а през втората - Тиаго, Жеферсон и  Малинов.      Както и се очакваше, ЦСКА не допусна изненада и оправда очакванията, че е фаворит в двубоя. През първата част, малко изненадващо, \"червените\" допуснаха и някои грешки. Това позволи на съперника на създаде няколко положения пред вратата на Черниаускас, но стражът се оказа по-предвидлив и не позволи да получи гол.   Официални дебюти за „червените” при убедителната победа направиха Диего Фабрини, Греъм Кери, а като резерва влезе и Петър Занев. .   ПРЕДИ ДВУБОЯ Столичани си завоюваха право на участие във втория по големина   европейски клубен турнир, след като през миналия сезон завършиха на   второ място в Първа лига. Черногорският тим от своя страна завърши на   четвърто място в местното първенство през изминалия сезон.   Българският отбор е сочен за абсолютен фаворит и всичко друго освен  победа би било огромна изненада. В клуба бяха привлечени цели седем нови  играчи, а в същото време доста напуснаха. Най-изненадваща бе  информацията, часове преди двубоя, свързана с капитана Николай Бодуров. В  последния момент капитанът бе оставен извън групата за мача, което  никак не се е харесало на 33-годишния защитник. Треньорите са преценили,  че той не е готов на 100% за този двубой и няма да разчитат на него.      ", "date": "2019.07.09", "title": "ЦСКА направи убедителен старт в Лига Европа"}
{"url": "https://www.actualno.com/politics/siderov-vdigna-skandal-v-btv-cenzurirali-go-news_766898.html", "text": "    \"bTV цензурира участието ми в предаването \"Лице в лице\" за пореден път. И това се случи една минута преди да вляза в ефир. Вече бях окабелен, готов да вляза за участие, когато редакторите на предаването вкараха в студиото съпредседателя на \"Зелено движение\" Владислав Панев. За пореден път bTV налага цензура на ПП АТАКА. Кой и защо нареди да не участвам? От премиера ли дойде това нареждане? Отново трябва да повдигна въпроса чия е bTV и чии нареждания изпълнява?\" Това написа във facebook лидерът на партия \"Атака\" Волен Сидеров.      Сидеров имал покана за участие в предаването \"Лице в лице\" за днес, 9 юли, за 17:20 ч. Водещата обяви, че по план той е трябвало да бъде първи гост, но понеже е закъснял, мястото му е заел вторият събеседник.   Цветанка Ризова обяви, че по неясни причини, Сидеров си бил тръгнал.\r\n\"Сидеров пристигна в сградата на телевизията, където веднага бе окабелен от техническо лице, но буквално минута преди ефир екипът сваля микрофона му и вкарва в студиото втория предвиден гост - съпредседателя на \"Зелено движение\" Владислав Панев\", написаха от пресцентъра на ПП \"Атака\".   ", "date": "2019.07.09", "title": "Сидеров вдигна скандал в bTV, цензурирали го"}
{"url": "https://www.actualno.com/smolyan/kmetyt-na-obshtina-chepelare-slavka-chakyrova-na-poseshtenie-v-obshtina-marmara-news_766874.html", "text": "    Кметът на община Чепеларе Славка Чакърова поднесе почетен плакет и на Сюлейман Аксой - кмет на турската община Мармара. Благодарение на този жест партньорството между двете общини се възобнови.      Специалният дар от българска страна представляваше картина, на която са изрисувани Чудните мостове - емблематична забележителност за община Чепеларе, а и за цяла България. Платното е дело на млад художник от родопската община. Част от подаръка бе и ръчно бродирана мъжка риза с български шевици.\r\nСлавка Чакърова е използвала случая и от името на най-малките жители на Чепеларе да благодари на г-н Аксой за подарените съоръжения и изградените детски площадки в града.  \"Имах удоволствието да запозная присъстващите с потенциала и развитието на Общината ни през тези години, като домакините най-много се впечатлиха от обединението на двете ски зони Пампорово и Мечи чал, както и от предоставените възможности за туризъм през летния сезон на територията на Община Чепеларе. Надявам се да надградим добрите взаимоотношения в сферата на културата, туризма и спорта\", споделя още кметът на Чепеларе.\r\nКолегата й сподели съжалението си за загубилата се комуникация през последните 3 години между двете побратимени общини. Последната ни среща бе в гр. Чепеларе в началото на мандата през 2016 година.\r\n\"Изключително съм щастлива, че въпреки трудностите успяхме да подновим контактите с Община Мармара, а топлото посрещане от страна на домакините е достатъчен израз за желанието за партньорство между двете побратимени общини\", посочва в заключение Чакърова.     ", "date": "2019.07.09", "title": "Кметът на Община Чепеларе Славка Чакърова на посещение в Община Мармара"}
{"url": "https://www.actualno.com/analysis/skoro-turcija-na-erdogan-shte-e-istorija-news_766716.html", "text": "           Управляващата Партия на справедливостта и развитието (ПСР) направо се сгромоляса на . През 2014 г. политическата сила на Ердоган спечели в девет от десетте големи града, а сега ѝ останаха само четири. Тази партия запазва влиянието си в консервативните части от Анадола, но тези региони постепенно се обезлюдяват и вече не играят решаваща роля за политическото бъдеще на страната. \r\nАвторът припомня за „Новата Турция“, която навън действа като влиятелна регионална сила, а вътрешният ѝ облик се предопределя от младите, религиозни поколения. Всъщност обаче Ердоган вече не може да бъде политическото лице на новата, градска Турция - неин естествен лидер е новоизбраният кмет на Истанбул , който се надява да стане и президент през 2023 година, когато се навършват 100 години от основаването на републиката.      Дали през четирите години дотогава ПСР ще извлече поуки от поражението си в Истанбул? Според автора на статията, това ще бъде трудно, защото Ердоган сякаш вече не слуша никого: заобиколил се е с конформисти, които му спестяват неудобните истини.\r\nПо-нататък Райнер Херман припомня, че повечето големи политически промени в Турция започват тъкмо на местни избори: та нали самият Ердоган тръгна нагоре през 1994 година, когато беше избран за кмет на Истанбул. Защо обаче на тези местни избори ПСР тръгна надолу? За това има няколко причини.\r\n„ на гърба си. Кюрдите извън кюрдските региони в Югоизточна Турция, които твърдо гласуват за Републиканската народна партия. И най-вече обратът в обществените нагласи. И ако първите два фактора може отново да се променят, то третият още дълго ще оставя своя отпечатък върху Турция\", смята германският журналист.     Нито една друга страна в Европа и в нейната периферия не е претърпяла толкова големи промени през последните десетилетия, колкото Турция, пише авторът и припомня, че навремето над 75% от турците са живеели в села и малки градчета. „После обаче започна голямата миграция. Бедните анадолци тръгнаха да търсят работа в големите градове. Обикновено се заселваха в периферията на градове като Истанбул, Анкара или Измир, където струпваха незаконни къщички - съвсем прости, обикновено с по две стаички. Нямаха нито вода, нито ток, а градското население гледаше арогантно и с презрение на тези пришълци от Анадола“.   В тази връзка авторът припомня крилатата формулировка на социоложката Нилюфер Гьоле: добре образованите, материално осигурени и неособено религиозни градски елити са „белите турци“, докато необразованите, бедни и набожни пришълци от Анадола са „черните турци“. През последните две десетилетия на 20. век културният сблъсък между тези две групи беше особено ожесточен, отбелязва Райнер Херман и добавя: „Пробивът бе осъществен на изборите през 2002 година, когато категоричната победа на новооснованата ПСР доведе до смяна на елитите. Старият градски елит, който се кълнеше в принципите на основателя на републиката Ататюрк, постепенно беше подменен от новия анадолски елит“.\r\nПСР стана тяхната партия, а Ердоган винаги се представяше като лидер тъкмо на „черните турци“. Самият е прототип именно на онова поколение турци, подгонено от бедността към големите градове. „Той израства в един от най-проблемните квартали на Истанбул и познава добре мизерията на мигрантите. Говори на техния език и възхвалява техните ценности. Освен това Ердоган е първият турски лидер, който не идва от редиците на държавната бюрокрация. И както никой друг олицетворява възхода на дълго потисканите анадолци“.    След като се връща към поляризиращите предизборни кампании на Ердоган, които обикновено преминават под мотото „Ние срещу тях“, авторът стига до извода, че с усядането на все повече „черни турци“ в големите градове привържениците на Ердоган намаляват. Просто защото част от тези хора вече са станали граждани и са изгубили връзката с родните анадолски села и с мирогледа на предишните поколения.\r\nДнес процесът на вътрешната миграция в Турция почти е приключил, но е в ход друг процес: възникването на нова градска идентичност. Защото къщурките в покрайнините на големите градове постепенно са отстъпили място на модерни жилищни квартали, Анадолът опустява, а 80% от турците вече живеят в градовете. Решаваща е ролята на младите, които вече не познават селския живот, а това се отразява и върху политическите им предпочитания. на едно консервативно и набожно младо поколение се провали, констатира авторът и аргументира с проучване на реномирания истанбулски институт „Конда“ сред младите турци на възраст между 15 и 29 години. Според това изследване днес те са по-образовани, по-модерни, по-отворени към света и по-малко набожни, отколкото преди десет години. И искат да се наслаждават на живот в свобода. „Турция на Ататюрк вече е история, но история ще стане и Турция на Ердоган - в момента, в който приключи процесът на урбанизация\", гласи заключението на германския журналист Райнер Херман.  ", "date": "2019.07.09", "title": "Скоро Турция на Ердоган ще е история"}
{"url": "https://www.actualno.com/business/temenujka-petkova-obsyjdame-nova-platforma-na-elektroenergijnata-borsa-news_766873.html", "text": "    Обсъждаме възможността на българската независима електроенергийна борса да бъде създадена още една платформа, която да даде възможност на нея да търгуват големите индустриални консуматори. Те, разбира се, трябва да отговарят на определени критерии, за да могат да си купуват своята електрическа енергия от там. Това обяви министърът на енергетиката Теменужка Петкова, предаде репортер на БГНЕС.      Министър Петкова участва в заседанието на парламентарната Комисия по енергетика, на което тя, заедно с депутати, ръководството на КЕВР, представители на бизнеса и производители на електрическа енергия дискутираха състоянието на свободния пазар на електричество у нас, както и възможните законодателни решения.   „Аз смятам, че е добре да направим опит в тази посока“, подчерта министър Петкова и обясни, че подобни платформи функционират в други европейски държави, сред които Франция и дори съседна Румъния. В тази връзка енергийният министър подчерта, че е провела и разговор с представители на Европейската комисия, на който е обърнато и внимание на сериозното притеснение за цената на електрическата енергия, регистрирана на 3 юли на платформа „ден напред“. „Първият и най-важен аргумент е, че страната ни не е част от нито едно пазарно обединени в региона. Българските потребители и българската индустрия на практика нямат достъп до регионалните пазари. Да се създаде такава платформа, на която да могат да търгуват големите индустриални консуматори, ще компенсира до известната степен тази липса на пазарно обединени“, смята министър Петкова.\r\nТя бе категорична, че няма нито един мегават час електрическа енергия, продаден извън българската независима електроенергийна борса.  През последните седмици големите консуматори на ток, които купуват през борсата, многократно се оплакаха от високи цени на борсата, като за един ден дори бе регистриран 203% скок на цената, или 196 лв. за мегават час. За сравнение в Европа, в същия ден, на борсите беше отчетена цена в рамките на 70 лв. Подобни шокови стойности имаше в края на октомври и в началото на годината.\r\nИндустриалците обвиниха борсата в манипулации, лобизъм и поискаха оставката на шефа на НЕК Петър Илиев. Някои от големите консуматори заявиха, че са принудени да свият производството и да спрат мощности, ако се запази високата цена на тока в сегмента „Ден напред“.   В заседанието на комисията участие взе и шефът на НЕК Петър Илиев. В изказването си той подчерта, че има изкривяване на борсовата търговия заради липсата на достатъчно правила, а това позволява износът на евтин ток, докато в страната остава скъпият. Според него токът за бизнеса се оскъпява изкуствено с 20 лв. за мегават час заради две държавни такси.    От своя страда председателят на КЕВР Иван Иванов коментира, че до независимия регулатор до този момент има подадени общо 18 сигнала за евентуални нарушения. Експертите на комисията вече са изготвили два доклада, но те носят гриф „Поверително“ и не могат да публично оповестени. „До доказване на манипулация на пазара на електрическа енергия, Комисията не може да изнася никакви данни, защото рискува две неща. Първо – тя да опетни собственото си име, като обвини незаслужено компании в действия, които не може да докаже. От друга страна рискува да бъде санкционирана за оронване на името на такива дружества“, отбеляза Иван Иванов. Той увери, че ако КЕВР докаже манипулация на борсата, ще се произнесе по обективен и безпристрастен начин. ", "date": "2019.07.09", "title": "Теменужка Петкова: Обсъждаме нова платформа на електроенергийната борса"}
{"url": "https://www.actualno.com/curious/eto-kakvo-moje-da-vi-otyrve-ot-hlebarkite-zavinagi-news_766879.html", "text": "    Освен че са \"главоболие\" за някои домове, хлебарките могат да причинят също и алергична реакция. Там, където преминават, хлебарки оставят следи от слюнка, фекалии и следи от тялото си, а за тези, които са чувствителни, е доказано, че мъртвите хлебарки, техните изпражнения и остатъци от кожата предизвикат алергични реакции, особено при деца.      За да се отървете от тези вредители, всичко, от което се нуждаете, е дафинов лист! Рзчупете го и го сложете в ъглите на жилището си. Скоро ще забравите за всички нежелани гости във вашия дом! Тайната се крие във факта, че насекомите, като хлебарки, мравки, мухи, комари и молци, просто не могат да понасят миризмата на дафинов лист.   Можете също така да сложите дафинов лист в шкафовете и чекмеджетата. Засадете дафинов лист в двора или поставете саксия с това растение на терасата. Можете да направите букети от дафинови листа и естрагон, които да държите в ваза.\r\nИзточник: БГНЕС   ", "date": "2019.07.09", "title": "Ето какво може да ви отърве от хлебарките завинаги!"}
{"url": "https://www.actualno.com/europe/putin-ne-sym-se-namesval-v-izborite-v-sasht-i-nikoga-njama-da-go-napravja-news_766893.html", "text": "    Руският президент Владимир Путин заяви в интервю за американския режисьор Оливър Стоун, че не се е намесвал и няма да се намесва в изборите в САЩ.      \" тогава, не искам да се намесвам и сега и нямам намерение да го правя в бъдеще\", каза той в интервю за новия филм на Стоун за Украйна, който бе показан на филмовия фестивал в Таормина, Италия.   Руският президент продължи с думите, че руските блогъри, независимо от гледната си точка, която изразяват в интернет, не биха могли да изиграят ключова роля в изборите в САЩ.\r\n\"Ако искате да се върнем към изборите в САЩ отново, добре, слушайте - огромна страна, огромен народ със свои собствени проблеми, със свои собствени идеи за това какво е добро и какво е лошо. През последните няколко години - десет години например - с огромното нарастване на благосъстоянието на управляващата класа и богатите хора нищо не се е променило към по-добро за средната класа\", каза Путин в интервю за новия документален филм на Стоун „Истината за Украйна”, показан на филмовия фестивал в Италия.  \"Това беше обстоятелството, което беше разбрано от онези, които проведоха предизборната кампания на г-н Тръмп и самият той разбра. И той използва това... Без значение руските блогъри, аз не знам кой работи в интернет, без значение как са изразили мнението си за ситуацията в Съединените щати, това не би могло да изиграе ключова решаваща роля. Това е глупост”, каза той.\r\nИзточник: БГНЕС    ", "date": "2019.07.09", "title": "Путин: Не съм се намесвал в изборите в САЩ и никога няма да го направя "}
{"url": "https://www.actualno.com/europe/erdogan-evropa-ne-izpylnjava-angajimentite-si-kym-turcija-news_766909.html", "text": "    Въпреки огромния принос на Турция за сигурността на Европа, например помощта за справяне с бежанската криза, помощта която беше очаквана от европейските страни не беше реализирана, каза президентът Реджеп Тайип Ердоган, цитиран от македонската информационна агенция “Макфакс“, цитирана от \"Фокус\".      \"Ние допринесохме много за сигурността на целия европейски континент, и особено на Балканите. Но въпреки това не получаваме подкрепата и хуманното отношение от нашите приятели в Европа в трудни моменти, \"каза Ердоган.   Президентът на Република Турция присъства на срещата на високо равнище Процеса за сигурност на Югоизточна Европа (ПСЮИЕ) в Сараево, където се срещна с други лидери и обсъди сигурността и сътрудничеството между страните на Балканите.\r\nТой каза, че регионът е изправен пред нова вълна от незаконна миграция от Сирия, Ирак, Афганистан и Северна Африка.  \"Докато Европа не може да постигне споразумение за квота на мигранти, Турция прие над 4 милиона бежанци, от които 3,6 милиона са от Сирия,\" каза Ердоган.\r\nТой добави, че досега Турция е изразходвала над 37 милиарда долара само за бежанците от Сирия.   Ердоган подчерта, че Турция е предприела мерки за предотвратяване на незаконния поток на мигранти през Егейско море и по този начин страната е предотвратила много потенциални хуманитарни трагедии.    \"Броят на незаконните мигранти, които са били задържани в нашата страна между 2005-2017 г., е над 1 милион\", добавя той.\r\nТурция е основният път за незаконната миграция на бежанци, които искат да преминат в Европа, особено след 2011 г., с началото на гражданската война в Сирия.\r\nЕрдоган обвини ЕС, че не е изпълнил задълженията си по споразумението от 2016 г., насочено към намаляване и ограничаване на потоците мигранти по незаконен път, т.е. през Егейско море.   Сделката включва финансова помощ от ЕС на стойност 6 милиарда евро, но досега Турция е получила само малка част от тези средства, коментира турският президент. ", "date": "2019.07.09", "title": "Ердоган: Европа не изпълнява ангажиментите си към Турция"}
{"url": "https://www.actualno.com/europe/parij-objavi-klimatichno-izvynredno-polojenie-news_766916.html", "text": "    Париж обяви днес климатично извънредно положение, подобно на още много градове по света и на парламентите на Великобритания и Ирландия, предадоха AFP и Нова телевизия.      \"Трябва да изпълним целите на от декември 2015 г.\", заяви Селия Блауел, високопоставен служител на парижкото кметство, която отговаря за политиката в сферата на околната среда.   Парижкото кметство заяви, че е взело решение за създаването на \"Академия за климата\", която ще има за цел безплатно да предоставя на младите хора информация по въпросите, свързани с околната среда. ", "date": "2019.07.09", "title": "Париж обяви климатично извънредно положение"}
{"url": "https://www.actualno.com/business/zapochvat-proverki-po-18-signala-za-narushenija-na-pravilata-za-tyrgovija-s-tok-news_766918.html", "text": "    Проверки   заради скачащите цени на енергийната борса започват Комисията за защита на конкуренцията (КЗК) и Комисията за енергийно и водно регулиране (КЕВР), стана известно по време на заседание на енергийната комисия на парламента, посветено на състоянието на свободния пазар на  ток.  Енергийният министър съобщи, че заради флуктуациите в цените на платформата „Ден напред“ е сезирала КЗК и КЕВР да проверят какво се случва.      18 сигнала са постъпили в КЕВР за съмнения за нарушения, съобщи председателят на регулатора Иван Иванов и уточни, че 17 били от преди седмица, а последният постъпил днес от ръководителя на енергийната борса. Иванов обясни, че информацията е конфиденциална и че специално звено на КЕВР ще я обобщава в доклад. Той отбеляза, че  такива разследвания  в старите страни-членки на ЕС,  които прилагат правилата за REMIT (Регламент (ЕС) № 1227/2011 относно интегритета и прозрачността на пазара за търговия на едро с енергия ) още от гласуването на този регламент в 2011 г. , продължават около 3-4 години.   Предстои КЕВР на закрито заседание, без публикуване на каквито и да е сведения за него да вземе решение като то може да е в две посоки – или да приеме доклада за сведение като счете, е няма достатъчно доказателства или обратно - да счете, че има ясна индикация и да започне разследване, което продължава твърде дълго, добави Иванов. КЕВР като КЗК ще излезе със свое съобщение кое от двете решения е приела. До достигане на ясни изводи дружествата, които са обект на нашия предварителен анализ и на евентуално следващо разследване няма да бъдат публично известни. \"Там има както големи производители на електрическа енергия в страната, така и големи български и чуждестранни търговци, включително крупни индустриални предприятия.  Това, че ние ще проведем подобно разследване не означава, че има обвинение към съответно дружество, че е нарушило правилата на REMIT за търговия на едро с електрическа енергия\", отбеляза още Иванов.\r\nКомисията, поради липса на такъв опит ще е в разговори с КЗК и ръководаството на Българска независима енергийна борса, каза още той.  Иванов заяви, че сигналите се разглеждат много внимателно и стават предмет на поверителни доклади и заяви, че в началото на есента КЕВР може да представи подобен анализ, свързан с нейните правомощия по отношение на пазара на електрическа енергия. \"Това че някои са решили, че все още няма задействана процедура по разследване, няма никакво значение. Във Франция започва в 2014 г. едно такова разследване срещу конкретна фирма и завършва през октомври 2018 г., посочи още Иванов.\r\nИстински проблеми могат да се решат не с административни мерки, а с ускорена либерализация на пазара, категоричен е Иван Иванов: \"Трябва с промяна в закона да се фиксира срок, в който небитовите потребители трябва да излезнат на свободния пазар и след това и битовите потребители да излезнат на свободния пазар. В почти всички членки на ЕС това е направено. Това може да се случи и тук и ние ще го изпълним, ако е заложено в закона\".  Второто важно условие е регионалната свързаност, подчерта Иванов и поясни – \"да се стигне до такава регионална свързаност, че между две съседни зони например Румъния и България, разликата в цената на енергията на борсата да не бъде повече от 2 евро. Тогава няма да говорим, че на 3 юли разликата в цената е била 38 евро по висока в България, спрямо Румъния\".   \"До момента нямаме нито един сигнал за нарушения на търговията \"Ден  напред\". Всички сигнали са по двустранни договори\", каза още Иванов. \"Ако има и успеем да докажем манипулация на борсата или друго нарушение на Закона за енергетиката ние ще се произнесем по обективен и безпристрастен начин\", увери той.     ", "date": "2019.07.09", "title": "Започват проверки по 18 сигнала за нарушения на правилата за търговия с ток"}
{"url": "https://www.actualno.com/balkani/severna-makedonija-shte-syzdava-rabotni-grupi-i-komisija-za-pregovori-s-es-news_766917.html", "text": "    На днешната редовна 143-та сесия македонското правителство прие решение за създаване на работни групи за подготовка на националната програма за усвояване на законите на Европейския съюз и за подготовка на позициите за преговорите за членство в Европейския съюз, предаде БГНЕС.      На срещата, както обяви пресслужбата на правителството, беше решено да се създаде секретариат за преговорната структура, както и служба на главния технически преговарящ.   В пакета от решения за подготовка на националната програма за законите на ЕС и за подготовка на позициите за преговори, бе взето решение за създаване на държавна делегация и на комисия за преговори за присъединяване на Република Северна Македония към ЕС. ", "date": "2019.07.09", "title": "Северна Македония ще създава работни групи и комисия за преговори с ЕС "}
{"url": "https://www.actualno.com/europe/opozicijata-vyv-velikobritanija-poiska-ostavane-v-es-news_766930.html", "text": "    Лейбъристите във Великобритания искат нов референдум за Brexit. Лидерът им Джереми Корбин прикани новия премиер, който трябва да бъде избран между Борис Джонсън и Джереми Хънт да спрат излизането от Европейския съюз, пише BBC.      Корбин каза, че новия референдум се налага, за да бъде избегнат нежелания Brexit без сделка с Европейския съюз за условията по раздялата \"или Brexit при вредни условия, договорени от консерваторите.\"   Двамата консерватори, които са в борбата за премиерския пост, вече казаха, че ако се наложи, ще изведат Великобритания от ЕС без сделка за условията.\r\nПопитан от BBC дали иска нов референдум, защото е под натиск от останалите в ръководството на Лейбъристката партия, Корбин казва, че това не е така.  Според британски медии водещи фигури в партията притискат Джереми Корбин да се обяви не просто против \"твърд\" Brexit, а да заеме позиция, че Великобритания трябва да остане в ЕС при всички обстоятелства. ", "date": "2019.07.09", "title": "Опозицията във Великобритания поиска оставане в ЕС"}
{"url": "https://www.actualno.com/balkani/makedonija-chestvame-zaedno-s-bylgarija-svetite-bratja-kiril-i-metodij-i-drugi-svetci-news_766929.html", "text": "    Македонското правителство прие да чества заедно с България паметта на Светите братя Кирил и Методий, Св. Климент Охридски, Св. Наум и Цар Самуил.      Решението е взето по време на днешното правителствено заседание в Скопие, което е ръководено лично от премиера Зоран Заев. Предложението е направено от Министерството на външните работи на страната. Министрите подробно са били информирани, обсъдили са и са приели годишния доклад на съвместната мултидисциплинарна експертна комисия по историческите и образователните въпроси, - предложенията й до правителството, както и оценката за работата на комисията и постигнатия напредък в областта на античната история. Кабинетът приема предложенията за съвместно честване на паметта на светците. Двете страни са постигнали съгласие във възмоожно най-кратък срок да уточнят и датите за съвместно честване на Светите братя Кирил и Методий, Св. Климент Охридски, Св. Наум и Цар Самуил, предаде БГНЕС.   При всяко официално честване на тези личности е необходимо да се отбелязва историческата истина за нашата съвместна история, и това трябва много ясно да бъде отбелязано, става ясно от днешното решение на Кабинета в Скопие. Приемат се забележките за съдържанието на учебниците за 5-ти клас в България, и за шести клас в Македония, в които се преподава праистория и антична история; както и се приемат и предложенията на комисията за учебниците за 6 клас в България и 7 клас в Македония. В тях се засяга Средновековието. Промяната трябва да стане факт до края на 2019 г.\r\nСъвместната комисия трябва решително да ускори работата си за важните теми от общата история – за Гоце Делчев, за Илинденско-преображенското въстание, и др.  В документа, приет от правителството, се настоява да има реални резултати до края на 2019 г. по отношение на съдържанието на учебниците. ", "date": "2019.07.09", "title": "Македония: Честваме заедно с България Светите братя Кирил и Методий и други светци"}
{"url": "https://www.actualno.com/society/novinite-naj-vajnoto-za-denja-9-uli-news_766877.html", "text": "            Рискуваме да провалим местните избори, ако изпълним законовото изискване да има 6000 машини за гласуване. Това заяви депутатът от ГЕРБ Анна Александрова в парламента, докато представяше законопроект за изменение на Изборния кодекс, с който да се спре машинното гласуване за предстоящите местни избори тази есен, както и за парламентарните избори.    Както вече е ставало ясно, все още най-големите чуждестранни инвестиции в България са парите от емигрантите ни. Става въпрос за около 100 млн. евро на месец, а само за периода януари-април в българската икономика, но предимно в потребителската част, са влезли 400 млн. евро емигрантски пари, което значи по около 3,5 млн. евро на ден, сочат данните на БНБ, цитирани от Investor.bg. Руският президент Владимир Путин заяви в интервю за американския режисьор Оливър Стоун, че не се е намесвал и няма да се намесва в изборите в САЩ. \"Не съм се намесвал тогава, не искам да се намесвам и сега и нямам намерение да го правя в бъдеще\", каза той в интервю за новия филм на Стоун за Украйна, който бе показан на филмовия фестивал в Таормина, Италия.     Сидеров имал покана за участие в предаването \"Лице в лице\" за днес, 9 юли, за 17:20 ч. Водещата обяви, че по план той е трябвало да бъде първи гост, но понеже е закъснял, мястото му е заел вторият събеседник.      Tри от общо четири градски чешми в Кърджали са открити завишени стойности на бактерията ешерихия коли. На нито една от тях няма предупредителна табела, че водата не е годна за пиене, предаде БНР. \"Очевидно има погрешна интерпретация на - най ме изненада това, което обявиха нашите медии. Както анализирахме, премиерът Борисов всъщност отговаря на питане дали Борел ще е пристрастен, защото Испания не признава Косово. Това съществено за мен променя контекста на изявата му\". Това заяви сръбският външен министър Ивица Дачич по скандала заради Косово, който стана факт с България. След машинното, ще бъде посечено и електронното гласуване. След отмяната на машинното гласуване, се готви отмяна на електронния вот. За това предупреди омбудсманът Мая Манолова на извънредна пресконференция след като от ГЕРБ обявиха официално намерението си с промени в Изборния кодекс да отменят машинното гласуване, предаде репортер на Actualno.com. В едно от последните си интервюта стопанинът на Кремъл обяви либерализма за мъртъв. Но икономическата и социалната му политика са по-либерални, отколкото мнозина си мислят. Президентът Реджеп Ердоган е завладян от една нова идея: в университетите да се въведе разделение по полов признак. Мнозина в Турция са възмутени. Според тях това е абсурдна отживелица, която ще върне страната назад, пише Бурджу Каракаш в коментар за Deutsche Welle. Tурция на Ататюрк вече е история, но история ще стане и Турция на Ердоган. Защото неговите \"черни турци\" изгубиха връзката с родните си анадолски села и с мирогледа на предишните поколения. Това пише Райнер Херман в анализ за авторитетното издание Frankfurter Allgemeine Zeitung, цитиран от Deutsche Welle. ", "date": "2019.07.09", "title": "Новините: Най-важното за деня, 9 юли"}
{"url": "https://www.actualno.com/smolyan/deca-na-besarabski-bylgari-gostuvat-na-rodopite-news_766865.html", "text": "    По покана на Туристическо дружество „Родопея“ от село Ягодина група от 20 деца на бесарабски българи с двама учители от Одеса гостуват на област Смолян.      Програмата им предвижда в рамките на 9 дни да се запознаят с културните и природни забележителности на района, да се запознаят с традиционни местни обичаи, както и да проучат възможностите за обучение и развитие.\r\nТе са отседнали в хижа „Тешел“, от където имат лесен достъп до природните феномени в околността. В ролята на техен гид е секретарят на туристическото дружество Величко Чаушев. Отговорника на групата е Олга Неделчева, която е преподавател в Българското Неделно училище „Българска камбана“ в Одеса.\r\nУчениците са посетили „Орлово око“, Ягодинската пещера, Триградското ждрело и пещерата Дяволското гърло, съобщиха от областната администрация.  Зам.-областният управител Андриян Петров им разказал за сериала „Дяволското гърло“ , заснет в Смолян и чийто сюжет се развива в местности край Смолян и в същата пещера.\r\nВ Смолян те ще посетят Планетариума, Регионалния исторически музей, Регионалната Библиотека и Художествената галерия.\r\n„Срещата премина в патриотичен дух, бяха цитирани стихотворенията „Аз съм българче“ и „Родна реч“, изпя се българска народна песен и химна на България“, информираха от кабинета на областния управител.     ", "date": "2019.07.09", "title": "Деца на бесарабски българи гостуват на Родопите"}
{"url": "https://www.actualno.com/analysis/chumata-e-unishtojila-evropejskata-ikonomika-prez-srednovekovieto-news_766869.html", "text": "    Средновековната епидемия от чума е била истинска катастрофа за европейската икономика. Това показват нови доказателства открити в многовековния лед на Гренландия и руската Арктика. Констатациите на изследователите са публикувани в списанието PNAS, информира РИА Новости.      \"Устойчивото нарастване на концентрацията на олово в ледовете, образувани в ранното и късното Средновековие, показва, че европейската икономика се е развивала бързо по това време. Този растеж е спрял през XIII-XVI век, когато Европа е залята от епидемии от чума, а концентрацията на олово в леда е спаднала\", казва Джо Маконъл от Института за изследване на пустините в Рино (САЩ), цитиран от БГНЕС.\r\nПрез последните години учените активно се интересуват от това как човешката дейност и растежът на населението може да са повлияли на климата и екологията преди индустриалната епоха (с което обикновено свързват глобалното затопляне и рязкото увеличаване на концентрацията на вредни вещества в атмосферата, водата и почвата).\r\nНапример преди година австралийските климатолози анализираха редица природни климатични \"хроники\" и установиха, че глобалното затопляне може да е започнало не в средата на 20-ти век, а през 1880-1890 г., когато Европа и Америка преживяват пик на индустриално развитие.  Историците и климатолозите отдавна се интересуват и от друга \"визитна картичка\" на човешката цивилизация - тенденцията да се замърсява природата с олово и други тежки метали. Древните римляни и много други народи активно използвали олово за производството на ястия и различни домакински вещи, тръбопроводи и дори за производството на захар.   Първото такова изследване е проведено от учени преди две години: те са изучили химическия състав на ледовете, образувани в швейцарските и италианските Алпи през последните 2000 години. В резултат на това, в допълнение към неочаквано високото ниво на замърсяване на въздуха, беше установено, че икономическото развитие на Европа няколко пъти рязко спира и дръпва назад. Най-големият епизод е свързан с известната \"черна смърт\" - най-мощната епидемия от чума през 1349-1353 г.    Ако се вярва на данните от Алпите, тогава производството на олово за няколко десетилетия почти напълно е спряло поради смъртта на около 1/3 от населението на Европа и унищожаването на всички икономически и търговски връзки. Много историци не повярваха в такива катастрофални резултати, така че поддръжниците и противниците на тази хипотеза започнаха да търсят доказателства.\r\n\"За разлика от нашите предишни изследвания и работа на колеги, сега използвахме не една, а 30 ледени проби. Нашият анализ потвърди, че дори преди индустриалната революция оловото започва да се натрупва в големи количества във всички части на Арктика и единствения му източник действително са могли да бъдат само европейските металургични емисии\", продължава Маконъл.\r\nУченият отбелязва, че проби от лед са добити не в Алпите, а в много отдалечени точки на Арктика - на повърхността на ледниковия пласт в Гренландия и край бреговете на руската Северна Земя.   Сравнявайки процента на олово в пробите, изследователите не само са могли да проверят изявленията на своите колеги, но и да локализират източниците на емисии и да ги свържат с конкретни мини, както и с растежа и спада на икономиката на някои региони на Европа.\r\nНапример, открити са следи от бързия растеж на френската икономика през 700–1000 г. и едновременното западане на бившата Римска империя, както и доказателства за раждането на първите германски държави и феодални владения. Интересното е, че Европа е достигнала нивото на древния Рим едва в началото на XII век, а това показва огромен спад в икономиката след падането на Пакс Романа.   Освен това учените са регистрирали няколко резки сривове на икономиката, свързани с други пандемии: древната чума на Юстиниан и епидемията на Киприан и Антонин през II и III век, също се твърди, че са причинени от чумната епидемия.\r\nОткрити са и първите следи от две мощни епидемии от холера, ударили Русия и Европа в средата на 19-ти век. Тези огнища на болестта са засегнали особено силно количеството на оловото в руския лед на Арктика и са генерирали отрицателен ефект, сравним с въздействието върху икономиката на епидемията от чума.\r\nСпоред климатолозите, концентрацията на олово може да се обясни както с факта, че холерата има особено силно влияние върху живота на Руската империя, така и с факта, че ледът на Нова Земя като цяло е по-чувствителен към промените в количеството на емисиите в сравнение с ледената покривка на Гренландия. Други проби от древен лед, надяват се изследователите, ще помогнат да се даде по-категоричен отговор на този въпрос и да се открият още тайни от историята. ", "date": "2019.07.09", "title": "Чумата е унищожила европейската икономика през Средновековието"}
{"url": "https://www.actualno.com/europe/putin-razkri-prichinite-za-incidenta-v-kerchenskija-proliv-news_766880.html", "text": "    Американският режисьор, сценарист и продуцент Оливър Стоун взе ексклузивно интервю от руския президент Владимир Путин в рамките на снимките на \"В борбата за Украйна\", чиято премиера е насрочена за 19 юли, пише руският вестник “Московский Комсомолец“, цитиран от \"Фокус\".      В нов документален филм, спечелил специален Гран-при на международния филмов фестивал в италианския град Таормина, Стоун говори за това, което се случва в Украйна по време и след Майдана, както и причините за продължителната криза в страната.   Американският режисьор е обсъдил с руския лидер отношението си към политиката, провеждана от украинските власти през последните години, както и инцидента в Керченския проток.\r\nСпоред Владимир Путин Петро Порошенко загуби изборите през 2019 г., но три години по-рано, през 2016 г., тези представители на американския политически елит, които стояха зад него, бяха победени.  \"Хилари Клинтън не стана президент на Съединените щати и фалшивите новини за връзките на Доналд Тръмп с Русия са били раздути до невероятен мащаба ... А този, който наистина се опита да повлияе на американските избори, беше Украйна\", каза Владимир Путин.\r\nЩо се отнася до инцидента в Керченския проток, президентът на Руската федерация е убеден, че всичко е специално планирано от тогавашния украински лидер Петро Порошенко, за да използва провокацията да изостри ситуацията.   \"Вярвам, че Порошенко искаше да въведе извънредно положение в цялата страна и да отложи изборите. Искаше да запази властта на всяка цена\", сподели Путин.     ", "date": "2019.07.09", "title": "Путин разкри причините за инцидента в Керченския пролив"}
{"url": "https://www.actualno.com/showbusiness/senzacijata-maluma-e-v-sofija-razhojda-se-po-vitoshka-snimki-news_766902.html", "text": "    Най-продаваният латино изпълнител в света - Maluma - е в България! Звездата пристигна в зала \"Арена Армеец\" ден по-рано и дори се разходи по \"Витошка\".      От снимките, разпространени в социалната мрежа се забелязва, че горещият мачо не е с многобройна охрана, а компания му правят - баща му и хора от екипа му. Утре вечер (10 юли) българските фенове ще станат свидетели на едно грандиозно шоу с много пиротехника и аудио-визуални ефекти. Подкрепен от силен лайв бенд и дванадесет танцьора, Maluma ще изпълни нови версии на някои от най-големите си хитове, както и последните си сингли \"HP\", \"11PM\" и \"Hola Señorita (María)\".   На 17 май се състоя официалната премиера на последния четвърти студиен албум на 25-годишния изпълнител \"11:11\", част от който са хитовете \"НР\" и „11 PM“. Той съдържа общо 16 нови песни и включва колаборации с някои от най-големите имена в музикалната индустрия, сред които кралицата на поп музиката Мадона, Рики Мартин, Nicky Jam Oficial, Ozuna и други. ", "date": "2019.07.09", "title": "Сензацията Maluma е в София, разхожда се по Витошка (СНИМКИ)"}
{"url": "https://www.actualno.com/ruse/bojnijat-arsenal-na-trakite-gostuva-v-ruse-news_766825.html", "text": "    Регионален исторически музей - Русе представя в зала „Княз Александър I“ изложбата „Тракийско въоръжение от I хил. пр. Хр.“ Гостуващата изложба е дело на Регионален исторически музей – Шумен.      Колекцията от въоръжение е резултат на дългогодишната дейност на музейните специалисти от музея в Шумен и наброява близо 4000 единици. Голяма заслуга за създаването на сбирката е на покойния вече Георги Атанасов, завеждащ отдел „Античност“ в продължение на повече от 40 години (от 1975 г. до 2006 г.). Същият е автор на редица статии, посветени на въоръжението на древните траки.   Голяма част от материалите в колекцията са резултат на археологически проучвания на селища и некрополи на територията на Шуменска област. Повечето предмети са събрани от село Драгоево.\r\nПосетителите могат да видят в зала „Княз Александър I“ 125 предмета от фонда на шуменския музей. Нападателното въоръжение е представено от криви ножове, къси двуостри мечове - акинаци, бойни брадви, върхове на копия и стрели, оловни тежести за прашка, част от които имат надписи. Впечатляват откритите калъпи за отливане на бронзови стрели, показващи увеличеното производство на оръжия от местните майстори.  Защитното въоръжение е по-слабо представено. Експонатите са предимно от проучванията на тракийските некрополи. Показаните бронзови и железни шлемове, ризници и нагръдници са открити в тракийските некрополи край Браничево, Кълново и Кьолмен.  ", "date": "2019.07.09", "title": "Бойният арсенал на траките гостува в Русе "}
{"url": "https://www.actualno.com/europe/velikobritanija-i-francija-uvelichavat-kontingenta-v-sirija-news_766900.html", "text": "    Великобритания и Франция се договориха да изпратят допълнителни войски в Сирия, за да заменят изтеглящата се американска армия, съобщава Форин Полиси, цитирайки източници.      \"Великобритания и Франция, единствените американски партньори, които все още имат войски в Сирия, обещават леко да увеличат броя на войските от 10 на 15%, потвърди служител на американската администрация. Други страни също могат да изпратят определен брой военни, но в замяна САЩ ще трябва да платят“, пише изданието, цитирано от БГНЕС.   Графикът за увеличаване на контингента и точните цифри са неизвестни, добавя източникът, отбелязвайки, че администрацията е \"по принцип разочарована\" от преговорите със съюзниците за предоставяне на допълнителни ресурси за борба с „Ислямска държава“ в Сирия.\r\nСпоред него \"почти със сигурност\" определен брой военнослужещи ще бъде изпратен в региона на балканските и балтийските държави, а Италия скоро ще вземе решение по този въпрос.  От 2014 г. САЩ и техните съюзници провеждат кампания срещу терористичната групировка ИД в Сирия и Ирак, като в Сирия те действат без съгласието на официалните власти на страната. През декември миналата година американският президент Доналд Тръмп обяви изтеглянето на войски от Сирия. В някои райони на страната продължава разчистването от бойци. В момента политическото урегулиране, възстановяването на Сирия и завръщането на бежанците е на преден план. ", "date": "2019.07.09", "title": "Великобритания и Франция увеличават контингента в Сирия "}
{"url": "https://www.actualno.com/curious/dneven-horoskop-za-10-uli-news_766831.html", "text": "           Това е добър ден за любовни признания. Сега може да си позволите повече романтика. Със сигурност ще получите повече. Днес не забравяйте за ваше обещание. Няма да ви е трудно да го изпълните. След първата крачка всичко е по-лесно.   През този ден, каквото и да правите - правете го сами. Така ще сте сигурни във всяко едно действие от процеса.     Днес може да се почувствате тъжни. Намерете причината и я елиминирайте, за да продължите напред. Тази сряда не вярвайте на обещания. Не е сигурно кой в каква кондиция е. Разчитайте само на вашата. Това е ден за нови приятели. Излезте навън, забавлявайте се и покажете най-доброто от себе си, за да имате достойни съмишленици.   Днес може да бъдете притиснати да взимате крайни решения. Не се обвинявайте, със сигурност ще направите най-доброто за момента.    Днес не се колебайте да бъдете изключение. Скоро правотата ви ще бъде доказана, остава ви само да почакате. Тази сряда не се ограничавайте в мислите и мечтите ви. Тях няма кой да ви ги вземе. Обадете се на родителите ви.    Това е добър ден за провеждане на преговори. Ще бъдете победители във всякакъв вид битки. Не пропускайте шанса си. Това е ден, в който може да разкриете картите си. Ако подтиснете желанията си това няма да доведе до нищо добро. Днес не бъдете твърде жестоки съдници. Рискувате да сгрешите и после да съжалявате за думите си. ", "date": "2019.07.09", "title": "Дневен хороскоп за 10 юли"}
{"url": "https://www.actualno.com/society/zatvarjat-ednata-tryba-na-tunel-echemishka-news_766910.html", "text": "    Едната тръба на тунел \"Ечемишка\" на магистрала \"Хемус\" ще бъде затворена за движение в сряда, съобщиха от МВР.      Полиция, пожарна, пътна агенция и други институции ще провеждат учение за реагиране при бедствия и извънредни ситуации. Ограничението ще е от 9 ч. до 15 ч. на 10 юли. Ще бъде затворена тръбата за Варна. По време на учението целият трафик по магистралата ще минава двупосочно през тръбата за София.   Това със сигурност ще натовари допълнително движението, което и в момента е затруднено заради ремонтите по магистралата. \"Учението се провежда в интерес на гражданите за безопасното им движение по автомагистрала \"Хемус\" и преминаването през пътен тунел \"Ечемишка\", обясняват от МВР. ", "date": "2019.07.09", "title": "Затварят едната тръба на тунел \"Ечемишка\""}
{"url": "https://www.actualno.com/america/trymp-nareche-britanskija-poslanik-vyv-vashington-mnogo-glupav-news_766913.html", "text": "    Президентът Тръмп за втори път в рамките на два дни атакува британски посланик, който го критикува, като нарича висшия дипломат от кариерата „много глупав” и „надут глупак”, пише американското издание The Wall Street Journal, предаде \"Фокус\".      \"Абсурдният посланик, който Обединеното кралство е наложило в Съединените щати, не е някой, от когото да сме много впечатлени, много глупав човек\", пише президентът в социалната мрежа „Тwitter“ във вторник. \"Той трябва да разговаря със страната си и с министър-председателя Мей за провалените им преговори по Brexit, а не да се разстройва от критиките ми за това колко зле е воден Brexit.\"   Той добави: \"Не познавам посланика, но ми казаха, че е надут глупак.\"\r\nТръмп също така отново критикува напускащия британски премиер Тереза Мей, като каза, че е водела планираното отделяне на Великобритания от Европейския съюз по \"глупав начин\" и добави: \"Бедствие!\" Тереза Мей обяви,че ще напусне премиерския пост, след като нейната консервативна партия избере наследник на поста й лидер на партията, след като не успя многократно да спечели парламентарната подкрепа за споразумението за оттегляне от ЕС, което тя договори с Блока.   ", "date": "2019.07.09", "title": "Тръмп нарече британския посланик във Вашингтон \"много глупав\""}
{"url": "https://www.actualno.com/society/osigureni-sa-dostatychno-spasiteli-po-moreto-news_766835.html", "text": "    Министърът на туризма Николина Ангелкова проведе работна среща с председателя на Българския червен кръст акад. Христо Григоров и с генералния директор на организацията проф. Красимир Гигов, съобщиха от Министерството на туризма.      Както и в началото на летния сезон, ръководителите на БЧК и днес потвърдиха пълната готовност на службите за водно спасяване по Българското Черноморие, постовете по морските плажове вече са достигнали планирания капацитет за активен сезон.\r\nНа срещата бяха обсъдени предложения за повишаване качеството на водното спасяване, включително чрез съвременните методи за професионално обучение на спасителите.\r\nМинистър Ангелкова подчерта, че професионалната работа на спасителите е изключително важна за опазването на живота и здравето на българските и чуждестранни туристи. Тяхната отговорност и добро отношение към почиващите е определяща и за усещането, с което туристите ще си тръгнат от почивката по Българското Черноморие.     Министър Ангелкова и ръководителите на Българския червен кръст се обединиха около тезата, че отговорността за добрия имидж на България като сигурна дестинация зависи от всеки, работещ в туризма.\r\nПроверките ни по морските плажове са ежедневни, както и досега ще бъдем безкомпромисни сме при установяване на нарушения, отбеляза министърът.\r\nНа срещата бяха обсъдени и очакваните изменения на Наредбата за водноспасителната дейност и обезопасяване на водните площи, която се подготвя съвместно с експертите от Министерство на здравеопазването. Акад.    Григоров представи визията на БЧК да бъде възстановено обучението по плуване в училищата. Това би дало дългосрочна перспектива и политика за осигуряване на професионални кадри за водното спасяване. ", "date": "2019.07.09", "title": "Осигурени са достатъчно спасители по морето"}
{"url": "https://www.actualno.com/society/lidl-bylgarija-shte-postigne-100-recikliruemost-na-plastmasovite-opakovki-na-produktite-sobstvena-marka-do-2025-g-news_766817.html", "text": "    Лидл България си поставя за цел до 2025 г. пластмасовите опаковки на продуктите собствена марка да бъдат изработени изцяло от материали, които са 100% рециклируеми. Ангажиментът е част от дългосрочната стратегия на компанията по отношение на опазването на околната среда и конкретно намаляване на количеството използвана пластмаса.   Усилията на търговската верига, както на глобално, така и на национално ниво, са насочени към постепенно намаляване на опаковъчните материали и постоянно подобряване на възможностите за рециклиране. сподели Милена Драгийска, главен изпълнителен директор на Лидл България.\r\nКомпанията вече отчита и първите резултати от друга амбициозна цел, която обяви през миналата година - 20% намаляване на използваната пластмаса при продукти собствена марка до 2025 г.\r\nСред конкретните мерки довели до оптимизирането на количеството използвана пластмаса е намаляване на теглото на различните тарелки за прясно месо с до 11%. Така на годишна база Лидл България спестява над 37 тона пластмаса. Промяна в продуктовия дизайн на опаковката пък редуцира използваната пластмаса с до 26% при четири вида ядки под собствена марка Alesto, което води до спестяване на близо 250 кг пластмаса годишно.\r\nДруг пример са био бананите, при които компанията цялостно премахна единичната опаковка, като я замени с бандерол. Резултатът от тази мярка възлиза на 630 кг по-малко използвана пластмаса на годишна база.\r\nПри процес по оптимизация на перилни препарати Formil компанията спестява още около 2,5 тона пластмаса годишно. Това се постига чрез повишаване на концентрацията на перилния препарат, което съдейства за намаляване на обема и съответно опаковката. Важно е да се отбележи, че броят изпирания остава непроменен.\r\nВсяка промяна в опаковката се извършва при спазването на най-висок стандарт за безопасност на продукта.   ", "date": "2019.07.09", "title": "Лидл България ще постигне 100% рециклируемост на пластмасовите опаковки на продуктите собствена марка до 2025 г."}
{"url": "https://www.actualno.com/europe/rpc-myjete-prevyzhojdat-jenite-umstveno-news_766755.html", "text": "    Главата на патриашерската комисия по семейните въпроси към протоиерей Дмитрий  (Смирнов) заяви, че повечето мъже превъзхождат жените умствено, съобщи Интерфакс.      \"Жените са по-слаби умствено. Разбира се, има някакви си там Марии Кюри, но това е рядкост \", обяснява Смирнов.   Той все пак отбелязва, че жените са по-добри в проявата на търпение и любов.\r\nВ края на юни представител на руската православна църква заяви, че злоупотребата с интернет и други технологии отдалечава човека от църквата и от бога.  ТУК може да си припомните трактовката на РПЦ за пожара в  ", "date": "2019.07.09", "title": "РПЦ: Мъжете превъзхождат жените умствено"}
{"url": "https://www.actualno.com/society/manolova-za-mashinnoto-glasuvane-mashinite-ne-jadat-kebapcheta-i-ne-vzemat-po-50-leva-news_766811.html", "text": "    След машинното, ще бъде посечено и електронното гласуване. След  отмяната на машинното гласуване, се готви отмяна на електронния вот. За  това предупреди омбудсманът на извънредна пресконференция  след като от ГЕРБ обявиха официално намерението си с промени в Изборния  кодекс да отменят , предаде репортер на .      Манолова е категорична, че истинският мотив за такава стъпка на управляващите непосредствено преди местните избори е, че \"машините разобличиха неотчетения вот\", защото .   Свидетелят на кражбата на вот трябваше да бъде отстранен - този свидетел са машините, убедена е Манолова. Тя припомни усилията си спасяване на машините и опроверга доводите, че машинното гласуване е малко използвано. Непосредствено преди изборите според авторитетна социологическа агенция 54% от българските граждани са казали \"да\" на машинното гласуване, изтъкна Манолова.\r\n\"В 310 секции от 3000 с машини са гласували повече от 50% от избирателите, а в 340 секции между 40 и 50%, т.е. в 650 секции гласувалите с машини са над 40%\", посочи омбудсманът.  Като абсолютно неверен определи тя аргументът, че машинният вот не е намалил недействителните гласове. \"При гласуването с машина изобщо е невъзможно подаване на недействителна бюлетина. Такава опция не съществува\", подчерта . Тя припомни,че гласът \"не подкрепям никого\" не е недействителен глас.\r\nНесъстоятелен е според нея и аргументът, че машините оскъпили вота. \"Не машините, а ЦИК оскъпи вота\", категорична е и обясни как - \"като нае  машини на цената, на която можеше да ги купи\". Наемът на машините за европейските избори е в размер на 70% от цената на машината, посочи омбудсманът и изрази подозрение, че наемът е 100% от цената на машината. \"Виновникът за скъпя машинен вот е ЦИК, която можеше вече да е закупила същите тези машини на същата цена\", убедена е Манолова.   По думите ѝ истинската причина за отмяната на машинното гласуване е фактът, че . \"Доказателството е на сайта на ЦИК - в 1129 секции има неотчетени преференции, в 80 секции има неотчетени  гласове за партии. Това е в 40% от секциите, където е имало машини\", посочи Манолова.    Абсолютно несъстоятелни са доводите, че е сложно гласуването с машини или, че не са подходящи за гласуване с преференции, каза още Манолова. Ако управляващите твърдят, че машините са опорочили вота, би трябвало вече да са поискали отмяна на вота, коментира тя.\r\nМанолова съобщи, че ще се включи в заседанието на правната комисия, за да се опита с аргументи да опровергае вносителите на отмяната на машинния вот. Тя каза и че ще обмисли възможностите за сезиране на Конституционния съд.\r\nМанолова е категорична, че набелязаните от управляващите промени в Изборния кодекс са \"стъпки за отнемане направа, на възможности, на демократични придобивки на българските  граждани\". ", "date": "2019.07.09", "title": "Манолова за машинното гласуване: Машините не ядат кебапчета и не вземат по 50 лeва"}
{"url": "https://www.actualno.com/curious/eksperti-davat-syveti-za-dylgite-otsystvija-ot-doma-news_766822.html", "text": "    Когато заминавате на почивка, е добре да изключите електроуредите, които не е необходимо да работят, докато отсъствате, съветват експерти. Да останат включени само сигнално охранителната техника, ако имате такава, хладилници и фризери, за които не винаги е подходящо да се изключват. Те ще продължат да консумират електроенергия.      Телевизори, аудиоуредби, монитори е добре да се изключат от щепсел, тъй като продължават да консумират ток дори и в stand-by режим. Единствено при необходимост електроуреди в режим stand-by могат да се оставят включени.   Ако ще отсъствате за по-дълъг период от време, е добре да запишете показанията на електромера си преди да заминете и да ги сравните при завръщането си. Трябва да се уверите и, че външни хора нямат достъп до контакти, които са част от електроинсталацията ви.\r\nДоставчиците на електрическа енергия за битови абонати препоръчват преди да тръгнете на път, когато предстои засичане на консумирания ток в периода на отсъствието ви, а няма свободен достъп до електромера, да заявите посещение на отчетник.  Изпълнявайки тези прости съвети, можете да тръгнете на почивка и да ѝ се насладите, а при завръщането ви да няма неприятни изненади. ", "date": "2019.07.09", "title": "Експерти дават съвети за дългите отсъствия от дома"}
{"url": "https://www.actualno.com/smolyan/doc-d-r-aliman-centyryt-za-invazivna-kardiologija-v-smoljan-nadmina-ochakvanijata-news_766810.html", "text": "    „Огромно щастие е да създадеш нещо ново. Центърът за инвазивна кардиология в Смолян надмина очакванията и прогнозите . Очакваше се, че потребността е много по-малка, а може да се окаже, че надвишава цифрите . Надявам се с д-р Илиев да разширим обхвата на патологията, която ще обгрижваме. Това заяви доц. д-р Окан Алиман пред журналисти по повод 1 г. от създаване на Сектор за инвазивна кардиология в МБАЛ – Смолян.      Попитан защо е предпочел да работи в областната болница, вместо в по-голям град , той отговори, че е бил привлечен от магнетизма на природата и хората.\r\n\"За година през Центъра са минали 1415 пациенти , което потвърждава нуждата от него. 144 от тях са били с остър инфаркт на миокарда и са имали нужда от незабавна интервенция. Най-младият пациент е жена с остър инфаркт на 29 години, а най-възрастният пациент е на 98 години. Има много спешни състояния, които налагат инвазивно лечение в първите часове. Преди пациентите пътуваха за Пловдив и се губеше т. нар. \"Златен час\"“, заяви изпълнителният директор на болницата д-р Марин Даракчиев.  По думите му сега има 24 часа инвазивен кардиолог в денонощието. „Считам, че има голяма полза от този център и той е добър пример как една инвестиция може да се подобри здравеопазването в областта. Искам да благодаря на всички, които са ни помагали в това начинание. Това беше един сложен и дълъг процес, но накрая завърши успешно\", каза той.\r\nИ припомни, че центърът бе създаден с целева субсидия от 1 183 460 лв . от Министерството на здравеопазването, с които е купен ангиограф и е направен ремонт на базата, предназначена за инвазивна кардиология.\r\nНачалник на Кардиологичното отделение е д-р Нина Шехова. В центъра работят два екипа – на д-р Николай Илиев и на доц.д-р Окан Алиман. Специалистите са изцяло на щат в смолянската болница. Д-р Илиев е работил в „Сити Клиник“, „Токуда“, „Св. Екатерина“ и Военна болница. Д-р Алиман е работил в „Св. Каридат“ и е доцент-преподавател в Медицинския университет в Пловдив.    Гости на тържеството бяха председателят на Комисията по здравеопазване в Народното събрание д-р Даниела Дариткова, кметът на Смолян Николай Мелемов, заместник кмета Марин Захариев, заместник-областните управители Андриян Петров и Владимир Гърбелов и др.\r\nСпоред д-р Алиман е изпитание да се работи в място, което има затруднения с придвижването.\r\n„Патологията, която лекуваме, не се отличава от тази в национален или световен мащаб. Остава малко да се обогати с апаратура, която ще направи центъра конкурентен на международно ниво. Това, което много ми харесва тук, е, че се създадоха локални кадри. Нашият сестрински екип е изцяло от местни кадри. Няма да коментирам кардиологичния екип на д-р Шехова, защото той е утвърден и доказан“, подчерта той.\r\nКолегата му д-р Илиев се надява секторът да се развие в посока лечение на периферно-съдовите заболявания. „Имаме обещанието на д-р Даракчиев и д-р Дариткова да въведем необходимата надграждаща апаратура и се надявам в най-скоро време да имаме комплексно обслужване на сърдечно-съдовите заболявания, с което напълно ще се прекрати необходимостта да се пътува където и да е из страната“, каза д-р Илиев.\r\nТой уточни, че за една година с д-р Алиман имат брой пациенти, с които бият 3/4 от пловдивските лаборатории по обща бройка на оператор.   „В България лаборатория, която има над 1 000 пациенти, се води за много сериозно работеща. Максимумът е около 2 000 пациенти за най-големите структури. Ние сме близо до най-големите“, подчерта д-р Илиев. \"Искам да благодаря на всички държавни структури, на областната управа, на кмета, лично на д-р Дариткова за това, че приеха нашето желание за своя мисия -да се направи такъв център. Години наред транспортирахме болните до Пловдив, а тези, които оставаха тук, само консервативно можехме да ги лекуваме. Много пациенти се инвалидизираха заради загубения \"златен час\"\", каза д-р Шехова.\r\nТя посочи, че смъртността в отделението през 2017 г. е била 1.47 промила, а 2018-та година е била 0.6, а за първите шест месеца на тази година е едва 0.4 промила – тоест, намаляла е с над три пъти.\r\nСред незабравимите случаи за инвазивните кардиолози в Смолян от последната година е баба, набодена от крава. Жената била с огромен кръвоизлив в таза, който успешно е бил спрян и жената - спасена.\r\nШефът на болницата отбеляза, че за поредна година лечебното заведение няма просрочени задължения и е в стабилно финансово състояние.\r\n„Смолян категорично е за пример сред останалите областни болници. Поставени в едни и същи условия, лечебните заведения  в страната от типа областни болници, показват различни резултати. Това значи, че мениджмънтът на болницата и стратегията за развитието й са изключително важни. На единия край са негативните примери на Ловеч и Враца, няма как да не ги спомена, а ние сме положителната страна на палитрата областни болници. Има и други положителни примери, разбира се. Важното е, че това е кауза за всички нас тук, защото съзнаваме, че сме една от малкото области, в които няма конкурентно частно лечебно заведение“, заяви д-р Даниела Дариткова.\r\nТя подчерта, че областната болница е стожерът и мястото, в което всеки пациент от областта, включително и туристите на Пампорово, могат да получат своевременна качествена спешна медицинска помощ на високо съвременно ниво. ", "date": "2019.07.09", "title": "Доц. д-р Алиман: Центърът за инвазивна кардиология в Смолян надмина очакванията"}
{"url": "https://www.actualno.com/vidin/obshtina-vidin-kym-bojko-borisov-spasete-bolnicata-ni-news_766791.html", "text": "    На извънредното заседание бе приета декларация, адресирана до министър-председателя на Република България, до министъра на здравеопазването и министъра на финансите. В нея пише: „Обръщаме се към вас с искане за незабавна финансова помощ за МБАЛ „Св. Петка“ – град Видин и запазване на дейността й в пълен обем и структура, което ще доведе до съхраняване на свещеното за нас лечебно заведение. Моля да имате предвид, че нефункционирането на болницата в пълен обем ще доведе до нов, допълнителен и окончателен демографски срив на Видинския регион“.       Oбщинските съветници дебатираха какви мерки да се вземат, за да се решат проблемите във видинската многопрофилна болница за активно лечение, .\r\nКметът на Община Видин Огнян Ценков също присъства на заседанието и изрази своето удовлетворение от загрижеността на всички за бъдещето на : „Както вече заявих, аз и общинското ръководство стоим категорично в подкрепа на видинската болница, на нейното функциониране и развитие и механизмите, с които можем да го осъществим“. Той заяви, че в създалата се ситуация печеленето на партийни дивиденти е неморално и трябват да се вземат аргументирани законови решения, без излишно говорене.\r\nСлед продължителни дискусии и изказани становища, бяха гласувани две предложения и приета декларация. Първото се отнася за заделянето на финансов ресурс и създаването на фонд, който да подпомага медицинските работници в , като средствата се предвидят в бюджета на Община Видин в размер най-малко на . Също така, с оглед на обстоятелствата . за коригиране на трудовите възнаграждения на медицинския персонал. Второто предложение, което бе прието, е свързано с иницииране на среща с участието на здравния министър и представители на Министерството на здравеопазването, на ръководството на видинската болница и на работещите в нея, на Община Видин, на общински съветници и други съпричастни институции, на която да бъдат взети адекватни мерки за справяне с проблемите в МБАЛ „Св. Петка“.  Мажоритарен собственик на болницата в града е държавата, като само 10 % е участието на община Видин. ", "date": "2019.07.09", "title": "Община Видин към Бойко Борисов: Спасете болницата ни!"}
{"url": "https://www.actualno.com/varna/vijte-mestata-kraj-varna-kydeto-vodata-e-negodna-za-piene-news_766738.html", "text": "    Направени проби показват, че в няколко варненски села водата не става за пиене . Там тя не отговаря на Наредба N.9 , която регламентира качеството на водата, предназначена за питейно-битови цели. През изминалата седмица са взети общо 48 проби. 11 от тях показват резултати, които са извън нормите за полезна за консумиране питейна вода.        От общо 13 проби по микробиологични показатели са открити колиформи във водата, предназначена за питейно-битови цели в проби несъответствия спрямо Наредбата за качеството на водата.  ", "date": "2019.07.09", "title": "Вижте местата край Варна, където водата е негодна за пиене"}
{"url": "https://www.actualno.com/bgfootball/levski-s-nov-generalen-sponsor-predstavi-novite-si-ekipi-video-news_766765.html", "text": "    Отборът на представи новите си официални екипи за сезон 2019/2020. Те са с нов генерален спонсор, . Това е Националната лотария с лого \"7777.bg\", а екипировката е на фирмата \"Найк\". Специалната пресконференция се състоя на стадион \"Георги Аспарухов\". Ето какво написаха и на официалната страница на \"сините\":      Клубът разработи визия, с която се връща към корените си, а легендарното \"Л\" се появява отново на гърдите на фланелките.    разкри Илия Христов от Сдружение \"Сини Сърца\" .   От вътрешната страна на фланелките стои първият печат на „Левски“ в историята му, като той е поставен от вътрешната страна на яката. Има и жълто-червеното райе, посветено на първите цветове на клуба. Имената на играчите ще са на кирилица в българското първенство, а в евротурнирите ще са изписани на латиница.\r\nС новите екипи пред камерите застанаха четирима играчи. Николай Михайлов представи белия вратарски екип, а със синия беше младата надежда Станислав Иванов. Резервният жълт беше демонстриран от Хали Тиам, а третият екип - черен на цвят - беше показан от новото попълнение Дени Алар.   Национална лотария ще бъде официален спонсор на ПФК „Левски”, а играчите ще излязат с логото на 7777.bg на екипите си още този четвъртък, 11 юли, в първия квалификационен кръг на Лига Европа срещу словашкия \"Ружомберок\".      ", "date": "2019.07.09", "title": "Левски с нов генерален спонсор, представи новите си екипи (ВИДЕО)"}
{"url": "https://www.actualno.com/ruse/am-ruse-veliko-tyrnovo-e-na-etap-objava-na-tryjni-proceduri-news_766756.html", "text": "    Един от приоритетните проекти на Агенция „Пътна инфраструктура“ до 2022 г. е изграждането на АМ „Русе – Велико Търново“. През 2019 г. ще бъдат обявени тръжни процедури на стойност 670 млн. лв. Toвa cъoбщи инж. Злaтĸa Πeтeвa, диpeĸтop нa диpeĸция „Изпълнeниe нa пpoeĸти пo OΠTTИ 2014-2020“.      Πpeз 2019 г. щe започнат пpoцeдypитe зa инжeнepинг (пpoeĸтиpaнe и cтpoитeлcтвo) нa yчacтъцитe: Pyce – oбxoд нa Бялa (40 ĸм) и Oбxoд нa Бялa (35 ĸм). Индиĸaтивнaтa cтoйнocт зa двaтa пpoeĸтa e oĸoлo 670 млн. лв. бeз ДДC. Tpeтият yчacтъĸ e Бялa – Beлиĸo Tъpнoвo  (58 ĸм) c индиĸaтивнa cтoйнocт 505 млн. лв. бeз ДДC. Aгенция „Пътна инфраструктура обсъжда paзлични вapиaнти зa ocигypявaнe нa cpeдcтвa зa peaлизaциятa нa пpoeĸтa.\r\nОбщата дължина на магистралата е 133 ĸм. Πpoeĸтът e paздeлeн нa тpи yчacтъĸa Pyce – Бялa, oбxoдeн път нa Бялa и Бялa – Beлиĸo Tъpнoвo. Индиĸaтивнaтa cтoйнocт нa пpoeĸтa e приблизително 1,2 млpд. лв.\r\nAМ „Русе-Велико Търново“ e нa eтaп идeeн пpoeĸт. Haчaлoтo нa пpoeĸтa зa aвтoмaгиcтpaлa e нa 3 ĸм изтoчнo oт Дyнaв мocт пpи гp. Pyce, a ĸpaят e cлeд гp. Дeбeлeц. Цeлтa e тpaнзитният тpaфиĸ дa бъдe извeдeн извън нaceлeнитe мecтa. Πpeз 2018 г. e издaдeнo Peшeниe пo OBOC, ĸoeтo бe oбжaлвaнo. Cлeд peшeниeтo нa BAC, oт cтpaнa нa жaлбoпoдaтeлитe e внeceнa ĸacaциoннa жaлбa, ĸaтo пeтчлeнният cъcтaв нe ce e пpoизнecъл oтнocнo нeйнaтa зaĸoнocъoбpaзнocт.   ", "date": "2019.07.09", "title": "АМ \"Русе - Велико Търново\" е на етап обява на тръжни процедури"}
{"url": "https://www.actualno.com/burgas/11-godishna-pluvkinja-ot-burgas-otnovo-obra-medalite-ot-systezanie-po-pluvane-news_766735.html", "text": "    Десислава Белова спечели две републикански титли на Държавното лично отборно първенство по за деца до 12 годишна възраст.      11 годишното момиче отново се състезава с по-големи от нея деца, но това не и попречи да побеждава. От пет старта тя успя да извоюва пет медала. На сто метра свободен стил и сто метра бътерфлай, борбената спортистка спечели златото и две шампионски титли, два сребърни медала на 200 и 400 метра свободен стил и един бронзов на 50 метра бътерфлай. В оспорваната битка участваха над 380 състезатели от 46 клуба в страната. Треньор на младата плувкиня е Люба Панайотова от Клуб „Черноморец Бургас“. Деси Белова се състезава едва от 2017 година, но вече е спечелила голяма част от титлите в нейната възрастова група. Тя беше избрана за Спортист на годината на Бургас в категорията „Млад талант“ през миналата година. Заради своите успехи и трудът който полага, стана член на Клуб 2018 на Фондация \"Димитър Бербатов\", където е финалист за Голямата награда.   ", "date": "2019.07.09", "title": "11-годишна плувкиня от Бургас отново обра медалите от състезание по плуване"}
{"url": "https://www.actualno.com/business/dyrjavata-predlaga-zavishavane-na-garancijata-za-magistrali-i-pytishta-news_766757.html", "text": "    Минималните гаранционни срокове за изпълнени строителни и монтажни работи, съоръжения и строителни обекти да бъдат увеличени с 1 до 3 години. Това предвижда проектът на Наредба за изменение и допълнение на Наредба № 2 , който Министерството на регионалното развитие и благоустройството публикува за обществено обсъждане (МРРБ).      Дадени са и примери - ако минималният гаранционен срок за строителство на автомагистрала в момента  е 5 години, с промените в наредбата се предлага той да бъде увеличен на  7 години. За изпълнен републикански път от І и ІІ клас сега срокът е 3 години - с измененията се предвижда да стане 5 години, а за ІІІ клас път – 4 години, като сега е 3. За реконструкция и основен ремонт на пътища от републиканската пътна мрежа минималният гаранционен срок в момента е 2 години, с проекта на наредба се предлага увеличаването му на 3 години.   Удължаването на сроковете се отнася не само за автомагистрали, скоростни пътища и пътища І, ІІ и ІІІ клас от републиканската пътна мрежа, но и за останалите пътища и улици, за хидроизолационни, топлоизолационни, звукоизолационни и антикорозионни работи на сгради и съоръжения; за всички видове строителни, монтажни и довършителни работи; за вътрешни инсталации на сгради и при основен ремонт и реконструкция; за пречиствателни съоръжения и депа за твърди битови отпадъци; за преносни и разпределителни проводи (мрежи) и съоръжения към тях на техническата инфраструктура; за основен ремонт и реконструкция на железопътни линии, самолетни писти и съоръжения за тях, хидроенергийни, хидромелиоративни, водоснабдителни, пристанищни и брегоукрепителни съоръжения и системи.\r\nВ проекта на Наредба е уредена и възможността издаденото разрешение за ползване или удостоверение за въвеждане в експлоатация или отказът за издаването им да бъдат връчвани на възложителя или упълномощено от него лице не само лично, но и чрез лицензиран пощенски оператор, при поискване от страна на заявителя.  Предлага се още възложителят да представя информация за идентификатор на обекта на кадастъра, подлежащ на въвеждане в експлоатация. Предвидено е и стандартизиране на изискваните документи за издаване на удостоверение за въвеждане в експлоатация и служебното снабдяване с някои от тях. ", "date": "2019.07.09", "title": "Държавата предлага завишаване на гаранцията за магистрали и пътища"}
{"url": "https://www.actualno.com/smolyan/nad-15-mln-lv-prihodi-za-mestnija-biznes-ochakvat-ot-rojenskija-sybor-news_766753.html", "text": "    Над 1 500 000 лева са очакваните приходи за местния бизнес от предстоящия . Средствата ще бъдат привлечени от  хотели, къщи за гости и места за настаняване, ресторанти, заведения за обществено хранене, туристически забележителности, занаятчии и транспортни фирми в област Смолян, които са със запълнен капацитет не само в дните на събитието 19-21 юли, но и в периода преди и след събора.      Ранните резервации за събора в хотелските бази започнаха още в края на зимния сезон, а в началото на лятото бяха изчерпани местата за настаняване в Пампорово, Чепеларе, Смолян и околностите.\r\nРоженският събор отново ще доведе до скок на летния туризъм в Родопите, какъвто бе регистриран и при предишните издания на събитието през 2015 и 2016 г. Тогава към събитието имаше невиждан интерес и то привлече общо над 650 000  посетители от страната и чужбина, които  дадоха сериозен тласък на местния бизнес.   Общият бюджетът на „Рожен“ 2019 е малко над 420 000 лева , съобщи  Симеон Караколев от Сдружение „Рожен – Наследство в бъдещето“.\r\nСъборът се организира за трети път от Сдружение „Рожен – Наследство в бъдещето“ и общините Смолян и Чепеларе.\r\nСъбитието ще се проведе от 19-ти до 21-ви юли на Роженсските поляни и ще съчетае  пъстротата на фолклорни изпълнения, музейни и етнографски експозиции, занаяти, аромата на чевермета и традиционни ястия, изложения на чистопородни животни, на месни и млечни храни от фермата, конни атракции, народни веселби и нестинари.     ", "date": "2019.07.09", "title": "Над 1,5 млн. лв. приходи за местния бизнес очакват от Роженския събор"}
{"url": "https://www.actualno.com/balkani/turcija-izcjalo-podkrepja-severna-makedonija-za-nato-i-es-news_766759.html", "text": "    Президентите на Северна Македония Стево Пендаровски и на Турция Реджеп Тайип Ердоган проведоха двустранни разговори в рамките на срещата на върха на държавите от Процеса за сътрудничество в Югоизточна Европа (ПСЮИЕ).      От кабинета на македонския президент съобщават за агенция МИА, че по време на разговорите е изразено задоволство от силното партньорство между двете държави и от положителните тенденции в развитието на двустранните отношения както в политическата, така и в икономическата област. Стокообменът между Северна Македония и Турция се увеличава и през 2018 г. достигна 505 милиона долара. Разбира се, икономическото сътрудничество може да се разширява в интерес на гражданите на двете държави.   Събеседниците са обменили мнение и информация за състоянието на своите държави и на региона. В контекста на желанието на Северна Македония за членство в НАТО Пендаровски е изразил очакванията си, че парламентът на Турция ще ратифицира присъединителния протокол, след като вече е одобрен от парламентарната комисия по външни работи, пише още БГНЕС.\r\nЕрдоган е уверил македонския си колега, че Турция подкрепя изцяло желанието на Северна Македония за членство в НАТО и ЕС и че протоколът за членство в Северноатлантическия алианс ще бъде ратифициран в най-скоро време.  Пендаровски е отправил покана до президента на Турция да направи официално посещение в Скопие, която е била приета със задоволство. ", "date": "2019.07.09", "title": "Турция изцяло подкрепя Северна Македония за НАТО и ЕС"}
{"url": "https://www.actualno.com/america/trymp-otnovo-atakuva-tereza-mej-i-britanskija-poslanik-v-sasht-news_766826.html", "text": "    Президентът Доналд Тръмп нарече днес британския посланик в Съединените щати \"много глупав човек\", ден след като обяви, че след изтичане на съобщения, които описват Тръмп като \"неспособен\", предаде АФП.      „Ужасният посланик, който Обединеното кралство натрапва на Съединените щати, не е някой, от когото се вълнуваме, много глупав човек“, написа Тръмп в поредица от туитове.     Американският лидер атакува и британския премиер Тереза Мей по отношение на Брекзит, казвайки, че \"по нейния глупав начин - не е успяла да направи това, което трябва. Бедствие!\"  По-рано премиера за британския посланик в Съединените щати.\r\nМей застава зад Ким Даръч на фона на противоречията относно публикуването на документите. създадоха неловка ситуация между две държави, които са дългогодишни съюзници.   Британски официални лица твърдят, че търсят виновника за оповестяване на информацията.    От \"Даунинг стрийт 10\" коментират, че докато изтичането на информация е жалко, то \"Ким Даръч продължава да има пълната подкрепа на премиера\".\r\nВ поредица от туитове, Тръмп атакува и Мей, обвинявайки я, че \"създава бъркотия\" при напускането на Великобритания от Европейския съюз. ", "date": "2019.07.09", "title": "Тръмп отново атакува Тереза Мей и британския посланик в САЩ"}
{"url": "https://www.actualno.com/starazagora/osem-fontana-v-stara-zagora-nosjat-prohlada-v-letnite-goreshtini-news_766748.html", "text": "    Осем фонтана в Стара Загора осигуряват прохлада за жителите и гостите на града през горещите летни месеци.      Цветните фонтани, изградени по проекта за обновяване на площадното пространство пред сградата на общината, работят от 17:00 до 22:30 часа през работните и от 9:00 до 22:30 през почивните дни. С приключването на ремонтните дейности и със стартирането на водната система площадът пред община Стара Загора е притегателно място за срещи и отмора на все повече малки и големи старозагорци.\r\nВ момента от общинското звено „Озеленяване и комунални дейности“ (ОКД) , което поддържа осемте фонтана в града, работи по отстраняването на проблем с фонтана в парк „Зеления клин“. Там е установено, че има пропадане на отводнителните тръби, затрудняващо източването на водата и почистването на съоръжението. Служители на ОКД и на \"Водоснабдяване и канализация\" - Стара Загора, съвместно извършват рехабилитация на шахтите по улиците „Любен Каравелов“ и „Христина Морфова“. Очаква се в „Зеления клин“ да започне отново работа и „Водното огледало“. То временно беше спряно заради електрически проблем, който вече е отстранен от ВиК. ", "date": "2019.07.09", "title": "Осем фонтана в Стара Загора носят прохлада в летните горещини"}
{"url": "https://www.actualno.com/prasspress/pak-sme-na-polusyedinitel-poluostavka-i-polu-chernobil-news_766708.html", "text": "    1 юли е една чудесна дата, защото изгрява слънцето, посрещаме го, обръщаме файловете и установяваме, че токът и парното са скочили, но какво пък толкова - нали се къпем в морето на луксозно празни плажове, пък и сме преживели “Чернобил”.      Даже гледахме сериала и го преживяхме отново, но важното е да сме живи и здрави!\r\nЕнергетиката ни е в сигурни ръце - ако не е Гинка, ще е Минка, а в НЕК понеже има известни проблеми директорът Петър Илиев си подаде оставката “по лични причини”.\r\nНо както много оставки на нашето време - и тази се оказа оставка на полусъединител; огледай се, ослушай се - и върни оставката!  Оставката на Петър Илиев а шефът му - министър Теменужка Гинкина, защити директора си, че се справя добре с работата си и няма пък сега да напуска.\r\nНе му уважават личните причини на човека бе! Обществото е по-важно от личния комфорт и личните проблеми.\r\nЛичните проблеми с недооставката на Илиев се разиграха на фона на безпрецедентно поскъпване на индустриалния ток. Бизнесорганизации протестират за това, че плащат най-скъпия ток в Европа заради (според тях) манипулиране на цените - протестиращите буквално заявиха, че “НЕК действа като ОПГ”.    То хубаво разрешиха финансирането на партии от бизнеса за сметка на намалените партийни субсидии - ама тоя бизнес, ако не може да си плати сметката за ток, хептен няма да му останат пари за партийни дарения/рекет. И тая сметка трябва да се направи, освен ако партиите не смятат да се финансират от “бизнес”, който само превърта на центрофуга едни крадени пари.\r\nСамата Теменужка това с оставката го е отработвала - и тя си подаде миналата година оставката покрай познанството си с Гинка, премиерът ѝ подържа оставката, пък я върна. Това е, както момите учтиво връщат онова нещо, след като го подържали.\r\nИ както рекохме - да сме живи и здрави и по-добре “Белене”, отколкото “Чернобил”, макар че нашият сериал “Белене” е хипер-мега-гига-гега-скъпа продукция.\r\nТоя наш полу-Чернобил верно, че не ни облъчва, обаче толкова пари е глътнал - черна дупка щеше да се задви. Това е може би най-гигантският мегасъсипан проект, за който последно бяхме осъдени да платим 1,2 млрд лева на руската “Атомстройекспорт”.\r\nИзвън това, всяка година уж се водят сериозни инвеститори - американски, китайски, бартери-мартери, по едно време уж щяхме да продаваме реакторите на Иран... всеки път има “сериозен интерес”.   Догодина аз обещавам да доведа инвеститор от Хондурас - не мога да му кажа името, но е голям атомен енергетик и е личен приятел на Гинка, Георгиус Георгиу, Марк Жирардели и следващия папа.\r\nТия 1,2 млрд лв, които Арбитражния съд ни осъди да заплатим на руската Атомстройекспорт заради “Белене”, са за поръчано оборудване, което първоначално отказахме, защото тогава (2012) Борисов беше на фаза против “Белене” - и през тази година проектът “Белене” беше спрян.\r\nТова стана, след като в рамките само на първия недовършен мандат на ГЕРБ правителството стартира и стопира “Белене”, така че да могат няколко години по-късно да си ни осъдят и да платим 1,2 млрд, срещу които притежаваме два реактора под един шезлонг.\r\nСкъпо е, но ние сме пичове и си плащаме удоволствията - КТБ, “Белене”, студен резерв - да хвърчат салфетките и социалните послания да са на макс!\r\nИзлиза, че Борисов и правителството са ЗА “Белене”, когато водят фантомни “инвеститори”, и ПРОТИВ - когато вече сами са стартирали процедура.\r\nТова поне е видимо извършеното от Борисов и теменужките до този момент - дали в него има злоумисъл и схеми за крадене или хаос и хаотично крадене - нямам капацитет да преценя.\r\nСериалът продължава, а пък тия оставки в енергетиката, кво да ви кажа - и тоалетната хартия поскъпна! ,  ", "date": "2019.07.09", "title": "Пак сме на полусъединител, полуоставка и полу-Чернобил"}
{"url": "https://www.actualno.com/america/riskyt-ot-falit-na-sasht-e-po-goljam-ot-vsjakoga-news_766715.html", "text": "    САЩ може да фалират още през септември тази година заради по-ниски от очакваните данъчни постъпления. Това предупреждава експертен доклад на Центъра за двупартийна политика, който се придържа към центристка ориентация, предава ТАСС.      Според прогнозите на специалистите, \"през първата половина на септември федералното правителство повече няма да може да плаща сметките си изцяло и своевременно\". Авторите на доклада подчертават, че вашингтонгската администрация трябва в най-скоро време да активизира преговори с Конгреса за ново увеличаване на тавана на държавния дълг.   Както обясни Шай Акабас, който отговаря за въпросите на икономическата политика в центъра, данъчните приходи в бюджета на САЩ са се увеличили само с 2-3%, вместо очакваните 5-6%. Преди два месеца експертите на организацията прогнозираха, че през октомври може да настъпи фалит.\r\n\"Настоящият анализ разкри опасно развитие, което не може да бъде пренебрегнато. Преговарящите по бюджета трябва да знаят, че времето изтече\", предупреди Акабас. \"Единственият начин да се елиминира възможността за фалит през тази година е да се повиши тавана на националния дълг през следващите седмици\", посочи той.  С колко ще се увеличи бюджетният дефицит и какъв ще е новият рекорден държавен дълг на САЩ, четете в . ", "date": "2019.07.09", "title": "Рискът от фалит на САЩ е по-голям от всякога"}
{"url": "https://www.actualno.com/crime/prokuraturata-pretyrsva-notarialni-kantori-zaradi-cyrkovni-imoti-news_766762.html", "text": "    Под ръководството на Софийска градска прокуратура (СГП) се извършват претърсвания и изземания в две нотариални кантори в гр. София, съобщиха от .      Тези процесуално-следствени действия са в рамките на образувано досъдебно производство за данъчни престъпления – чл. 255 от НК, длъжностни престъпления по чл. 282 от НК, документна измама- престъпление по чл. 212 от НК и пране на пари- престъпление по чл. 253 от НК.   Разследването е започнато на 18 юни т.г. по жалба  от митрополит Антоний, представляващ  Българска епархия в Западна и Средна Европа към Българска източноправославна църква, и предметът му обхваща разпоредителни сделки с имоти, собственост на Българската православна църква. ", "date": "2019.07.09", "title": "Прокуратурата претърсва нотариални кантори заради църковни имоти"}
{"url": "https://www.actualno.com/curious/zodiite-koito-ne-pravjat-drami-news_766721.html", "text": "                 1. Козирог - Драмата е навсякъде около вас и сякаш винаги се появява, за да обърка плановете Ви. Вие мразите абсолютно всяка една пречка по пътя към целта, а драмата е една от най - големите и често срещани пречки в живота Ви. Хората около вас редовно за участници в театър, но вие просто мразите това. За Вас е по-важо да решите проблема бързо, вместо да драматизирате излишно.    2. Риби - Вие просто искате спокоен живот. Искате с лекота да постигате целите си. Точно заради това мразите драмата. Излишното драматизиране обикновено Ви напряга и отнема спокойствието Ви. Единственото, за което мечтаете е да се озовете в лишен от сцени свят. Е, това няма как да се случи и Вие се примирявате понякога, но никога не бихте драматизирали и преувеличавали проблемите си.    3. Везни - Вие сте от онези хора, които искат да накарат всички наоколо да си мислят, че всичко е наред. Вие сте пасивно - агресивни хора, които обикновено бягат далеч от драмата. Голяма част от хората всъщност Ви вярват, че всичко е наред. Умеете да лъжете и да заблуждавате околните. Драмата винаги е далеч от Вас, защото Вие сте свикнали да се измъквате от всякакви ситуации. Безотговорни и безсърдечни сте, а тези качества са ваши съюзници в отбягването на драмите.      ", "date": "2019.07.09", "title": "Зодиите, които НЕ правят драми"}
{"url": "https://www.actualno.com/curious/seks-profil-spored-zodijata-vi-news_766722.html", "text": "    Сексът е важна част от всяка една връзка и е хубаво да знаем какво иска партньорът ни в леглото, за да запазим връзката си пълноценна. Всеки един от нас харесва различни неща и има различни предпочитания, когато говорим за секс.      Ето и какво иска всяка една от :    Секс профилът на зодия Овен е, че те са огнени, темпераментни и неудържими. Те не се боят да експериментират. Те ще кажат на партньора си именно това, което искат, без заобиколки. Те обичат да запалват огъня преди да избухнат като фойерверк, но обичат също и ласкателствата. Проблемът при тях е, че могат да се наситят и да се отегчат много бързо. Те имат нужда от партньор, който постоянно внася нови и вълнуващи елементи в интимния им живот. За да запазите пламъка им жив – използвайте сексуални „роли“ и играчки.  Хората с този зодиакален знак могат да се оглеждат за зодия Риби, тъй като те са изпълнени с еротизъм, и изобретателни партньори според зодия Водолей. Профилът на хората със зодия Телец показва страстна природа, за която физическото общуване е много важно. Те обичат да действат „по същество“, тъй като отклоненията, фантазиите, възгласите и експериментите не ги привличат. Когато са възбудени, те все пак могат да съумеят да се въздържат и да подходят с ягоди, шампанско и класическа музика. За тях са важни дълбочината на чувствата и силата на връзката – те не са авантюристи, но биха се справили блестящо с еротичния масаж с благовонни масла. Те обичат да докосват, да прегръщат, да се грижат.       Родените в зодия Телец не се разбират с Близнаци, но със Скорпион ще имат идеална връзка. Тези, които са Козирог, са неизтощими и също ще доставят радост на Телеца.  За да плените някого от зодия Близнаци, са ви необходими хитрост, ловкост и интелект. Така не само ще го привлечете, а и ще му дадете онзи риск и онова необикновено приключение, за което мечтае. Те са готови да опитат всичко, което е забавно, възбуждащо или извън правилата. Те са готови да опитат всякакви пози на всяко място в стаята. Когато са възбудени, те са готови да избухнат от вдъхновение.\r\nТе нямат нищо против разнообразните сексуални партньори. Най-подходящ партньор за тях е зодия Стрелец, тъй като те също търсят и се надяват на разнообразие. Настройването с някой от зодия Водолей също може да се получи. Козирогът е ненаситен и Близнаците ще трябва да вложат цялата си енергия и находчивост за да го заситят. Зодия Дева също може да подхвърли интригуващи идеи на някой от зодия Близнаци.       ", "date": "2019.07.09", "title": "СЕКС профил според зодията ви"}
{"url": "https://www.actualno.com/varna/cenite-v-zavedenijata-vyv-varna-i-v-zlatni-pjasyci-veche-sa-ednakvi-news_766730.html", "text": "    От известно време по медиите и социалните мрежи се върти снимков материал, който показва, че са празни. Собствениците на хотели и заведения край Варна, обаче, не се оплакват от клиенти. Пред тях стои един друг проблем- така наречените \"ол инклузив\" пакети. Заради тях, цените в заведенията по родното черноморие са паднали , твърдят запознати. Проверка е установила, че едно 4-членно семейство може да вечеря в крайбрежно заведение и във Варна, и в курорта \"Златни пясъци\" за една и съща сума. По думите на Гергана Найденова, управител на заведение за хранене в курорта, плажуващите могат да си поръчат голяма бира с цаца срещу сумата от 10 лева . Така едно 4-членно семейство може да вечеря за около петдесет лева. В курорта \"Златни пясъци\", където цените бяха двойни и тройни спрямо морската ни столица, сега туристите могат да си поръчат марков алкохол за шест лева за 50 грама, кафето- за три, а минералната вода ще им струва два лева. \"Ако дойде една компания от четирима човека и си поръчат алкохол с безалкохолно ще платят не повече от 30-40 лева.\", казва Пламен Пейчев, който също е управител на заведение за хранене. В ресторантите на свободна консумация порция пържени картофи е 5 лева, салатата - около седем, показва проверка. Според управителите, причината за това е, че туристите си носят на плажа храна и безалкохолни от \"ол инклузива\" на хотела, в който са отседнали. \"От \"ол инклузива\" няма как да очаквам да дойдат кой знае колко хора да си изхарчат парите тук. Така че и това ни сваля цените\", твърди Пейчев.       ", "date": "2019.07.09", "title": "Цените в заведенията във Варна и в Златни пясъци вече са еднакви"}
{"url": "https://www.actualno.com/music/poslednijat-koncert-na-slayer-se-mesti-v-zala-festivalna-asiks-arena-news_766696.html", "text": "    Поради очаквани значителни валежи в дните преди събитието 9 и 10 юли (вторник и сряда), дължащи се на силен фронт, който ще обхване цяла България, изграждането на сцената и цялата мащабна продукция по последния концерт на Slayer в Парка на Летище София, би било изложено на голям риск, като заедно с това се създадат предпоставки за голямо забавяне в началния час на събитието. С оглед създалата се ситуация с неблагоприятната метеорологична прогноза и опитът, който както самите Slayer, така и промоутърите имат с терените на парка, организаторите от EventEase и мениджмънтът на Slayer взеха решение в понеделник следобед, концертът да бъде преместен на закрито в зала „Фестивална“.      Всички билети важат без нужда от презаверка.\r\nЗала „Фестивална“ - добре позната на меломаните, се намира в кв. Гео Милев, на ул. „Манастирска“ 35. Съоражението отвори врати под новото име „Асикс арена“ в края на 2017г. след цялостен ремонт. Част от реновирането на залата се състои в нейното добро климатизиране; изцяло подменени трибуни и добавени нови такива; повече и чисто нови тоалетни и други удобства. До нея се стига с автобус на градския транспорт с номер 72, като може да бъде достигната лесно пеша от бившия хотел „Плиска“ на „Цариградко Шосе“, което е комуникативно място и предлага множество възможности за предвижване. Съветваме ви предварително да се информирате за наличието на паркоместа в района, както и за условията за ползването им.\r\nПрограмата за концерта е както следва:          Моля, запознайте се с останалите важни подробности за последното шоу на метъл титаните Slayer в София на 11 юли.\r\nВеднъж влезли гостите нямат право да напускат залата. Ако все пак го сторят, няма да бъдат допускани обратно.\r\nКатегорично се забранява внасянето на фотоапарати със сменяеми обективи и професионална техника за аудиo и видеозаснемане.\r\nЗабранява се влизането с обемисти раници и чанти, с размер надвишаващ 40x 42 см. На място, пред залата ще бъде обособена отделна зона за проверката и съхранението на личен багаж извън тези размери. На разположение ще е и гардероб срещу заплащане.   Не се допуска влизането на лица във видимо нетрезво състояние, както и на такива под въздействие на опиати и наркотични вещества.\r\nНе се допуска внасянето на чадъри и остри опасни предмети като ножове и др., както и на бутилки и стъклени предмети.\r\nЗабранява се внасянето на оръжие, взривни материали и запалителни вещества.\r\nЗабранява се внасянето на всякакви храни и напитки.\r\nПушенето на всякакъв вид тютюневи изделия в залата е строго забранено, включително и ползването на елeктронни цигари.\r\nЛица под 18г. трябва да бъдат с пълнолетен придружител .\r\nДеца до 12 години влизат без билет, но с придружител и декларация, която ще им бъде дадена за попълване на място.\r\nСъветваме хората, които ще доведат малки деца, да се настанят на трибуните в залата.\r\nЗа приятното и безопасно изкарване на концерта, Ви молим да спазвате правилата. Ако те бъдат нарушени, охранителите ще се погрижат да напуснете залата (без възстановяване на сумата, платена за билета!).\r\nКуфейте на воля, викайте „SLAAYEEER“ и нека се забавляваме отговорно!\r\nПоследни Билети за последния концерт на Slayer в България, със специални гости Satyricon можете да закупите по следните начини:\r\nОнлайн Билет от / от системата на PaySera/\r\nНа каса: само от Магазин на Тъмно /ул. Иван Вазов 13, София/\r\nВ системата на Ticketportal.bg и тяхните каси в цяла България - ОМВ, Booktrading, НДК и зала Арена Армеец.\r\nБилети на място пред залата в деня на концерта, също ще се продават на цени от 95лв за редовен билет и 120лв за приоритетен достъп и зона пред сцена.  И не забравяйте: SLAAAAAAAYEEEEEER! ", "date": "2019.07.09", "title": " Последният концерт на Slayer се мести в зала „Фестивална - Асикс Арена“"}
{"url": "https://www.actualno.com/curious/bremennoto-gadje-na-krisko-vyzbudi-instagram-po-banski-snimka-news_766718.html", "text": "           Двамата с Криско са усмихнати, а коментарите към кадъра са изпълнени с поздравления.   Рапърът и приятелката му все още не са разкрили пола на бебето и не са обявили кога трябва да се появи на бял свят.\r\nПоследният път, в който Цвети показа коремчето си, беше в клипа към песента на Криско \"Да или не\", с която те обявиха щастливата новина. След това двамата качиха в профилите си в социалните мрежи обща снимка, на която позират в официални облекла.    ", "date": "2019.07.09", "title": "Бременното гадже на Криско възбуди Instagram по бански (СНИМКА)"}
{"url": "https://www.actualno.com/politics/pyrvan-simeonov-izlishnite-v-bsp-se-sybraha-vyv-vytreshna-opozicija-news_766699.html", "text": "    \"В БСП се получи контраефект от освежаването в партията и голяма част от хората, които трябваше да преминат в политическата история, се събраха във вътрешна опозиция. Това каза пред \"Фокус\" социологът Първан Симеонов. Според него Корнелия Нинова е избързала с подаването на оставката си, а БСП не е успяла да се отвори към по-широки кръгове хора. Той обясни, че БСП се нуждае от пробиви на местните избори в някои областни градове. „Корнелия Нинова разчита да прескочи в голяма част от случаите структурите на БСП, опирайки се на редовия социалист. Тоест, върхът на пирамидата – ръководството разчита на самите симпатизанти, а в средата остават структурите, които понякога се недолюбвани от Нинова и това е проблем, защото точно тези структури трябва да правят местните избори. Нинова е в много деликатна ситуация и за това ще и е нужен пробив“, коментира социологът.      „Пробивите обаче идват през добри кандидати, а добрите кандидати понякога идват през отказ от партийният елит“, допълни той. Първан Симеонов каза още, че БСП ще трябва да предлага находчиви или изненадващи решения преди местните избори, което е предизвикателство, защото въображението в политиката също е предизвикателство. Според него ГЕРБ също трябва да проявява въображения, защото в някои областни градове нямат толкова ярки представители, а Бойко Борисов мисли как да компенсира личните провали на част от хората си по места и да донесе победа на ГЕРБ в повечето областни градове в страната.    ", "date": "2019.07.09", "title": "Първан Симеонов: Излишните в БСП се събраха във вътрешна опозиция"}
{"url": "https://www.actualno.com/balkani/dachich-se-izvini-na-borisov-bez-da-kaje-prjako-izvinjavam-se-news_766769.html", "text": "    \"Очевидно има погрешна интерпретация на думите на Борисов - най ме  изненада това, което обявиха нашите медии. Както анализирахме, премиерът  Борисов всъщност отговаря на питане дали Борел ще е пристрастен, защото  Испания не признава Косово. Това съществено за мен променя контекста на  изявата му\". Това заяви сръбският външен министър Ивица Дачич по скандала заради Косово, който стана факт с България.      Дачич говори с нашия външен министър Екатерина Захариева в словашкия курорт Високи Татри, където участват в неформалната среща на министрите на външните работи от Организацията за сигурност и сътрудничество в Европа. Именно на срещата със Захариева, сръбският министър де факто призна, че неправилно е критикувал Борисов. Припомняме, че преди три дни: \"Бойко, да ти кажа едно нещо - позицията на ЕС е, че Косово не е независима държава. Ти, Бойко, трябва да зачиташ позицията на ЕС, а не да даваш уроци на Борел. Какво е това безобразие, на какво прилича. Писна ми от всичко това. А да не говоря и за това, че само преди няколко месеца получи наш орден\". Сръбският външен министър го заяви, защото Борисов коментира ролята на новия върховен представител на ЕС по външната политика Жозеп Борел и че спрямо Косово той не трябва да защитава испанската позиция на непризнаване на бившата сръбска провинция, а да съблюдава общата позиция на ЕС, която включва статут на Косово.   \"Сътруднича си с Борисов от много години бях изненадан от  интерпретациите на думите му в нашите медии.  Изчистихме всичко това с  министър Захариева. Искаме с България добри отношения, приятелски,  съюзнически и стратегически, защото това е в интерес на двете страни и  двата народа. Благодарни сме на България за помощта в европейската  интеграция. България може да разчита на Сърбия. Впечатлението в България  беше, че нападам Борисов, но всъщност съм реагирал на нещо, което  Борисов не е казвал. Искам да кажа, че тази тема е затворена и както  Бойко е казал: Да вървим напред!\"\r\nЕкатерина Захариева подчерта пред Дачич, че изказването на премиера Борисов в Познан е съвсем коректно политически и юридически, че реакцията му е  била категорично неприемлива за България и не помага на приятелските ни двустранни отношения. Фактът, че 23 държави от ЕС, една от които е България, са признали Косово, не може  да попречи на двустранните ни отношения, а България винаги е подкрепяла Сърбия в европейската й интеграция, категорична е Захариева.    !\r\nМеждувременно, в Сараево Борисов се срещна със северномакедонския президент Стево Пендаровски. И двамата си благодариха заради позицията на Скопие за Гоце Делчев, а Пендаровски обяви, че България е най-големият поддръжник на Северна Македония по пътя ѝ към НАТО и ЕС.    ", "date": "2019.07.09", "title": "Дачич се извини на Борисов, без да каже пряко \"извинявам се\""}
{"url": "https://www.actualno.com/climate/ribnite-zapasi-v-evropa-namaljat-drastichno-news_766695.html", "text": "     Една трета от тях са подложени на свръхулов, а годишната консумация на риба се повишава два пъти по-бързо от нарастването на населението на Земята, съобщиха от WWF.      Това не е просто статистика, а плашеща тенденция с реални последици. Днешният Ден на рибната зависимост алармира, че и до края на годината ще разчита единствено на внос на риба и морски продукти, за да задоволи потребителското търсене. Данните показват, че Европа е зависима от риба повече откогато и да било в своята история – днес потребяваме много повече морска храна, отколкото можем да уловим в своите води или да отгледаме в рибни ферми. А развиващите се страни са основен износител на риба за ЕС. Прогресивно рибата и рибните продукти попадат в обхвата на най-търгуваните храни в глобален мащаб. През 2017 г. търговията с риба достигна нов връх на стойност от 152 млрд. долара.   По отношение на консумацията на риба на глава от населението, . Заедно тези пет страни представляват около една трета от потреблението на риба в блока. Всеки европейски гражданин консумира средно 22.7 кг морски продукти всяка година. Статистиката сочи, че България е на предпоследно място в ЕС по консумация на риба след Унгария. Въпреки това страната ни е изчерпала своите рибни запаси още на 1-ви юни. В други страни обаче, където се наблюдава по-голяма зависимост от морска храна от чужди води, Денят на рибната зависимост идва още по-рано: Австрия (17 януари), Словения (15 февруари), Словакия (18 февруари). През 2019 г. европейският Ден на рибната зависимост вече настъпва с около месец по-рано в сравнение с 2000 г. А преди тридесет години Европа е успявала да задоволи търсенето на риба от домашни води до септември и дори октомври, припомня природозащитната организация WWF.   Около 3.2 млрд. души на планетата, повечето от които в развиващите се страни, разчитат именно на морската храна за своята прехрана. ", "date": "2019.07.09", "title": "Рибните запаси в Европа намалят драстично"}
{"url": "https://www.actualno.com/healthy/za-momenta-ne-se-vijda-izhod-ot-situacijata-svyrzana-s-belodrobnite-transplantacii-news_766731.html", "text": "    19 българи чакат за белодробна трансплантация и само един наш гражданин и включен в Европейската листа на чакащите. Заради неизвършена трансплантация до октомври 2018 г., живота си са загубили 5 души.      Миналата седмица , което спешно се нуждаеше от белодробна трансплантация, почина след усложнение.\r\nПо думите на пулмолога д-р Георги Хинков от ВМА, починалото момче е било два пъти на лечение в болницата и лекарите са направили всичко по силите си, за да му помогнат.   \"Ние можем да удължаваме живота на пациента, така че той да може да дочака трансплантация. За съжаление, трансплантации в България все още не се извършват\", уточни медикът.  Владимир Томов от Асоциация Алианс на хората с редки болести заяви, че за момента не се вижда изход от ситуацията, свързана с .\r\n\"От миналата година ние организираме протести, здравен емигрант беше мотото ни. Някои от пациентите успяха – по един или друг начин. Емигрираха и това ги спаси. Ситуацията от миналата година до сега е абсолютно същата. Пак има едни нереални срокове – 2, 3 месеца за започване на обучение на екип, който би могъл да предостави възможност за евентуални трансплантации у нас\", коментира Томов в интервю за bTV.\r\nИвета Вълчева е майка на . Тя е болна от муковисцидоза и се нуждае се от белодробна трансплантация. От януари момичето е във влошено състояние и живее с помощта на кислородна бутилка.       \"Това е генетично заболяване, тя така е родена, установи се, когато беше на година и два месеца. За съжаление нещата се влошават, драстично – от януари тази година.Стигнахме до етап, в който докторите препоръчват трансплантация\", каза майката и допълни, че момичето е регистрирано в листата на чакащи за операция, но проучват възможност за интервенция в чужбина.\r\nПроф. Хинков уточни, че у нас има създаден екип за белодробни трансплантации.\r\n\"До момента за Виена са пътували само четирима колеги – двама от ВМА, двама от \"Света Екатерина\", които бяха на краткотрайно обучение, опознавателно. Предстои да пътуват основните екипи. Очаква се това да стане септември или октомври\", каза лекарят и допълни, че обучението трябва да бъде минимум 6 месеца, преди екипът да започне да извършва операции.\r\nВижте какво обещаха здравните власти за трансплантициите у нас в  ", "date": "2019.07.09", "title": "За момента не се вижда изход от ситуацията, свързана с белодробните трансплантации"}
{"url": "https://www.actualno.com/goodnews/obnoviha-detska-ploshtadka-s-50-leva-entusiazym-i-grajdanska-syvest-news_766700.html", "text": "    Млади жени от Бургас показаха, че могат да се справят сами с проблем, който е пред очите им. Те освежиха детския кът до домовете им . Площадката се намира в к-с „Славейков“ между блокове 39 и 40 и винаги е пълна с хора. Въпреки, че е стара, , съоръженията не са опасни. Има пукнатини по асфалта, а боята по пейките е олющена, но ако бъде почистена и освежена, може да бъде използвана. Инициатор за нейното обновяване е Йоана, която е израснала в същия квартал, а сега отглежда там децата си. Младата жена винаги е искала да направи мястото приятно за всички хора, които живеят наоколо. В начинанието се включват още 4 жени с малки деца. Събират по пет лева от всяка, с парите купува боя, четки и започват работа. Първо почистват мястото, а след това боядисват пейките и пързалката.       Съдейства им Светослав Стойнов, чийто деца играят на същата площадка. Той се свързва с Мария Михалева, която е Директор на ДЦАУ „Освобождение“. Така се сдобиват с две бетонни кошчета за площадката.   разговаря с Тони Стойнова, която с голямо желание и ентусиазъм участва с инициативата: „Спонтанно решихме да направим нещо хубаво, стана набързо, събраха се пари, купиха се бои и една вечер започнахме. Боядисахме пейките и пързалката, но имаме още работа. Ще се слага оградка на пясъчника, ще се боядисват люлките. Решили сме много неща да направим за децата. Защото сме с тях по няколко пъти на ден на това място и искаме да е чисто, красиво и безопасно за всички. Колкото повече хора се въодушевят от подобни инициативи, по-добре“. Тони допълва още, че това е начин да покажат на децата, че трябва да пазят всичко, което е около тях, защото само ако го пазят, ще го има.     Така няколко жени дадоха един добър пример, как може да се работи благотворително и в полза на обществото, а не само да се мърмори и недоволства. ", "date": "2019.07.09", "title": "Обновиха детска площадка с 50 лева, ентусиазъм и гражданска съвест"}
{"url": "https://www.actualno.com/business/prez-maj-stroitelstvoto-beleji-spad-news_766714.html", "text": "    По предварителни данни през май 2019 г. индексът на продукцията в сектор „Строителство“, изчислен въз основа на сезонно изгладени данни, е с 0.4% под равнището от предходния месец, съобщава Националният статистически институт /НСИ/.      Календарно изгладените данни показват увеличение с 2.6% на строителната продукция през май 2019 г. в сравнение със същия месец на 2018 година.   През май 2019 г. индексът на произведената строителна продукция, изчислен от сезонно изгладени данни, е под равнището от предходния месец, като се наблюдава еднакво намаление на продукцията от сградното строителство и от гражданското/инженерното строителство - по 0.4%.\r\nНа годишна база нарастването на строителната продукция през май 2019 г., изчислено от календарно изгладени данни, се определя от положителния темп при сградното строителство, където ръстът е с 6.4%, докато при гражданското/инженерното строителство е регистрирано намаление с 2.3%.   ", "date": "2019.07.09", "title": "През май строителството бележи спад "}
{"url": "https://www.actualno.com/politics/gerb-se-gotvi-da-spre-mashinnoto-glasuvane-minimum-za-mestnite-izbori-news_766712.html", "text": "    Рискуваме да провалим местните избори, ако изпълним законовото изискване да има 6000 машини за гласуване. Това заяви депутатът от ГЕРБ Анна Александрова в парламента, докато представяше законопроект за изменение на Изборния кодекс, с който да се спре машинното гласуване за предстоящите местни избори тази есен, както и за парламентарните избори. Именно Александрова официално се водеше авторът на серията от предложения за , които станаха тази зима – включително за изменението на преференцията, което после отпадна. Сега предложението се готви по познат начин - през преходни и заключителни разпоредби, като то е подписано освен от ГЕРБ, още от \"Обединени патриоти\" и \"Воля\".      По думите на Александрова защо трябва да отпадне машинното гласуване, нямало гаранция за сертифицирането на машините, придвижването им, връщането им обратно и зареждането на нов софтуер между първи и втори тур, което означавало заплаха за националната сигурност. Освен това, само 27% от хората гласували машинно на последните европейски избори, а и било далеч по-евтино да се гласува на хартия, отколкото машинно. Александрова цитира доклада на ЦИК и на \"Информационно обслужване\", според който един машинен вот струвал 60 лева, докато хартиеният вот бил 77 стотинки . Предвид тези обстоятелства, трябвало да се отвори пак широкият дебат има ли смисъл от машинно гласуване, а промяната сега се правела заради доклада на ЦИК за изводите от машинното гласуване.   Колегата на Александрова – Александър Ненков, син на председателя на КЗК Юлия Ненкова, която беше доверен човек на Бойко Борисов още от времето му на кмет на София, подчерта изрично, че местните избори са нещо съвсем друго. Ненков изрично подчерта, че машините били \"един скъпо струващ експеримент\", докато обясняваше, че проблемите с машинното гласуване лъснали на вот като европейския, който е в един тур и със само 33% избирателна активност, а на местния вот има два тура и активността можело да стигне до 60%. Ненков защити тезата си, че машинното гласуване е виновно за по-бавната обработка, защото на европейските избори проличало при броенето за кои гласове става по-трудно да се обработят. Освен това, при вот в два тура, ще дойде и друга трудност - да се пренастройват машините отново, защото ще има промяна на бюлетините поради намалелите кандидати за кметове.\r\nНе става въпрос за пари, подчерта Ненков, след като обяви, че за 3000 машини отишли 8-9 млн. лева, а сега, при 6000 машини, става въпрос за двойно повече пари.  Александрова посочи, че от ДПС дали уверение, че ще подкрепят отмяната на машинното гласуване за местните избори. Това станало на правна комисия и всички партии гледали към тази позиция благосклонно, освен БСП. А Ненков подчерта, че когато трябвало да се носят протоколи и да се брои, много от партиите, особено извънпарламентарните, които подкрепят машинното гласуване, ги нямало. Масово протоколите за машинното гласуване имаха грешки - явно процесът става по-сложен, добави още той, използвайки думата \"огромни\", когато говореше за грешките в протоколите. В крайна сметка стана ясно и, че засега машинно гласуване ще има на европейски избори, но и на президентски, макар и Александрова, и Ненков да натъртиха многократно колко труден вот е местният, защото е в два тура. Припомняме, че и президентските избори може да са в два тура и най-често са именно в два тура .    ", "date": "2019.07.09", "title": "ГЕРБ се готви да спре машинното гласуване минимум за местните избори"}
{"url": "https://www.actualno.com/vraza/zapochna-treto-pryskane-na-zelenite-ploshti-vyv-vraca-news_766704.html", "text": "    Трето наземно пръскане срещу кърлежи, бълхи и гризачи започва от днес на територията на град Враца.      Обработката се извършва с наземна техника на „ДДД Груп Дезинфекционна станция“ ООД. Ще бъдат третирани обществените зелени площи в града, както и детските площадки, спортни игрища, паркове и градини .\r\nСпециализираните  екипи ще пръскат и срещу комари, като е изготвен и допълнителен график, който включва районите: Спортен комплекс „Христо Ботев“, комплекс „Вестителят“-парк Хижата, алеите, парковете при площад „Руски“ и ДНА, ж.к „Дъбника“, около игрището в кв. 72 и ул. „Братя Миладинови“.  Дейностите по дезинфекция, дезинсекция и дератизация се контролират от служители на Община Враца. Препаратът, с който се обезпаразитяват зелените терени, е безвреден за хора и животни. На обработените пространства се поставят обозначителни табели. ", "date": "2019.07.09", "title": "Започна трето пръскане на зелените площи във Враца"}
{"url": "https://www.actualno.com/varna/za-riba-s-djip-na-plaja-nov-sluchaj-ot-rodnoto-chernomorie-news_766725.html", "text": "    Нова снимка, на която се вижда паркиран на плажа джип, циркулира в социалните мрежи. Неин автор е Георги Косев, който твърди в своята публикация, че собственикът на автомобила е \"за риба\" на плаж \"Ракитника\" в района на Варна.      Коментарът на Георги Косев за човека, паркирал джипа си в непосредствена близост до водата, гласи още: \"Болен е и не може да ходи, но може да натиска педалите и да дърпа въдиците\". Припомняме, че по-рано стигна до брега на плаж \"Перла\" край Приморско с возилото си. Заради инцидента Министерството на туризма наложи глоба в размер на 6000 лева на концесионера на плажа.   ", "date": "2019.07.09", "title": "За риба с джип на плажа - нов случай от родното Черноморие"}
{"url": "https://www.actualno.com/asia/lideryt-na-honkong-zakonoproektyt-za-ekstradicijata-v-kitaj-e-myrtyv-news_766640.html", "text": "    Пропекинският лидер на Хонконг Кари Лам съобщи, че предизвикалото протести предложение за разрешаване на екстрадиции в континенталната част на Китай без да има споразумение с Пекин \"е мъртво\". Тя обаче отново не отговори пряко на исканията на протестиращите незабавно да изтегли законопроекта, съобщи АФП, цитирана от БГНЕС.      \"Все още съществуват съмнения относно искреността или притесненията на правителството, както и дали правителството ще започне отново процеса със Законодателния съвет. Така че отново заявявам, че няма такъв план. Законопроектът е мъртъв\", каза Лам. Досега тя защитаваше упорито законопроекта и че в него било помислено за правата на човека.\r\nСъщевременно Лам заяви, че исканията за амнистия без разследване и процес срещу арестувани, участващи в протестите в Хонконг, са неприемливи.   \"Всяко искане, че трябва да дадем амнистия на този етап, с други думи,  да не предприемаме по-нататъшни стъпки за разследване и преследване на  нарушителите, тези изисквания са неприемливи, защото противоречат на  върховенството на закона в Хонконг\", каза тя пред журналисти.  Припомняме, че заради законопроекта в избухнаха протести, привлекли стотици хиляди души. По време на първите многохилядни протести на 12 юни полицията се сблъска  с протестиращите. Полицията използва пипер и сълзотворен газ, палки,  гумени куршуми и димни бомби. Друга мащабна полицейска акция се състоя  на 16 юни, когато около 2 милиона души излязоха да протестират.     ", "date": "2019.07.09", "title": "Лидерът на Хонконг: Законопроектът за екстрадицията в Китай е мъртъв "}
{"url": "https://www.actualno.com/sofia/bylgarski-restorant-e-sred-trite-v-sveta-predlagashti-kafe-s-oblachen-zaharen-pamuk-news_766671.html", "text": "    Само три заведения в света предлагат любимата ароматна напитка, поднесена по този иновативен начин.      Едно от тях е ресторант Bulgar, който се намира в . Изобретено от московския готвач Владимир Шагов и доскоро предлагано само в петербургската сладкарница Double B и кафене Mellower Coffee в Китай, нестандартно презентираното кафе вече е част и от възхитителното меню на .\r\nКлиентите споделят, че изживяването е невероятно, сякаш мислено се пренасят в детските си години. Веднага щом облачето бъде докоснато от парата на напитката, от него завалява сладък дъжд. При това, само в ресторант Bulgar, всеки сам може да избере цвета , в който иска да заформи своята малка буря в чаша кафе!\r\nЕкипът на Bulgar прави и друго нововъведение, с което грабва най – малките си посетители – кълбо сладост, посипано с цветни пръчици, върху чаша топъл шоколад или какао!  Управителят на ресторанта Ивайло Цветанов споделя, че е впечатлен от емоцията, която предизвиква облакът захарен памук: „Разбира се, за нас всеки гост е специален! Наш приоритет е да го накараме да почувства наслада в иначе забързаното ежедневие, да събудим спомен, да бъде изживяване, да изпита емоция с всяко ястие или напитка. Облачето захарен памук също е част от това наше виждане – пренасяме един хубав спомен, спомен за безгрижен слънчев ден, изпълнен с приятели, игри и захарен памук от панаира.\r\nЦелта ни е да видим искреното щастие, изписано върху лицата на нашите гости“, споделя Цветанов. Кафето с облаче вече се радва на голям интерес не само сред редовните клиенти на ресторант Bulgar, но се превърна и в хит сред чужденците, които са избрали да отседнат в хотел Маринела за своето бизнес пътуване или градски уикенд в българската столица. Със сигурност това вече е най-любимото облаче, което не разваля времето на клиентите, а доставя наслада за сетивата. Време е за сладък и успешен ден с любимата ни ароматна напитка в ресторант Bulgar!     ", "date": "2019.07.09", "title": "Български ресторант е сред трите в света, предлагащи кафе с облачен захарен памук"}
{"url": "https://www.actualno.com/vraza/dylgata-ryka-na-borisov-vyrna-i-uvolnenija-ot-riosv-vraca-news_766668.html", "text": "    Главното действащо лице в скандала със серовъглерода във Враца е бил възстановен на работа, а съкратеният щат е бил възобновен. Това е станало след намесата на премиера Бойко Борисов. Това съобщи самият Караиванов и допълни, че е била организирана и среща между него и министъра на околната среда Нено Димов.      \"Борисов ми се обади по телефона, срещнахме се и бях възстановен на същата длъжност и възстановен щатът. Той директно каза, че е е наредил да бъда върнат. Поздрави ме с с това, което съм направил, за моята гражданска позиция и борбата с институцията\", поясни Караиванов в интервю за bTV.   На въпрос с какъв аргумент е бил върнат на работа, Караиванов отговори: \"Заради намесата на Борисов\".\r\nКараиванов допълни, че има подкрепата на медиите във Враца, но не и на колегите си от отдел \"Околна среда\" в РИОСВ-Враца. По думите му \"истината е равна на уволнение.\"  Той потвърди, че опасност за града заради серовъглерода все още има, тъй като съоръженията са стари. \r\n\"От 16 месеца се занимавам с този случай. Точно преди последната проверка заявих пред медиите, че фирма която трябва да извърши извозването на серовъглерода не е акредитирана\", каза Караиванов.   Вижте последните събития около извозването на опасното вещество от \"Химко\" - Враца в .      ", "date": "2019.07.09", "title": "Дългата ръка на Борисов върна и уволнения от РИОСВ-Враца"}
{"url": "https://www.actualno.com/asenovgrad/8-godishno-dete-e-v-tejko-systojanie-sled-napadenie-ot-bezdomno-kuche-v-asenovgrad-snimka-news_766653.html", "text": "     Момчето и родителите му са в шок, а на малкия асеновградчанин му предстоят още процедури немалко, докато се възстанови напълно.      Ситуацията се разиграла на улица \"Отец Паисий\" в Асеновград. 8-годишният Митко се прибирал с още няколко свои приятели на възраст от 6 г. до 11 г. към вкъщи. Децата обикновено ходели да играят в двора на намиращото се наблизо ОУ \"Отец Паисий\". Прибирайки се този път, обаче, бездомно куче изскочило изпод микробус и нападнало групата. Свидетели на инцидента са категорични, че децата по никакъв начин не са провокирали животното. Те дори не са го видели.    Съсед, станал свидетел на случката, виждайки от терасата си, веднага се притичал на помощ. Опитвал се с лопата да удари кучето, за да освободи детето от захапката на четириногото. Настъпила борба между животното и още други мъже, които се намирали в близост до мястото на инцидента. След като успяват да отърват момчето, хората сигнализирали на телефон 112. Незабавно е дошла линейка, като детето е откарано в болница в тежко състояние. Там са му били извършили няколко операции - заради разкъсвания по крака, ухото и лицето.  Към момента състоянието на 8-годишния Митко е стабилизирано. Предстои да  му бъдат извършени изследвания и засега не става ясно колко време ще трябва да остане в болничното заведение под лекарско наблюдение. Родителите на детето вече са подали жалба до община Асеновград и до Районната прокуратура в града. Възнамеряват да съдят и общинската администрация с мотив за бездействие, по отношение на проблема.\r\nПрипомняме, че в Асеновград това е пореден случай само за последните няколко месеца на нападение от бездомно куче над човек. В града зачестяват нападнатите и ухапани от безстопанствените четириноги хора, а популацията им видимо продължава да расте. Община Асеновград има сключен договор със Зооветеринарен комплекс-Пловдив, които по сигнал извършват акции по улов на бездомни в града. Според закона животните не се настаняват в приюти, а само се улавят, кастрират се, обезпаразитяват се и се връщат обратно по местата, от които са уловени.    Междувременно, проблемът с безстопанствените животни в Асеновград отново породи онлайн спор между граждани. В социалната мрежа се появиха разнопосочни мнения. Зоозащитници заявиха, че не вярват да е възникнала подобна ситуация, щом нямало публикувани снимки и категорично посочиха, че бездомно куче не напада, ако не е провокирано. Каква е причината за проявената агресия конкретно на това животно, тепърва ще се изяснява.    След разгласяването на този случай от близки на пострадалото момче, други жители на квартала се оплакаха, че са били нападани от същото куче. Точно на 30.06.19 г. (неделя) пак е било ухапано дете, което и до днес посещава Хирургично отделение на МБАЛ-Асеновград, за да му се промива раната и да се подменя превръзката. Пострадалото момче, което живее в същия квартал, дори е станало свидетел на нападението над приятеля му - Митко. След като веднъж е преживяло почти същото, детето отново е в шок и не желае да излиза от дома си само, разказа майката. Тя обясни, че още на 02.07.19 г. е подала жалба до община Асеновград за случилото се, но към този момент няма ответна реакция.   ", "date": "2019.07.09", "title": "8-годишно дете е в тежко състояние, след нападение от бездомно куче в Асеновград (СНИМКА)"}
{"url": "https://www.actualno.com/varna/oblastnijat-upravitel-na-varna-moli-pyrvo-da-se-kazva-na-vlastite-za-djipove-na-plaja-news_766657.html", "text": "    Няма как да знаем за всички случаи, подавайте сигнали и към нас, не само към телевизията. Така областният управител на Варна Стоян Пасев коментира снимки от Паша дере, на които се виждат паркирани на плажа джипове.      Според пусналата снимките Изабела Агопян, общинарите във Варна добре знаели какво се случва, защото много от тях ходели на това място.   Иначе Пасев обясни пред Нова телевизия, че ще има проверка. Щели да се запишат номерата на джиповете, трябвало да има и пропускателни постове за автомобили. Най-малко ще има акт по общинската наредба – не мога да ви кажа колко, добави Пасев.\r\nОт Министерството на туризма ще правят проверка и дали в случая не става въпрос за защитена зона – допълнително утежняване на ситуацията.   Снимка:   ", "date": "2019.07.09", "title": "Областният управител на Варна моли първо да се казва на властите за джипове на плажа"}
{"url": "https://www.actualno.com/actualno/danail-kirilov-sreshtu-cvetanov-belite-hakeri-na-slovoto-news_766414.html", "text": "    Както е известно в природата нищо не се губи, а се преобразува. Ако имаме емпирични трудности за разбирането на този закон, то нека предложим убедителен пример.      С огромна тъга изпратихме Цветан Цветанов от политическото поле и ни беше много трудно да си представим как ще се живее и пише без него. Тук няма ирония - Цветанов бе основно вдъхновение, строителен материал за всяка текст, любим персонаж. Това бяха 10 плодотворни години, стотици несвързани изказвания, които всеки автор чакаше с нетърпение и изживяваше всяка пресконференция като страхотен стендъп, който се следи с ръкопляскания и вдъхновение.\r\nНо ето, че всичко си дойде на мястото - Цветан Цветанов е тук и отново, просто вече се казва Данаил Кирилов. И влезе в играта от раз. Веднага състави каноничен образец - Диалогът за и Белият хакер\" ще се помни дълго, а за да бъде разбран се нуждаем от широк екип специалисти - лингвист, юрист, психиатър, логопед, литературен критик и вероятно негов близък, който е свикнал на това нещо и може да го обясни на широката публика. \r\nКак би изглеждал сблъсък между двамата? Ето две техни изказвания:   Кирилов: \"Много неща могат да станат в този момент. Излезе грешка. Към момента, тази система...се поддържа...на добра воля....извинете, но по този въпрос...вие нямате ниво да го обсъждаме заедно....Изборът, така нареченото джуркане...колега, пак казвам: не сте длъжем да ми обяснявате...нелоша система, която обаче се нуждае от грижа. Иска ми се това да е експерт. Така наречения бял хакер.\" Цветанов:     „Нали разбирате, че това, което не е, това не е същото. В това всичко, което се случва, тези работи са, които са важни и не са това, което се твърди. Трябва да ви кажа, че в тази посока тези неща, които се казват, съвсем не са като тези, които съм казал. Така че мога да ви кажа, че това е същото, което съм казвал и досега…“\r\nКое е по-добро? Кой е по-добрият бял хакер? Не мога да определя - което прочета последно, ми се струва по-добро. От една страна при Цветанов има истинска яснота на изказа, стремеж за вникване в същината на проблема, разгъване на прецизен словесен поток. Но пък Кирилов е много по-добър с внезапните завои на речта, с неочакваните развръзки на изреченията, сложната система от намеци и категоричност. Има и още нещо: при Цветанов ти е тежко, защото не може да разбереш какво иска да каже. При Кирилов разбираш и от това ти е още по-тежко. Кое тежко е по-хубавото? Аз пак не зная, пак съм объркан. Ще успее ли Кирилов да се справи с огромното наследство на Цветанов? Ще успее ли да се справи с огромния обществен натиск да доставя необходимите забавления? Това е голяма трудност и голяма предизвикателство. Но показа засега добър дебют. Автор:   ", "date": "2019.07.09", "title": "Данаил Кирилов срещу Цветанов: Белите хакери на словото"}
{"url": "https://www.actualno.com/burgas/pojar-sprja-vlaka-ot-jambol-za-burgas-news_766673.html", "text": "    Пожар наложи спирането на бързия влак от Ямбол за Бургас, съобщава Агенция \"Фокус\".      В официалното съобщение на БДЖ се казва, че става въпрос за задимяване, но и че са ползвани пожарогасители, за да бъде овладян проблемът.   Спряно е движението на бързия влак Ямбол – Бургас заради задимяване. Инцидентът е станал в участъка между гарите \"Дружба\" и \"Долно езеро\".\r\nСпоред БДЖ няма пострадали от общо 150 пътници, намиращи се във влака. Подаден е сигнал до Службата по противопожарна безопасност и в момента има екип на място, който извършва оглед.  Локомотивът, където е било задимяването, е отделен от вагоните, а за пътниците ще бъде изпратен друг локомотив от Бургас, който да превози пътниците от композицията. За момента няма забавяне в разписанието на влаковете.\r\nА какво каза за модернизацията на БДЖ транспортният министър Росен Желязков точно по времето около новия инцидент - научете в ! ", "date": "2019.07.09", "title": "Пожар спря влака от Ямбол за Бургас"}
{"url": "https://www.actualno.com/asia/indija-moje-da-poluchi-porychanite-raketi-s-400-do-2025-g-news_766702.html", "text": "    Русия се надява до края на годината да получи от Индия авансово плащане за доставката на комплекса С-400. Ако това бъде изпълнено, доставката може да започне в началото на 2020 г. и да завърши до 2025 г., съобщава за РИА Новости заместник-директорът на Федералната служба за военно-техническо сътрудничество Владимир Дрожов.      Според него, първият комплект от оборудването може да бъде доставен до 24 месеца след извършването на плащането. След това доставката на останалите му компоненти трябва да се извършва през определен период от време в продължение на няколко години и до 2024-2025 г. Индия трябва да получи целия комплекс от системи.   Дрожов подчертава, че Русия изпълнява добросъвестно всички договори с партньорите си, затова не може да става дума за частична доставка на ракетния комплекс С-400.\r\nЩо се отнася до влиянието на санкциите от страна на САЩ върху доставката на С-400 Русия смята, че изборът на Индия, независимо от противодействието на Вашингтон, показва за пореден път уникалността на зенитно-ракетния комплекс.  В началото на октомври 2018 г. Русия и Индия подписаха договор за доставка на комплекса С-400. Пет полка от най-новите зенитно-ракетни системи ще струват на Делхи 5,43 млрд. долара.\r\nСделките между Индия и Русия в областта на отбраната неведнъж са били обект на критика от страна на Вашингтон, който третира Делхи като ключов партньор в Южна Азия.   През 2018 г. САЩ настояваха Индия да се откаже от договора за С-400. Не се изключва възможността за въвеждането на санкции срещу индийските партньори.    От своя страна, властите в Индия нееднократно са подчертавали, че смята едностранните рестриктивни мерки за неправомерни.\r\nКога ще се осъществие дългоочакваната доставка на руските ракетни комплекси в Турция, може да прочетете в . ", "date": "2019.07.09", "title": "Индия може да получи поръчаните ракети С-400 до 2025 г."}
{"url": "https://www.actualno.com/burgas/vlezlijat-s-djipa-na-primorsko-tvyrdi-che-go-pusnali-i-samo-mu-poiskali-pari-news_766644.html", "text": "    Мъжът, влязъл с джип на плаж Перла, категорично отрича, че е бил предупреден да не го прави - както чрез табели, така и устно. Това твърди в свой материал в. \" \".      Попадналият във фокуса на общественото внимание се казва Христо Щилянов. Той е син на на бившия спортен директор в Българския олимпийски комитет Павел Щърбанов и е председател на клуба по екстремни спортове \"София Екстрийм\". Щилянов е дал показания пред МВР за случилото се.   \"Пише само, че е коридор за джетове. Нито бариера има и всеки, който е посещавал плажа, го знае. Табелите ги сложиха на следващия ден. Аз съм спортист човек, дисциплиниран съм, баща на 4 деца - ако имаше бариера, никога не бих си и помислил да влизам с джипа на пясъка. Но ми казаха: \"Плащай и влизай\". Може би и аз имам вина за случая, но да не ме изкарват абориген. Съжалявам, че така се получи, не го направих, за да нарушавам забрани или правила\", разказва своята версия Щърбанов.\r\nСъвсем различна беше Лъчезар Захариев, който се оплака, че слагал табелки и предупреждавал да не се прави така и че концесионерите не могат да направят нищо повече.  В Закона за устройство на черноморското крайбрежие обаче има изричен текст, който забранява МПС да влизат на пясъчната ивица, независимо дали плажът е стопанисван или безстопанствен. А Щилянов се притеснява, че заради случая може да бъде провалено състезание по джет ски на 13-14 август, чийто старт е точно от плаж Перла. JET SKI CUP 2019 се прави под патронажа на кмета на Приморско Димитър Германов. Организатор е местният клуб \"Приморско екстрийм\". как се стигна до конфузната ситуация. ", "date": "2019.07.09", "title": "Влезлият с джипа на Приморско твърди, че го пуснали и само му поискали пари"}
{"url": "https://www.actualno.com/music/kakvo-ne-znaem-za-italianskoto-trio-il-volo-news_765275.html", "text": "          Наричат ги „момчетата с божествени гласове” и вече са признати за наследници на тримата тенори.  Музиката им – от класическа опера и симфония, до евъргрийни и поп, тяхната елегантност и чаровно присъствие на сцената привличат фенове от 5 до 70-годишна възраст.\r\nДжанлука Джинобле, Пиеро Бароне и Иняцио Боскето, или триото IL VOLO, отбелязват със световно турне 10-годишнен юбилей на сцената. Ще ги видим на 16 септември във Варна и на 18 септември в София.  Какво, обаче, не знаем за IL VOLO:   - Те са единствените италиански артисти, поканени от Куинси Джонс през 2010г. да вземат участие в  заедно с 80 световни звезди като Боно, Лейди Гага, Карлос Сантана, Енрике Инглесиас, Селин Дион, Will.i.am of Black Eyed Peas.\r\n- Любимци са на папата. През 2013 участват в Коледния концерт в базиликата в Асизи след божествената литургия, отслужена от папа Франциск. През 2014г. имат пеят на благотворителния концерт в Италианския сенат в  Palazzo Madama след папската благословия от площад „Сан Пиетро”. През януари тази година пък изпълниха своята пред едномилионна публика на Кампо Сан Хуан Пабло II в Панама на 36-ия Световен ден на младежта.  - Дебютният им албум (2010) има платинен сертификат и влиза в американската класация на Billboard Top Ten. Следват още четири платинени албума за десетгодишната им кариера.    - Заедно с Барбара Стрейзънт през 2012 г. правят  12-концертно турне в  и Канада.\r\n- И тримата са от малки градчета в различни части на Италия. Пиеро и Иняцио са сицилианци по произход.  Иняцио е израснал в Марсала, а Пиеро е роден в гр. Наро, провинция Агридженто. Джанлука пък живее като дете в Монтепагано, малко село на хълмовете край Розето дел Абруци. И тримата не растат в музикални семейства, но затова пък пеят от 3-годишни . От деца участват в музикални фестивали в регионите си. - Във втория им албум (2012) участие взимат Пласидо Доминго и Ерос Рамацоти. - Техен създател и ментор е известният италиански продуцент Микеле Торпедине. Открива ги през 2019г. в музикалното шоу „ ” и решава да съчетае уникалните им гласове в трио, което да покори световните сцени. Торпедине е работил за едни от най-големите имена на италинаската сцена Zucchero, Лоредана Берте, Пино Даниеле, Giorgia и Андрей Бочели.    - За първия им концерт в New York’s  Radio City Music Hall  през 2013 г. първите 1 600 места се разпродават за 8 часа, а целият концерт - за няколко дни.  Той слага началото на голямо турне с 50 разпродадени концерта в САЩ, Канада, Централна и Южна Америка и утвърждава Il VOLO като световни звезди на поп-операта.    - „ ” е грандиозен концерт през 2017г., който IL VOLO изнасят на площад „Санта Кроче“ във Флоренция. Специален гост е Пласидо Доминго – техен почитател и вдъхновител, който взима диригентската палка, за да открие събитието. Концертът е заснет на филм и излъчен в над 500 кина в Италия и по цял свят . С беше и първото гостуване на триото в София през 2017г.\r\n- Автор на текста на е Джана Нанини . С тази песен Il VOLO анонсираха юбилейния си албум и едноименното световно турне, и взеха участие в 69-тото издание на Санремо. Il VOLO идват за втори път в България по покана на продуцентска компания BG Sound Stage. Концертите им са на 16 септември в ДКС във Варна и на 18 септември в София, в Арена Армеец . Билети се продават в системата на и на касите на съответните зали. ", "date": "2019.07.09", "title": "Какво не знаем за италианското трио IL VOLO"}
{"url": "https://www.actualno.com/healthy/d-r-nigjar-djafer-nikyde-v-evropa-njama-model-s-edna-zdravna-kasa-news_766675.html", "text": "    \"Никъде в Европа няма модел с една , всеки, който се осигурява коректно, трябва да може да види какво му предлага даден фонд, част от цените може да бъдат коригирани. Това каза в интервю за БНТ д-р Нигяр Джафер, заместник-председател на НС и депутат от ДПС.      По думите ѝ \"оказа се, че има мощен монопол на Касата, която се превърна в бездънна каса.\" Д-р Джафер отбеляза още, че българският пациент е най-късно диагностицираният в Европа и в същото време доплаща най-много за здравни услуги.   Според д-р Джафер \"демонополизацията на Касата е само една от концепциите за реформа в здравеопазването. Всички, които чуят реформа, смятат, че това би довело до повече хаос. Другото нещо, около което уж има консенсус, но не се случва, е електронното здравеопазване.\" \r\n\"В здравеопазването говорим повече за пари, отколкото за другите неща.\", подчерта още тя.  По думите ѝ освен демографската друга катастрофа е и кадровата и за нея няма никакво работещо решение. Според нея целта на настоящите действия на властта е да се изкара този мандат на правителството.   Д-р Нигяр Джафер допълни още, че българският пациент е този, който доплаща най-много при ползването на здравна услуга.    Припомняме, че на 8 юли бе обявено, че в началото на следващата седмица (15 юли) здравният министър Кирил Ананиев и екипът му трябва да представят в България. Презентацията идва 10 месеца след като Ананиев предложи , които бяха посрещнати със сериозни критики и така и си останаха на хартия. А основното перо в критиките, разбира се, беше колко всъщност плащаш като пациент, ако ти се наложи да отидеш в болница - изчисленията показаха, че може да се наложиш да плащаш няколко пъти, а здравното министерство точно този модел искаше.\r\nВижте какво точно предвижда промяната в  ", "date": "2019.07.09", "title": "Д-р Нигяр Джафер: Никъде в Европа няма модел с една здравна каса"}
{"url": "https://www.actualno.com/celebrate/sv-sveshtenomychenik-pankratij-episkop-tavromenijski-news_766602.html", "text": "    Св. Панкратий се родил в Антиохия в дните на земния живот на Господа Иисуса Христа. Когато бил още дете, родителите му отишли заедно с него в Йерусалим. Там те се удостоили да видят Самия Спасител и да чуят Неговото Божествено слово. Цялото семейство повярвало в Христа и приело светото кръщение.      Панкратий слушал проповедта на светите апостоли. Той бил поставен за епископ на сицилийския град Тавромения от апостолите Петър и Павел. Там разпространявал словото Божие. Неговата проповед била съпроводена с чудеса.   Св. Панкратий завършил мъченически земния си живот - езичниците го убили с камъни.    ", "date": "2019.07.09", "title": "Св. свещеномъченик Панкратий, епископ Тавроменийски"}
{"url": "https://www.actualno.com/curious/kak-e-naj-dobre-da-syhranjavate-starite-snimki-news_764943.html", "text": "          \"Това е удобно и за гледане на  изображения, тъй като не е желателно да пипате снимките с ръце. С други  думи, за да се запази семейната история, снимките не трябва да бъдат  изложени на механични въздействия и трябва да бъдат защитени от ефектите  на външните атмосферни явления\", добавят професионалните архивари.       ", "date": "2019.07.09", "title": "Как е най-добре да съхранявате старите снимки"}
{"url": "https://www.actualno.com/cite/ne-znam-kakvo-mu-e-nared-na-borislav-mihajlov-news_766685.html", "text": "    Главният мениджър на ЦСКА Стойчо Стоилов заяви, че от 3 години съдиите тенденциозно правят грешки в една посока. Като пример той посочи последните кръгове от сезон 2018/2019 и по-конкретно мача между \"Черно море\" и \"Лудогорец\", в който варненци играха предимно с юношите си, въпреки че беше определящ за крайното класиране, както и срещата за Суперкупата на България, в която разградчани победиха \"Локомотив\" Пловдив.      Преди началото на новата кампания в Първа професионална лига, премиерът Бойко Борисов проведе среща с шефовете на три от големите български клубове - Георги Домусчиев на \"Лудогорец\", Гриша Ганчев на ЦСКА и Васил Божков на \"Левски\". На нея беше заявено, че няма да се нарушава феърплея през новия сезон.   \"Откакто преди 3 години се създаде новият формат на първенството, има доста скандали, които притесняват нашите фенове. Тази среща беше наложителна. Да седнат и да се разберат за някои неща, като феърплея. От доста време съм във футбола, много съм видял. Дано тази среща има някакъв ефект и феновете да се наслаждават на честен футбол. Вижте последните два кръга от миналия сезон. От там ще си направите изводите. Един от отборите - \"Черно море\", излезе с юношите срещу бъдещия шампион \"Лудогорец\". Има органи, които трябва да се самосезират.\r\nЗа много по-малки неща през годините са се сезирали, а сега всички мълчат. Правя си изводи от това, което се случва на терена. Най-пресният пример е мачът за Суперкупата. Имаше ситуации, които са фрапиращи, отменен гол на \"Локомотив\" Пловдив. Винаги грешките на съдиите са в една посока. Всеки човек бърка, но в последните 3 години бъркат в едната посока. Всеки един нормален човек ще види, че има някакъв друг проблем. Не вярвам, че може да се променят нещата, но нека да изчакаме. Познавам футболната действителност и за това не съм оптимист, но щом с неговия авторитет...\", каза Стоилов в интервю за bTV.  Стоилов потвърди, че шефовете на ЦСКА и \"Левски\" са провели среща във връзка с телевизионните права. \"Червените\" изпратиха писмо до Българския футболен съюз, в което уличават Кирил Домусчиев в четворен конфликт на интереси като собственик на излъчващата шампионата телевизия, \"Лудогорец\", \"Футбол Про Медия\" и член на Изпълкома на футболната централа.\r\n\"Имаше среща, на която \"Левски\" също са изразили тази позиция. Двата най-големи клуба са потърпевши. Ние направихме постъпки, ако трябва ще стигнем и до края. Това нещо, което се случи на финала за Суперкупата - да има цензура, да не се показват дадени положения на единия отбор, да не се види, че феърплеят е нарушен.. От 3 години играят с нечестни методи срещу нас и няма от какво да съм притеснен. Последната година не съм давал и интервюта след мачове, когато сме били ощетени. Няма смисъл. Не знам какво му е наред на . От близо 15 години не сме се класирали на един голям форум. Българският футбол върви надолу. Нека се сезират органите, МВР. България е малка държава и много бързо може да се разбере кой ги прави тези неща. Напоследък е много модерно да се сезират от новините, но и там е избирателно\", заяви още той.    ", "date": "2019.07.09", "title": "Не знам какво му е наред на Борислав Михайлов"}
{"url": "https://www.actualno.com/analysis/naftogaz-severen-potok-2-e-kapan-za-evropa-news_766609.html", "text": "    Украинският енергиен монополист \"Нафтогаз\" разкрива опасностите, които крие проектът „Северен поток 2“ за европейските държави, предаде РИА \"Новости.      Украинската компания окачестви газопровода като „капан“ за Европа и обвини руските власти в използване на езика на шантажа и силата.   „Ние знаем, че Украйна преживя и се справи с трите енергийни кризи, устроени от „Газпром“, се казва в съобщение на „Нафтогаз“, според БГНЕС.\r\nКомпанията благодари на ОССЕ за приемането на резолюция, в която „Северен поток 2“ и „Турски поток“ са определени като потенциално опасни, доколкото могат да бъдат използвани за оказване на политически натиск от страна на Русия.  „Северен поток 2“ преминава по дъното на Балтийско море от руското крайбрежие до Германия и преминава през териториите и изключителните икономически зони на Финландия, Швеция и Дания, като последната все още не е дала съгласие за строителството на газопровода.\r\nЕвропейските държави, подкрепящи проекта, са Германия, Австрия и Норвегия. Привържениците на проекта са заинтересовани от надеждна и непрекъсната доставка на газ.   Против са се обявили Полша Латвия и Литва, както и Украйна, която не е съгласна да губи приходи от транзитирането на руски газ през нейна територия. По предварителни разчети на властите в Киев, пускането на „Северен поток 2“ ще доведе до ежегодни загуби в размер на 3% от БВП на страната.    САЩ също са против реализацията на проекта, тъй като планират да доставят в Европа собствен шистов газ.\r\nРуските власти нееднократно отбелязват, че „Северен поток 2“ е изключително икономически проект, който ще има огромен принос за обезпечаване на енергийната безопасност на Европа. ", "date": "2019.07.09", "title": "Нафтогаз: \"Северен поток 2\" e капан за Европа "}
{"url": "https://www.actualno.com/society/zadavat-se-seriozni-promeni-v-shofiorskite-kursove-koito-shte-gi-napravjat-po-skypi-news_766643.html", "text": "    Най-вероятно ще има сериозно поскъпване на шофьорските курсове. И причината е, че скоро задължителните часове за обучение ще бъдат увеличени - от 31 на 45, съобщава Нова телевизия.      Според различни сметки това ще значи около 300 лева отгоре за курс. Промените с часовете са на Министерството на образованието. В сряда те ще бъдат гласувани  окончателно от работна група. За да влязат в сила е нужен само подпис на  образователния министър. Реалната промяна ще се случи от края на август  или в началото на септември, когато ще се промени и цената на курса.   Целта на увеличаването на часовете е да се гарантира по-добро обучение на бъдещите шофьори и по-малко инциденти на пътя. Освен това, на следващ етап се предвижда и въвеждането на симулатор за практическите занятия. Вътрешните изпити също ще отпаднат.\r\n\"Ще бъдат включени по-голям брой часове за шофиране в извънградски условия. Времето за шофиране по магистрала също ще се увеличи. Ще има задължително шофиране през нощта, както и в трафик\", каза председателят на Съюза на преподавателите по авто-мото подготовка Йонко Иванов.  Увеличението на практиката ще значи по-малко теория, но колко точно тепърва ще се уточнява. Според Иванов това е правилно, защото например не е необходимо човек да знае буква по буква наказанията за различни нарушения на пътя.\r\nЗа част от инструкторите симулаторите не са добра идея и се заканват, че ако бъдат принудени да ги купуват, ще започнат протестни действия.   \"Поредната налудничава идея. Този тренажор не може да намери реално място в обучението. Измеренията, усещането, навиците, които се придобиват, след това не намират абсолютно никакво приложение\", посочи автоинструкторът Красимир Георгиев. Той обвини предлагащите симулаторите за \"печалбари\" и изрази позиция, че всъщност със симулатори не помагаш на кандидат-шофьорите.      ", "date": "2019.07.09", "title": "Задават се сериозни промени в шофьорските курсове, които ще ги направят по-скъпи"}
{"url": "https://www.actualno.com/politics/etichnata-komisija-na-gerb-shtjala-pyrvo-da-proverjava-kmetovete-na-sandanski-i-bansko-news_766646.html", "text": "    Кметовете на Сандански Кирил Котев и на Банско Георги Икономов ще са първите проверявани от новата етична комисия на ГЕРБ. Това твърди в. \"24 часа\", след като вчера (8 юли) председателят на парламента , че вече има сигнали, които ще се гледат, но не даде конкретика.      Котев сам е поискал проверката, като още след конференцията на ГЕРБ в неделя е говорил с Бойко Борисов, за да му се оплаче от скандали, които се заформяли тенденциозно преди местните избори. Той бил недоволен от публикации в медии, че неправомерно ползва минерална вода за хотела на фамилията си \"Перун\". Това щял да бъде и първият сигнал, който Етичната комисия на ГЕРБ ще гледа - както от гледна точка дали е законно, така и дали е морално.\r\nКметът на Банско Георги Икономов пък ще бъде проверяван дали не си е построил къща за гости в управлявания от него курортен град. Той обитава триетажната къща от 2018 година. Самият Икономов твърди, че не знае нищо за готвената проверка. ", "date": "2019.07.09", "title": "Етичната комисия на ГЕРБ щяла първо да проверява кметовете на Сандански и Банско"}
{"url": "https://www.actualno.com/balkani/v-albanija-izglejda-podgotviha-pochvata-da-svaljat-prezidenta-si-news_766616.html", "text": "    След двучасово разискване албанският парламент, със 101 гласа \"за\", гласува в полза на създаването на анкетна комисия, която да разследва дали президентът Илир Мета е нарушил конституцията на страната с указа си за отлагане на местните избори.      Шестима депутати гласуваха \"против\" формирането на комисията, трима се въздържаха и един отказа да гласува, предаде БГНЕС.   Председателят на комисията е социалистът Улси Мъня, и като се има предвид, че петима от деветте ѝ членове са негови съпартийци, както и гласовете в парламента, изглежда е ясно, че предложението за освобождаване на Мета в парламента вече е прието, въпреки че анкетната комисия трябва да вземе решение в рамките на три месеца, коментира кореспондентът на МИА от Тирана.\r\nВ началото на дебата участва и премиерът Еди Рама, който заяви, че \"Мета е враг на конституцията, парламента, народа и Албания.”  Освен депутатите, в чийто изказвания доминираха обвиненията към Мета, имаше и такива, които бяха в негова защита. Елда Хоти от независимата парламентарна група, в която членуват новите депутати от Социалистическото движение за интеграция заяви, че \"Мета е последният защитник на демокрацията\".\r\nДепутатът Лефтер Малики напомни на Рама за времето след парламентарните избори през 2013 година. \"Днес тук се състоя политически съд срещу Илир Мета, който през 2013 г. доведе на власт Еди Рама.. Рама беше този, който се молеше на Мета да сформира правителствена коалиция. Това е голям срам, който ще накара всички да въстанат срещу Еди Рама\", каза Малики.    На снимката:       ", "date": "2019.07.09", "title": "В Албания изглежда подготвиха почватa да свалят президента си"}
{"url": "https://www.actualno.com/cars/kup-aresti-na-pijani-i-drogirani-shofiori-na-skuteri-v-kopenhagen-news_766629.html", "text": "    Датската полиция арестува 28 души в Копенхаген за каране на електрически скутери под влиянието на наркотици и алкохол, предаде БГНЕС.      През миналите почивни дни (6-7 юли) 24 души бяха арестувани, след като са управлявали електрическите си скутери в нетрезво състояние, а други четирима са били задържани за шофиране след употреба на наркотици.  Пияните шофьори, освен че биват арестувани, са глобявани с до 300 щатски долара.   Силите на реда съобщиха за зачестилите арести в Twitter, след акция за ограничаване на скутерите в центъра на датската столица. Мерките са взети поради неблагоразумното използване на популярните напоследък електрически скутери в Копенхаген.\r\nЕлектрическите скутери станаха особено популярни в Копенхаген след като правилата на движение бяха адаптирани, за да ги направят по-лесни за използване в центъра на града. Този вид транспорт получава смесени отзиви, тъй като местните хора се оплакват от увеличаването на травмите и неудобствата, които се твърди, че причиняват.  Ползването на електрически скутери се насърчава напоследък и в други големи европейски градове, както и в Сан Франциско, Мексико Сити и Ню Йорк.\r\nПрез юни кметът на Париж обаче обяви ограничения за карането на електрически скутери след нарастване на броя на нараняванията.    ", "date": "2019.07.09", "title": "Куп арести на пияни и дрогирани шофьори на скутери в Копенхаген"}
{"url": "https://www.actualno.com/business/transportnijat-ministyr-obeshtava-novo-bdj-pyrvo-s-kupuvane-na-bileti-onlajn-news_766667.html", "text": "    Онлайн ще могат да се купуват билети за влакове, вече е в тестови режим новата система. По отношение на комфорта имаме ясна визия и това ще се усети скоро. Това каза транспортният министър Росен Желязков за състоянието на БДЖ.      Не само ще се пътува 3 часа до Бургас, но ще се пътува и много по-удобно – защото не само скоростта е релевантна за хубавото пътуване. Това заяви Желязков относно жп линията София – Бургас, който обяви, че държавата очаква до септември всички жалби по проектите по линията да бъдат решени и да се изпълнят проектите по сегашния оперативен период. До края на годината щяло да има доставка на нови влакове, да има ремонт на локомотиви на \"Шкода\", за да вървят с максималната си скорост от 160 км/ч., както и се говорило с Deutsche Bahn за вагони втора употреба, защото било по-евтино, отколкото да ремонтираме ние вагони.   Според Желязков, средната цена на една сделка във влак е 25 000 евро, а амбицията на държавата била да осигури 4000 седалки. Разчитаме обаче на евросредства, за да можем да реализираме плановете си.\r\nЗа прословутия вече микробус с хванати 66 технически нарушения в Германия се чакала информация от германските власти, през следващата седмица, уточни Желязков пред Нова телевизия. Затова и щял да се затяга контролът върху техническите прегледи. А попитан защо това продължава – дали заради съответната протекция на правещите такива „прегледи”, Желязков отговори, че било важно да има по-малка човешка намеса – затова по закон ще се градят интегирани системи. Законопроектът бил на обществено обсъждане, може би през есента ще бъде гледан в парламента.  За концесията на Летище София Желязков коментира, че най-вероятно ще има обжалване, защото от 5 участници, 4 сигурно щели да бъдат недоволни. Същевременно той каза и, че правителството направило всичко възможно да направи най-коректната процедура. ", "date": "2019.07.09", "title": "Транспортният министър обещава ново БДЖ - първо, с купуване на билети онлайн"}
{"url": "https://www.actualno.com/europe/svada-mejdu-dvama-rabotnici-predizvika-pojar-s-nad-20-raneni-v-barselona-news_766624.html", "text": "    Пожар избухна в индустриална зона в испанската провинция Барселона. В резултат 23 души бяха ранени, съобщава Europa Press, предаде БГНЕС.      Според съобщения в испанските медии, пострадалите служители на индустриалния комплекс са работили с химикали. При стълкновение между двама работници е била предизвикана нежелана химична реакция, в резултат на което е избухнал пожарът.   Местните аварийни служби са потвърдили броя на жертвите, пояснявайки, че повечето пострадали са с леки наранявания. Само 11 души са били отведени в болница. ", "date": "2019.07.09", "title": "Свада между двама работници предизвика пожар с над 20 ранени в Барселона"}
{"url": "https://www.actualno.com/society/prognoza-za-vremeto-9-uli-vtornik-news_766599.html", "text": "    Днес през страната ще преминава студен атмосферен фронт. Това съобщи за Агенция „Фокус“ Мартин Славчев – дежурен синоптик от Националния институт по метеорология и хидрология. Сутринта ще бъде предимно слънчево, но около обяд облачността ще се увеличава и след пладне на много места, главно в Централна и Източна България ще има валежи от дъжд. На места валежите ще са временно интензивни и придружени с гръмотевици. Ще духа умерен до силен вятър от север-северозапад, преди обяд в Източна България - от югоизток. Максималните температури ще са предимно между 26° и 31°. Атмосферното налягане ще по-ниско от средното за юли, но през деня слабо ще се повиши.      По Черноморието облачността ще е значителна и след обяд ще превали и прегърми. Ще духа до умерен юг-югоизточен вятър, който по-късно през деня ще се ориентира от север-северозапад и временно ще се усили. Максималните температури ще са 25° - 27°. Вълнението на морето ще е 1 - 2 бала. Температурата на морската вода е 26° - 28°.   В планините облачността ще е значителна и след обяд, главно в масивите от Централна и Източна България ще има валежи и гръмотевици. На места явленията ще са временно интензивни. Ще духа умерен и силен северозападен вятър. Максималната температура на височина 1200 метра ще е около 19°, на 2000 метра - около 13°.\r\nВ сряда ще преобладава облачно време, около и след обяд ще се развива и купеста, и купесто-дъждовна облачност. В много райони ще има краткотрайни, временно интензивни валежи, на места придружени с гръмотевици и временно усилване на вятъра, възможни са и градушки. В Южна България има повишена вероятност за значителни количества дъжд. Явленията ще продължат и през нощта срещу четвъртък, а в четвъртък - чувствително ще намалеят. Ще бъде сравнително хладно, в повечето райони - и ветровито. Максималните температури ще са предимно между 23° и 28°. В петък ще е с променлива облачност, почти без валежи, вятърът ще отслабне.   ", "date": "2019.07.09", "title": "Прогноза за времето - 9 юли (вторник)"}
{"url": "https://www.actualno.com/america/tereza-mej-podkrepi-britanskija-poslanik-v-sasht-trymp-otvyrna-che-e-hubavo-che-si-otiva-news_766639.html", "text": "    Отиващият си от поста британски премиер Тереза Мей подкрепи британския посланик в САЩ Ким Дарък, който Доналд Тръмп като \"неспособен\", \"несигурен\" и \"некомпетентен\" в специални докладни до Лондон, които обаче изтекоха в Daily Mail.      От \"Даунинг стрийт\" 10 потвърдиха, че посланикът на Великобритания в САЩ има \"пълната подкрепа\" на премиера, въпреки че Доналд Тръмп заяви, че вече няма да работи с него, предаде БГНЕС. Президентът на САЩ реагира остро, след като стана ясно, че сър Ким Дарък е нарекъл настоящата администрация в Белия дом \"несъстоятелна\".   В поредица от туитове Тръмп разкритикува Тереза Мей, че занимавайки се с Brexit е създала \"бъркотия\". \r\n\"Бях много критичен по отношение на начина, по който Великобритания и премиерът Тереза Мей се отнесоха към Brexit. Тя и нейните представители създадоха бъркотия. Казах ѝ как трябва да се направи Brexit, но тя реши да постъпи по друг начин. Добрата новина за чудесното Обединеното кралство е, че скоро ще има нов премиер\", написа Тръмп в Twitter.  Що се отнася до посланик Дарък, Тръмп заяви: \"Не познавам посланика, но той не е харесван или добре приет в САЩ\", каза президентът.\r\nГоворител на \"Даунивнг стрийт\" 10 нарече изтичането на информация \"жалко\" и каза, че Великобритания и САЩ все още споделят \"специална и трайна\" връзка. Той заяви пред BBC: \"Посочихме на САЩ колко жалко е това изтичане на информация. Обединеното кралство има специална и трайна връзка със САЩ въз основа на нашата дълга история и ангажираност към споделени ценности и това ще продължи да бъде така\"    ", "date": "2019.07.09", "title": "Тереза Мей подкрепи британския посланик в САЩ, Тръмп ѝ отвърна, че е хубаво, че си отива"}
{"url": "https://www.actualno.com/politics/syrbija-ni-otvyrna-za-kosovo-borisov-se-objasnjava-na-byrnabich-s-tolkova-vi-obicham-news_766632.html", "text": "    \"Изявлението на българския премиер Бойко Борисов миналата седмица на срещата на върха в полския град Познан е неприемливо, защото не е точно и се отнася до най-значимия въпрос за всяка държава - въпроса за териториалната цялост.\" Това е било казано в министерството на външните работи на Сърбия пред заместник-ръководителя на посолството ни в Белград Ива Крулева, съобщи БНР.      \"Това изявление не съответства на очакванията на Република Сърбия във връзка с приятелските и добросъседските отношения и се надяваме това да не се повтаря в бъдеще\", се посочва още в съобщението на външното министерство в Сърбия. И се изразява позицията, че ЕС като цяло не е признал Косово за независима държава и че всички би трябвало да се придържат към това. Припомняме, че 5 страни-членки на ЕС не признават Косово, включително Испания.   Белград обяви и, че е готов да развива и задълбочава добросъседските отношения с България, както и благодарност за подкрепата на страната ни за пътя на Сърбия към ЕС.\r\nСъщевременно, премиерът Бойко Борисов разговаря със сръбския си колега Ана Бърнабич в рамките на работната вечеря в Сараево на държавите от Процеса за сътрудничество в Югоизточна Европа, предаде БГНЕС. Борисов и Бърнабич обсъдиха появилото се дипломатическо напрежение между София и Белград след остра реакция на външния министър Ивица Дачич.  \"Толкова ви обичам, толкова са ми приятели, как може да ме разбере по начин, по който… , правим си… а нищо не съм рекъл\", казал Борисов емоционално на сръбския си колега Ана Бърнабич след вечеря в известния ски-курорт Яхорина.\r\nБорисов обяснил, че не е имал никога лоши намерения към Сърбия, нито пък е търсил намеса във вътрешни работи. Повод за напрежението и разговора е емоционалната реакция на сръбския първи дипломат Ивица Дачич, след изказване на Борисов, че новият представител на Евросъюза по външна политика Жозеп Борел няма да защитава националната политика на Испания за Косово, а европейската. Испания не признава Косово, а изказването на Борисов в Познан провокира Дачич да се изкаже остро срещу Борисов и да каже по сръбска телевизия да не дава акъл.   \"Ти беше там.. И се прибирам и той казал – няма да даваш акъл на външния министър…. Аз съм най-добронамереният човек за него\", казал българският премиер на Бърнабич.    От разговора между Борисов и Бърнабич става ясно, че той не се е срещал със сръбския външен министър Ивица Дачич, който също беше в Сараево за среща на първите дипломати на страните от региона. Информация на БНР.\r\nДнес се очаква външният министър на Сърбия Ивица Дачич да разговаря с външния ни министър Екатерина Захариева на среща на първите дипломати на страните членки на ОССЕ в Словакия. ", "date": "2019.07.09", "title": "Сърбия ни отвърна за Косово, Борисов се обяснява на Бърнабич с \"толкова ви обичам\""}
{"url": "https://www.actualno.com/climate/trymp-otnovo-osydi-parijkoto-sporazumenie-za-klimata-news_766627.html", "text": "    Американският президент Доналд Тръмп отново осъди \"несправедливото, неефективно и много, много скъпо\" по време на речта си на тема \"Американското лидерство в околната среда\".      Тръмп обяви през юни 2017 г., че САЩ се оттеглят Парижкото споразумение, сключено през 2015 г. между почти всички нации на планетата. Пактът цели да ограничи глобалното затопляне с 2 градуса по Целзий, информира АФП.   \"Искаме най-чистия въздух. Искаме кристално чиста вода. И това правим\", каза Тръмп по време на речта си вчера в Белия дом, предаде БГНЕС. \"Ще защитаваме околната среда, но ще защитаваме и американския суверенитет, американския просперитет и ще защитаваме американските работни места\", заяви той.\r\nТръмп осъди \"безмилостна война срещу американската енергия\" по време на управлението на Барак Обама и категорично отхвърли \"радикалните планове\" в борбата срещу , които според него \"няма да направят света по-чист\".  Американският президент насърчава използването на изкопаеми горива и се опитва да премахне по-строгите стандарти при горивата за превозните средства.\r\nРеагирайки в Twitter, бившият вицепрезидент на САЩ Ал Гор каза, че \"Тръмп отказва да види реалността\". Гор е един от носителите на Нобеловата награда за мир за 2007 г. за активността си в областта на противодействието на климатичните промени.   През октомври, ООН предупреди, че времето за предотвратяване на бедствието и избягването на глобалния хаос в климата изтича и ще изисква безпрецедентна трансформация на обществото и световната икономика.     ", "date": "2019.07.09", "title": "Тръмп отново осъди Парижкото споразумение за климата "}
{"url": "https://www.actualno.com/politics/ekspert-smjata-che-borisov-se-e-dyrjal-pravilno-po-vyprosa-s-kosovo-news_766655.html", "text": "    Няма признание на Косово от целия Европейски съюз и изказването на Бойко Борисов беше в рамките на дипломатическия тон. Това заяви доц. Наум Кайчев във връзка с думите на Борисов за новия върховен представител на ЕС по външните въпроси Жозеп Борел, че той трябва да съблюдава европейската гледна точка за Косово, а не испанската. Припомняме, че Испания не признава Косово.      На въпрос каква всъщност е политиката на ЕС към Косово, Кайчев обясни пред БНТ, че ЕС се съобразява с резолюцията на ООН 1244, която по-скоро е в подкрепа на сръбската гледна точка, но и с решението на Съда на Хага, че актът на самото Косово за независимост не противоречи на международното право. Това е неутралитет, обобщи доцентът.   Според Кайчев Борел трябва да се съобразява с интересите на 28 страни-членки на ЕС (с Великобритания засега) и да бъде продължен диалогът между Прищина и Белград.\r\nСъщевременно Кайчев изрази изненада, че външният министър на Сърбия Ивица Дачич е насочил вербалния огън към България, но предупреди, че често сръбски политици говорят с език тип „Югославия” към чужди държави, принадлежали някога към Югославия. Тази лексика – на „ти”, е неприемлива. Припомняме, че Дачич каза на Борисов, че „ти, Бойко, трябва да уважаваш позицията на Европейския съюз, а не да държиш лекции на Борел”, като уточни, че ЕС не признава, че Косово е независима държава.  Предизвикателство ще е двустранните ни отношения със Сърбия да бъдат изградени на стабилна основа, подчерта Кайчев. Той смята, че може в преговорния процес на Сърбия за влизане в ЕС да има трудни моменти и добави, че ако Белград смята, че има алтернатива на членството на ЕС, агонията на Сърбия само ще се удължи.\r\nКаква беше реакцията на България заради Дачич - припомнете си в !    ", "date": "2019.07.09", "title": "Експерт смята, че Борисов се е държал правилно по въпроса с Косово"}
{"url": "https://www.actualno.com/books/obet-za-mylchanie-news_766604.html", "text": "    С умението си да преплита вълнуващи любовни истории с динамични сюжети Джейн Ан Кренц се превърна във водещ автор в съвременната дамска проза. Милиони читатели по света очакват с нетърпение всеки следващ неин роман. Това обяснява, защо книгите й дебютират директно в Топ 5 на класациите за бестселъри. Романите й са предимно в жанра на романтичния съспенс, в който любовната интрига е умело съчетана с криминален сюжет. Кренц е майстор на напрежението. Тя умее да прикове вниманието така, както го правят най-добрите автори на трилъри като Джеймс Патерсън и Даниъл Силва.      Автор е на над 50 бестселъра в класацията на „Ню Йорк Таймс“. Написала е повече от 170 романа под различни псевдоними, а общият тираж на книгите й надхвърля 30 милиона екземпляра.   Тя е носител на наградата Джейн Остин Комеморътив Медъл на списание Романтик Таймс за приноса си в жанра на романтичната литература.\r\nЗавършила е Калифорнийския университет в Санта Круз с бакалавърска степен по история.  Вирджиния е млада и красива собственичка на художествена галерия, която непрестанно се бори с кошмарите от миналото. Като дете тя е била в секта и едва не е загинала при умишлен пожар, който отнема живота на майка й.\r\nСега една от нейните художнички е посегнала на живота си, след като е изпратила на Вирджиния снимка на последната си картина. Това кара Вирджиния да се съмнява във версията за самоубийство.   Частният детектив Кабът е едно от децата в сектата, които са оцелели след пожара. И само той може да й помогне. Защото някой смята, че Вирджиния знае повече, отколкото самата тя предполага, и че трябва да бъде спряна. Въвлечени във вихрушка от тайни, измами и страсти, двамата стигат все по-близо до разгадаване на мистерията на общите им спомени. И на шокиращата съдба на един човек, който все още има властта да унищожи всичко, което обичат.     ", "date": "2019.07.09", "title": "Обет за мълчание"}
{"url": "https://www.actualno.com/sofia/borisov-otricha-che-govoril-s-grigor-dimitrov-da-mu-dava-imot-za-stroej-v-borisovata-gradina-news_766649.html", "text": "    Премиерът Бойко Борисов категорично отрече, че е говорил с най-добрия ни тенисист Григор Димитров за отдаване на апетитен имот в София за строеж на висока сграда, предаде Дарик радио.      \"Григор Димитров мина да го видя, защото имах и аз такава контузия в рамото. Изключително тежка контузия. Някъде писаха, че съм му обещал да строи някаква висока сграда в комплекса на Малееви. Господ ми е свидетел, момчето каза, че някъде извън София ще иска да си направи спортна академия, която да си развива. Обещах му, когато си проучи нещата, да дойде и да говорим. Коментирам тази среща само заради тази глупост, че ще строи висока сграда на кортовете на сестри Малееви\", каза премиерът Борисов.   Лидерът на ГЕРБ каза и, че дал приятелски съвет на Григор да се върне на \"София Оупън\". Димитров спечели титлата през 2017 година и оттогава не е играл в състезанието, а последните две години в кариерата му са трагични, като го изхвърлиха стабилно извън най-добрите в света.\r\n\"Най-приятелски му казах му единствено да идва на турнирите и да играе за България, защото това е една инвестиция в обичта на народа. А хората го обичат. За половин час мина да ме види и сподели как се променя България. Сподели как се променя България и си ходи до Хасково и се връща без напрежение\", заяви Борисов.   ", "date": "2019.07.09", "title": "Борисов отрича, че говорил с Григор Димитров да му дава имот за строеж в Борисовата градина"}
{"url": "https://www.actualno.com/society/novini-ili-novini-kartinata-na-pechata-za-9-uli-news_766617.html", "text": "            Изданието обръща внимание на законова промяна, според която само  лекари ще изготвят диети. Това е заложено в поправка в Закона за  здравето, която Министерството на здравеопазването внесе за обществено  обсъждане. Диетите са регламентирани в нормативната уредба като  “неконвенционални методи за благоприятно въздействие”. За да се избегнат  рискове за здравето, вече само лица с професионална квалификация  “лекар” ще могат да правят диетотерапия. Фитнес инструктори, лечители,  хомеопати и лица със средно образование няма да имат право на това.\r\nВ мотивите към поправката в закона се посочва, че “прилагането на  “диетика” от неспециалисти крие рискове за здравето на пациентите”.   Емигрантите са най-големият чуждестранен инвеститор у нас. Това пише в днешния си брой в. \"Сега\".От всички капитали, влизащи в България от чужбина, най-голям е притокът на емигрантските пари. Парите, които работещите зад граница изпращат у дома, са горе-долу по 100 млн. евро на месец. Само за периода януари-април гастарбайтерите са превели в България 400 млн. евро, показват данните на БНБ за платежния баланс. Средно на ден у нас постъпват по 3.5 млн. евро, припечелени от емигранти, изчисли Investor.bg. Така за поредна година инвеститор №1 в България се оказват именно българите в странство, посочва медията.     Плажовете са за хората, а не за джипове, пише вестник \"24 часа\". Върви някаква дискусия имало ли е забрана да влезе джипът на плажа Перла, или собственикът му съвсем редовно е прецапал по пясъка, та чак до морето. И как, ако нямало забрана, потърпевшият щял да оспорва евентуално наложената му в бъдеще време глоба\r\nНякои стигнаха и по-далеч - това с клипчето на джипа във водата си било чист хейт, ей сега вече чужденците щели да се уплашат и да не ни стъпят повече по морето. Всъщност цялата работа е въпрос на правила и на контрол. Първо - трябва ли и може ли на един от най-хубавите южни плажове да се правят състезания с джетове? Те ще привлекат ли повече туристи, или напротив? Ако да, тогава на всеки български плаж да поканят джипове с джетове. И бездруго има криза за туристи. Второ - как хем има забрана, хем тя не се спазвала от години? Ей така става, когато има разнобой - в крайна сметка печелят джиповете с джетовете. За туристите историята мълчи. Вестникът пише за тигри, които разкъсаха най-опитния звероукротител на Италия. Четири тигъра разкъсаха 62 годишния Еторе Вебер. Жестокият инцидент се развихрил към 18:30 часа под вдигнатия край град Бари купол на известния цирк „Марина Орфеей“. Еторе Вебер правел с зверовете репетиция за предвидения за 20 ч. спектакъл, който бил обявен с примамливото заглавие „Зоо–пътешествие из 5 континента“. Всички билети за шоуто били изкупени изключително от родители с деца, като зрителите - малчугани трябвало да бъдат над 300.\r\nСпоред свидетели на трагичния случай звероукротителят се бил затворил заедно с четирите си тигъра в нарочната клетка. Животните изглеждали както винаги спокойни, но в определен момент от репетицията отказали да изпълняват командите на Еторе Вебер. Той се държал съвсем професионално, не правел резки движения, нито викал силно, а само призовавал зверовете да вършат, това, което били правили много пъти. В един момент обаче един от тигрите полетял към звероукротителя, повалил го на земята и започнал да го ръфа стръвно за раменете    ", "date": "2019.07.09", "title": "Новини или novini - картината на печата за 9 юли"}
{"url": "https://www.actualno.com/curious/ekzotichnite-hrani-syvsem-ne-sa-bezobidni-news_766628.html", "text": "    На почивка в екзотични страни трябва да опитваме местната кухня, консумирайки малки порции, съветват диетолози. Порцията може да се увеличи след 24 часа, това ще ни позволи да избегнем нежелани , предупреждава БГНЕС.      Виктория Егорова, от Изследователския институт по здравеопазване и медицински мениджмънт в Москва каза: \"ако сте на почивка в екзотични страни, искате да опитате всичко. Но трябва да започнете с малко количество, за да не получите неочаквани реакция. Трябва да започнете, опитвайки малки парченца или с малка порция. Имайте предвид, че нежеланата реакция може да се появи ден или дори два дни по-късно”.   Егорова добави, че трябва да се обърне внимание и на качеството на екзотичните продукти, за да се избегне отравяне, РИА Новости.\r\nВижте повече за алергиите в    ", "date": "2019.07.09", "title": "Екзотичните храни съвсем не са безобидни"}
{"url": "https://www.actualno.com/chronicles/otkrit-e-102-jat-element-ot-tablicata-na-mendeleev-news_766601.html", "text": "    Нобелий е химичен елемент със символ No, атомен номер 102 и принадлежащ към групата на актинидите. Името идва от шведският учен Алфред Нобел. Открит е от Алберт Гиорсо през 1966 г.      Периодичната система (наричана още таблица на Менделеев) представлява класификация на химичните елементи по техния атомен номер (тоест броя на протоните), електронната конфигурация и повтарящите се химични свойства. Таблицата е графичен израз на периодичния закон, открит и публикуван от руския химик Дмитрий Менделеев през 1869 г. Въз основа на периодичния закон Менделеев успешно предсказва свойствата на неизвестни дотогава химични елементи.   В първоначалния си вариант таблицата е представяла свойствата на елементите в зависимост от атомното им тегло (в съвременната интерпретация това е атомната маса). С развитието на теорията за строежа на атома се установява, че най-важната характеристика на атомите е не тяхната маса, а броят на протоните в ядрата им. Това дава възможност да се уточни формулировката на периодичния закон.\r\nПреди Менделеев са предлагани стотици начини за изобразяване на периодичната система с аналитични криви, таблици, геометрични фигури и др. Никой от тези начини не притежава достойнствата на системата, предложена от Менделеев – простота, естественост и удобство.  В съвременния вариант периодичната система се изобразява като двумерна таблица. Всеки стълб (наричан група) се състои от химични елементи с подобно поведение и свойства. Всеки ред (наричан период) съдържа елементи с един и същи брой електронни обвивки (слоеве). Всеки период започва с метали и завършва с неметали. Много от групите имат както имена, така и номера. Например група VII A е групата на халогените, а група VIII A – на благородните газове.\r\nВсеки елемент в таблицата има точно определен пореден номер Z, равен на броя на протоните в атомното ядро, и точно определени координати в периодичната система – период и група. Между мястото на елемента в периодичната система (съответно строежа на атомите му) и неговия химичен характер съществува зависимост. Тя може да се използва, за да се предвиди химичният характер на елемента и поведението на съответните прости вещества и съединения. Първите 94 елемента съществуват в природата, въпреки че някои са открити само в малки количества, синтезирани в лаборатории, преди да бъдат открити в природата.    ", "date": "2019.07.09", "title": "Открит е 102-ят елемент от таблицата на Менделеев"}
{"url": "https://www.actualno.com/pleven/poshtenska-marka-s-bylgaro-ruski-sujet-shte-validirat-v-pleven-news_766664.html", "text": "    Нова пощенска марка, създадена по съвместен проект на България и Руската федерация, ще бъде валидирана в Плевен. Церемонията ще бъде на 15 юли в 11,00 ч. Очаква се на нея да присъства посланикът на Руската Федерация у нас, Анатолий Макаров,  съобщиха от общинската управа.      На новата пощенска марка са изобразени две гроздоберачки. Едната е българка и бере български „Кайлъшки рубин”. Другата е рускиня и кошът й е пълен с руски „Цветочный”.    ", "date": "2019.07.09", "title": "Пощенска марка с българо-руски сюжет ще валидират в Плевен"}
{"url": "https://www.actualno.com/business/raboteshtite-v-chujbina-bylgari-vse-oshte-vkarvat-v-bylgarija-mnogo-pari-news_766652.html", "text": "    Както вече е ставало ясно, все още най-големите чуждестранни инвестиции в България са парите от емигрантите ни. Става въпрос за около 100 млн. евро на месец, а само за периода януари-април в българската икономика, но предимно в потребителската част, са влезли 400 млн. евро емигрантски пари, което значи по около 3,5 млн. евро на ден, сочат данните на БНБ, цитирани от .      В случая обаче говорим само за парите, минали по банков път и то преводите за над 2500 евро. Със сигурност това прави сумите, вкарвани от българските емигранти обратно в страната, много по-големи, коментира в. \" \".   По официални данни от последните години най-много пари пристигат от САЩ, Испания, Италия и Гърция. Именно в тези държави има най-много българи, изкарващи препитанието си. Най-често емигрантите пращат спестени средства на свои близки в родината, за да им помогнат за плащане на битови смети, на кредити, за покриване на разноски за лечение и за учение. Част от сумите, идващи от чужбина, влизат в имотни сделки - за покупка на апартамент, къща, вила. Друга част се насочват към покупката на автомобил.\r\nНай-рядко емигрантите ползват припечеленото зад граница, за да започнат някакъв бизнес у дома - сами, с роднини или с приятели. В годините на високите лихви доста суми влизаха на депозит в български банки, но сега при проценти, клонящи към нулата, тази опция не е особено привлекателна.  Българските емигранти са превели на своите близки в България 2,4 млрд. долара през 2018 г., твърди доклад на Световната банка (СБ) за миграцията и развитието. Тази сума се базира на официалните данни на БНБ, но се опитва да направи оценка за действителните трансфери, отчитайки и неофициалните канали на придвижване на парите.\r\nВъпреки че сумата изглежда внушителна (3.8% от брутния вътрешен продукт на страната), България не е толкова зависима от тези \"инвестиции\", колкото са например Албания, Сърбия, Армения, Грузия, които получават от своите работещи зад граница граждани прилив на капитал, равен на 9-12% от БВП. Но картината у нас изглежда различна, ако се сравняваме с Румъния, Литва, Естония, където емигрантските пари са от порядъка на 1,8 и 2,6%.   Според доклад на правителството, представен миналата година, стотици  хиляди наши сънародници се трудят в други държави, докато българската  икономика \"плаче\" за работна ръка (само в рамките на ЕС са над 700 000).  В документа се съдържа стряскащ извод за загубите, които България търпи  от това, че цяла армия от умни, знаещи и работливи хора са заминали зад  граница. Пропуснатите ползи за българската икономика заради огромния  износ на работна ръка се изчисляват на над 4 млрд. лв. годишно.     ", "date": "2019.07.09", "title": "Работещите в чужбина българи все още \"вкарват\" в България много пари"}
{"url": "https://www.actualno.com/healthy/pak-se-pochva-novi-promeni-za-parite-za-horata-s-uvrejdanija-no-ne-sega-news_766642.html", "text": "    Социалният министър Бисер Петков обяви готовност да се обсъжда промяна на текстове от закона за хората с увреждания, които лишават хиляди хора от полагаемите им се помощи. Корекциите обаче могат да станат реалност едва през следващата година, освен това финансирането им може да създаде допълнително противопоставяне. Необходимата сума за корекции (21-22 млн. лева) веднага е нищожна на фона на 3,2 млрд. лв. бюджетен излишък до средата на годината, но въпреки това хиляди българи ще трябва да преглътнат далеч по-ниски помощи от очакваното в следващите най-малко 6 месеца. Това се разбра от обясненията на Петков при учредителното събрание на Съвета за наблюдение и за хората с увреждания към институцията на омбудсмана, пише в. \" \".      Реално са лишени от максималната финансова подкрепа от 198 лв. месечно, на която имат право от тази година. Според законодателя максималната помощ се полага само на хора със социална пенсия за инвалидност, а на всички останали със същите увреждания се изплащат 87 лв. месечно - щом вземат друг вид пенсия. В някои случаи хората попадат в по-ниската категория заради няколко лева. Така максималната сума, с която толкова се хвалеха управляващите, всъщност е отпусната на едва 12 932 души, а 123 550 души с над 90% увреждане получават 87 лв.   На форума стана ясно, че една от темите, с които Съветът ще се захване приоритетно, е именно искането за промяна на законовите текстове, които ощетяват хора с увреждания с определени видове пенсия. По изчисление на експерти, тези текстове засягат около 33 000 души, групирани най-общо в три групи - хората, които получават лична военноинвалидна пенсия - 170 души, пенсионерите, които получават наследствена пенсия с добавка за чужда помощ -  2 126 души и хора с увреждания, които получават лична пенсия за осигурителен стаж и възраст с добавка за чужда помощ - 30 342 души.\r\n\"Усещането за несправедливост е голямо и то би следвало да бъде преодоляно с добри законодателни решения. Това можеше да бъде направено още с преходни разпоредби в Закона за социалните услуги, но тогава не срещнахме разбиране от страна на МТСП, сега на старта на новата бюджетна процедура за 2020 г. тези несъответствия и недобри законодателни решения трябва да бъдат коригирани. Очакваме от министъра на труда и социалната политика да направи съответните финансови разчети, така че от 1 януари 2020 г. хората с увреждания да получават справедлива месечна подкрепа, така че да няма дискриминация между различните групи с увреждания\", категорична е Манолова.  Стана ясно, че приоритетно новият съвет ще иска промяна на законовите текстове, които обвързват новата месечна финансова подкрепа с вида на получаваната пенсия от лицата с трайни увреждания. \"Отворени сме да обсъдим по-справедливо разпределение за следващата година в рамките на този ресурс\", коментира Бисер Петков. Това обаче означава отново да се противопоставят едни групи хора с увреждания на други, а именно този разнобой породи настоящите проблеми. Сметките показват, че за да получат тези 32 хил. българи максималната подкрепа още сега, до края на годината ще са необходими допълнително около 21-22 млн. лева. Такава нагласа обаче на вчерашната среща не беше изразена.\r\nПетков припомни и, че диференциацията в закона е направена по предложение на една от организациите на хората с увреждания, като целта на разделението е да се преодолее резкият спад на помощите за децата с увреждания при навършването им на пълнолетие. \"Тогава считахме за справедливо предложеното диференциране на хората с увреждания в пет групи. Сега чуваме обратното\", посочи социалният министър.   На фона на тези проблеми беше оповестена държавна справка с положителни резултати от закона за хората с увреждания. Ако в края на миналата година около 500 хил. лица с увреждания са получавали месечни интеграционни добавки, то сега право на финансово подпомагане имат над 641 000 души (увеличението обаче основно е в най-леката категория - от 50 до 70.99%, където сумата е 24.36 лв. месечно). Над 305 000 лица с увреждания получават по-благоприятен размер на месечната финансова подкрепа в сравнение с получаваните до тази година добавки. Най-голямо е увеличението за хората, които получават максималната помощ - за тях помощта е увеличена с около 123 лв. в сравнение с 2018 г.    Освен проблема с месечната финансова подкрепа, Мая Манолова открои още няколко акцента в работата на новия съвет:  Информираността за ползването на личната помощ; асистентските услуги за хората с увреждания, които не попадат в обхвата на личната помощ, особено възрастните хора; медицинската експертиза и по-конкретно преразглеждане на предоставения срок, през който ощетените граждани могат да се явят на ТЕЛК по новите облекчени правила, приети през юни т.г. ", "date": "2019.07.09", "title": "Пак се почва - нови промени за парите за хората с увреждания, но не сега"}
{"url": "https://www.actualno.com/society/tyrsi-se-detska-zabavachka-kojato-izglejda-ne-e-tochno-zabavachka-ostavila-malko-dete-na-vitosha-news_766666.html", "text": "    Двегодишно дете било оставено два часа само под палещото слънце от служители на частна занималня – до хижа \"Момина скала\" на Витоша.      Според информация на Нова телевизия, става въпрос за момиченце, което имало сериозно изгаряне. Жена на име Десислава Христова свидетелства, че друга жена намерила детето и я питала чие е, защото Христова била на екскурзия в местността и жената търсела кои са родителите и с кого е това дете.   По думите на Христова, по време на разговора е намесила друга жена и казала, че момиченцето е с нея. А историята във Facebook е, че детето било оставено един вид за назидание, защото било много инатливо и не искало да отиде на сянка.\r\nВсъщност има много сериозно съмнение, че частно детско студио \"Пипи\" е частна детска градина. От МОН казали, че няма регистрирано такова студио със статут на частна детска градина. А от Агенцията за защита на детето твърдят, че нямат правомощия да влизат в такива студиа. Агенцията иска проверка от МВР и от Инспекцията по труда.   ", "date": "2019.07.09", "title": "Търси се - детска забавачка, която изглежда не е точно забавачка, оставила малко дете на Витоша"}
{"url": "https://www.actualno.com/smolyan/madan-prevryshta-zakrita-mina-v-muzej-news_766678.html", "text": "    Уникален по рода си проект в сферата на минния туризъм ще се реализира в община Мадан, съобщи .      Договорът по проект със заглавие „Устойчива екологично-културна валоризация на минни и кариерни обекти в трансграничния регион\" е одобрен за финансиране от Програмата за трансгранично сътрудничество Гърция – България. Подписан е бил миналата седмица.   Община Мадан (с бюджет 706 789 евро) е водещ бенефициент по проекта . Предвидено е с тях да се ремонтират „Кристалната зала“ и Музеят по рудодобив и минно дело, да се облагороди територията около тях.\r\nОсвен това се планира ремонт и обезопасяване на пещера „Шаренка\", в която има восъчни фигури на древни хора. А закрита мина ще бъде превърната в подземен минен музей „Сполука“.  „Реализацията на проекта ще допринесе за създаването на туристически атракции, които да бъдат представени комплексно. Проектът още ще подпомогне община Мадан да се превърне в по-привлекателно място за туристи, предлагайки интегриран и конкурентоспособен туристически продукт, базиран на устойчивото развитие чрез минно-познавателния туризъм, подпомагащ и развитието на другите му форми, като например екотуризъм, се казва в съобщението. \r\nОстаналите партньори по проекта са: Община Пилеа-Хортиатис (Гърция) – с бюджет 225 100 евро; Тракийски университет „Демокрит“ (Катедра „Технологии и управление на производството“) – 211 662 евро; Международният гръцки университет (Катедра „Бизнес-администрация“, дисциплина „Управление на туризма“) – 79 350 евро; Минно-геоложкия университет „Св. Иван Рилски“ – 37 910 евро. ", "date": "2019.07.09", "title": "Мадан превръща закрита мина в музей"}
{"url": "https://www.actualno.com/politics/borisov-dokato-ne-mi-se-izvini-dachich-ne-iskam-da-chuvam-nito-vuchich-nito-byrnabich-video-news_766729.html", "text": "    \"Докато не ми каже \"извинявай, Бойко\", нито Вучич, нито Ана (бел. ред. - ) ме интересува какво ще кажат\". Това заяви премиерът Бойко Борисов по адрес на външния министър на Сърбия Ивица Дачич за скандала на тема \"Косово\", който се разигра последните дни между България и Сърбия.      Припомняме, че преди три дни следното: \"Бойко, да ти кажа едно нещо - позицията на ЕС е, че Косово не е независима държава. Ти, Бойко, трябва да зачиташ позицията на ЕС, а не да даваш уроци на Борел. Какво е това безобразие, на какво прилича. Писна ми от всичко това. А да не говоря и за това, че само преди няколко месеца получи наш орден\". Сръбският външен министър го заяви, защото Борисов коментира новия върховен представител на ЕС по външната политика Жозеп Борел и че спрямо Косово той не трябва да защитава испанската позиция на непризнаване на бившата сръбска провинция, а да съблюдава общата позиция на ЕС, която включва статут на Косово. Позицията на ЕС обаче де факто е неутрална - вижте защо в !\r\n\"За какво присъединяване към ЕС може да става реч при такова поведение? Сега ги предупредих пак - ако някой утре си позволява , вече ще се скараме. Европейският съюз значи не само еврофондове, не само милиарди евро, а значи и отговорност, предвидимост - значи, че няма значение кой е политикът днес. Сега, чул-недочул, неговият премиер си позволява да ми вика посланика. Той сега ще види какво е неприемливо поведение\", ядосано каза още Борисов. Той обясни, че дал пример за Косово като контрапункт - каква е разликата между националната позиция и между тази на ЕС като сбор от десетки държави. Борисов попита и с какво е обидил Дачич и Сърбия.   \"От вчера имаше четири срещи с Екатерина Захариева и се е извинявал, но не иска да го каже пред медиите\", подчерта българският премиер и попита защо Ана Бърнабич, която била до него, когато говорел какво трябва да прави Жозеп Борел като европейски външен министър, не реагирала, а Дачич скача. Самата Бърнабич, която всъщност застана до Борисов , с едно изречение коментира, че нещата ще се изгладят. Как реагира официално България на думите на Ивица Дачич - припомнете си в !    Що се отнася до въпроса със Северна Македония, премиерът призова Скопие да не се подвежда по тамошните медии, бълващи антибългарска реторика. Борисов подчерта, че северномакедонският президент Стево Пендаровски дал пример за достойно държание – че Гоце Делчев е българин, борил се за свободата на Македония.\r\nБорисов обаче не беше голям оптимист за Западните Балкани и се оплака, че на формати като Процеса за сътрудничество в Югоизточна Европа (ПСЮИЕ) липсват не само страни, които още не са членове на ЕС, но и такива, които са членове на ЕС – в случая на срещата в Сараево става въпрос за Румъния, за Гърция и за Хърватия, които били представени от държавни секретари. За сметка на това премиерът обяви, че на Турция сме им много любими, защото по 1000 ТИР-а минавали на Капъкуле и \"Капитан Петко Войвода\". Борисов обаче си призна, че като се повдигала някоя по-спорна тема - например за вероизповеданията, казвал: \"Сакън, сега всичко е наред, нека си строим\".   . ", "date": "2019.07.09", "title": "Борисов: Докато не ми се извини Дачич, не искам да чувам нито Вучич, нито Бърнабич (ВИДЕО)"}
{"url": "https://www.actualno.com/crime/zagina-chovek-opital-se-da-preseche-jp-linija-kraj-dupnica-news_766679.html", "text": "    Бързият влак от Петрич за София е спрян заради инцидент с човек, който се е опитал да пресече железопътната линия, съобщиха за БГНЕС от БДЖ.      Човекът е загинал. Инцидентът е станал рано тази сутрин в района на междугарието Дупница-Дяково.   Пътниците в отменения участък се превозват с автобуси. От гара Дяково пътуването ще продължи с влак. ", "date": "2019.07.09", "title": "Загина човек, опитал се да пресече жп линия край Дупница"}
{"url": "https://www.actualno.com/balkani/tlennite-ostanki-na-33-jertvi-na-genocida-ot-srebrenica-shte-bydat-preneseni-v-potochari-news_766688.html", "text": "    Тленните останки на 33-ма души, убити по време на клането в Сребреница през юли 1995 г., ще бъдат пренесени в Мемориалния център Поточари. Останките ще бъдат погребани на 11 юли, предаде БГНЕС.      Процесията, която ще се движи от по маршрута Високо до Поточари, ще спира на няколко места, включително пред Председателството на Босна и Херцеговина в Сараево.   Очаква се голям брой граждани да излязат по улиците и да отдадат почит на жертвите, най-младата от които е на 16 години, а най-възрастната – жена на 82 години. ", "date": "2019.07.09", "title": "Тленните останки на 33 жертви на геноцида от Сребреница ще бъдат пренесени в Поточари "}
{"url": "https://www.actualno.com/balkani/70-hiljaden-protest-v-tirana-iskat-ostavkata-na-premiera-rama-news_766672.html", "text": "    Над 70 хиляди души се събраха на поредния масов протест на обединената албанска опозиция, на който беше поискана оставката на премиера Еди Рама.      Лидерът на Демократическата партия (ДП) Люлзим Баша заяви, че премиерът „получи печат за напускане от абсолютното мнозинство на албанските граждани“. Той изтъкна, че през следващите дни и седмици ще има по-интензивни политически акции, за да бъде предаден смисъл на промяната, предаде БГНЕС.   „Благодарение на вашата битка, дори когато въздухът изпълва вашите бели дробове, благодарение на вашата саможертва, днес абсолютното мнозинство от албанските граждани прие вашия призив: Рама, отивай си!“, заяви Баша. Той подчерта, че премиерът ще си замине и че всички заедно „ще формираме надеждата за промяна“.\r\nВ първото си обръщение пред сградата на правителството Баша отправи призив към социалистите да не оставят партията си в ръцете на крадците и да напуснат Рама, тъй като „вие не сте крадци, не сте престъпници“.  И в двете си обръщения лидерът на ДП не се отказа от условието премиерът да напусне властта, тъй като това е единственият начин да се сложи край на политическата криза, след което да се проведе конституционна и изборна реформа.\r\nПред сградата на правителството символично бяха оставени урни за гласуване с надписи „урна за кражба“, в които се пускаха листчета с надпис „Рама, отивай си!“, както и макет на двуглав орел – символ на албанското знаме с надпис „85%“. Според опозицията, това е процентът на албанските граждани, които не отидоха да гласуват на местните избори на 30 юни.    ", "date": "2019.07.09", "title": "70-хиляден протест в Тирана, искат оставката на премиера Рама"}
{"url": "https://www.actualno.com/smartfinance/kak-da-izberem-podhodjashta-banka-v-kojato-da-poluchavame-zaplata-si-news_765413.html", "text": "    По закон заплатите в България се изплащат по банков път. Така се избягват злоупотреби като работа без трудов договор, укриване на данъци и др.      Работодателят обикновено предпочита да превежда заплатите в определена банка, която обслужва разплащанията на фирмата/институцията и му осигурява определени преференции (например по-ниски такси, възможност за овърдрафт). Служителят може да се съобрази с желанието на работодателя, но има законово право в коя банка да бъде изплатена заплатата му. Обикновено избираме тази банка, която е спечелила доверието ни и най-добре отговаря на нашите предпочитания и изисквания.  Решението най-често е субективно – доверяваме се на роднини или приятели, които имат добър опит с някоя банка и са доволни от услугите ѝ. Или пък избираме банка, в която работи наш познат и би могъл да ни сътрудничи в случай на затруднение/неяснота с определен банков продукт.\r\nПонякога се случва да изберем дадена банка, защото сме с добри впечатления от новата ѝ реклама или защото сме задължени да го направим, за да получим кредит.\r\nРешението в коя банка да получаваме/съхраняваме месечното ни възнаграждение зависи от условията, които ще ни предложат. Разбира се, като клиенти искаме да се възползваме от максимално добри условия.     Добра възможност за това е , с която можете да ползвате банкови продукти и услуги с по-добри условия от стандартните. Избирайки нея, получавате международна дебитна карта за издаване и при теглене на банкомат на Пощенска банка. Тази програма гарантира и значително по-доходна (спрямо стандартната) разплащателна сметка в лева с преференциална такса за поддържане и откриване на сметката.\r\nИзбирайки програмата \"Премия\", можете да се възползвате от специални пакети от услуги за ежедневно банкиране, по които да получавате работната си заплата, да управлявате лесно финансите си и да спестявате от такси и комисиони. Такива са , \" , , .\r\nПрограмата дава възможност за интернет и мобилно банкиране, с което можете да извършвате разплащания навсякъде и по всяко време.\r\nМоже да се възползвате от преференциални лихви по жилищни и потребителски кредити и овърдрафти (допълнителни средства срещу заплата), както и от изгодни условия за разнообразни спестовни и картови продукти.   Няма да е пресилено да кажем, че с тази програма можете да се възползвате от пълния потенциал на заплата ви.    Друга интересна възможност е да се включите в на Пощенска банка, като победителят в нея ще получи като награда една месечна заплата.\r\nЗа да участвате в тази кампания, трябва да се регистрирате при . Процедурата е проста – изпращате ѝ съобщение в Messenger с текст \"ЗАПЛАТА\" в периода до 12.08.2019 г., отговаряте на 3 кратки въпроса, оставяте телефон за контакт и очаквате изтеглянето на победителя в томболата на 15.08.2019 г. Желаещите да участват в играта има право да се регистрират при EVA само веднъж.\r\nУчастниците в кампанията могат да се възползват от преференциални оферти, като овърдрафт с 0% лихва за първите 3 месеца със , както и сметка за работна заплата без такса за откриване и обслужване до края на годината.\r\nАко се включите в играта, няма какво да губите, може само да спечелите. Кой би отказал да получи още една заплата? ", "date": "2019.07.09", "title": "Как да изберем подходяща банка, в която да получаваме заплата си?"}
{"url": "https://www.actualno.com/starazagora/atrakcionno-vlakche-trygna-v-kazanlyk-news_766734.html", "text": "    Обиколки с атракционно влакче започнаха днес за жителите и гостите на Казанлък. Летните обиколки ще са със следния маршрут на движение: площад „Севтополис“ - ул. „Генерал Скобелев“ до кръстовището с улица „Македония“ - бул. “Освобождение“ (покрай Музея на розата) - ул.“Капрони“ до кръстовището с улиците „Стара река“ и „Тюлбенска“ - по „Тюлбенска“ (до входа на парк „Тюлбе“) до кръстовището с ул. „ Ген. Радецки“ - по ул. „Ген. Радецки“ до кръстовището с бул. „Никола Петков“  - по булеварда до кръстовището с ул. „Отец Паисий Хилендарски“ - по ул. „Отец Паисий Хилендарски“ до площад „Севтополис“.      Една обиколка е с продължителност между 30 и 40 минути и 1 лев. Влакчето ще се движи сутрин от 9:00, а курсовете са на кръгъл час до 12:00 часа. . на обед. В периода между 13:00 и 15:30 часа влакчето няма да се движи. Следобедните обиколки ще са от 15:30 до 18:30 часа, когато е последният курс за деня.   Разходките с атракционното влакче ще се осъществяват през юли и август без почивен ден. ", "date": "2019.07.09", "title": "Атракционно влакче тръгна в Казанлък"}
{"url": "https://www.actualno.com/society/jena-se-zagubi-v-gorista-mestnost-spasiteli-ja-izdirvat-news_766693.html", "text": "    Екип на Планинска спасителна служба провежда акция по издирване на 50-годишна жена в гористата местност на град Драгоман.      Това съобщиха за  „Фокус” от Планинска спасителна служба (ПСС) към Българския червен кръст. Жената се е изгубила в понеделник, 8 юли.   Снощи в 21.00 часа е изпратен сигнал в Планинската спасителна служба с молба техни екипи да се включат в издирването.\r\nВ акцията участват служители на Главна дирекция „Пожарната безопасност и защита на населението” и спасители от Планинската спасителна служба с две кучета.    ", "date": "2019.07.09", "title": "Жена се загуби в гориста местност, спасители я издирват"}
{"url": "https://www.actualno.com/balkani/trima-kandidati-za-naslednici-na-vuchich-nachelo-na-progresivnata-partija-news_766680.html", "text": "    Трима са кандидатите, които влизат в надпревара за поста на като лидер на Сръбската прогресивна партия. Това са премиерът Ана Бърнабич, министърът на вътрешните работи Небойша Стефанович и кметът на Нови Сад и заместник-председател на партията Милош Вучевич, информира вестник „Новости“, цитиран от БГНЕС.      Според запознати, в списъка фигурират имената и на Никола Селакович, Марко Гурич и Йоргованка Табакович.   Не е изключено преди началото на изборите в надпреварата за ръководство на Прогресивната партия да се включат и други лица от състава на сегашните заместник-председатели.\r\nВучич няколко пъти заяви, че следващата година начело на Сръбската прогресивна партия ще бъде друг човек, тъй като той няма намерение да се кандидатира на предстоящите през декември партийни избори.   ", "date": "2019.07.09", "title": "Трима кандидати за наследници на Вучич начело на Прогресивната партия "}
{"url": "https://www.actualno.com/asia/kitaj-prizova-sasht-da-otmeni-nezabavno-planovete-za-dostavka-na-oryjie-za-tajvan-news_766728.html", "text": "    Пекин призовава Съединените щати да спазват принципа за „ “ и незабавно да отмени плана си за продажба на въоръжение на Тайван, както и да прекрати всякакви военни контакти с острова. Това заяви на брифинг говорителят на китайското външно министерство, цитиран от РИА Новости.      Държавният департамент на САЩ одобри предложението да продаде на Тайван танкове M1A2T Abrams и преносими зенитно-стрелкови комплекси Stinger, както и друго съответстващо оборудване.Сделката надхвърля сумата от 2 млн. долара, предаде БГНЕС.   Тайван иска да закупи 108 танка със специална модификация, 14 гъсенични бронирани ремонтно-евакуационни машини M88A1, 16  влекачи, както и повече от 300 картечници, различни боеприпаси и оборудване за военната техника. Одобрена е възможната продажба на над 250 комплекта противозенитни ракетни комплекси Stinger на сумата от около 223 млн. долара.\r\n„Тайван остава неотменна част от територията на Китай. Никой не бива да подценява решимостта на правителството и народа на Китай да защитава държавния суверенитет и териториалната цялост на страната, както и да се противопостави на външна намеса“, заяви китайският дипломат.  Той допълни, че призовава САЩ да спазва принципа за „единен Китай“, да отмени плановете за продажба на въоръжение и да прекрати всякакви военни контакти с Тайван, за да се избегне нанасянето на вреда на двустранните отношения и на стабилността в района на Тайванския пролив.\r\nМинистерството на външните работи на Китай многократно е определял тайванския въпрос като най-чувствителната тема в двустранните отношения със Съединените щати. Пекин следи внимателно отношенията на други държави с Тайван, когото смята за своя територия. Китайските власти неведнъж са протестирали пред САЩ заради доставката на оръжие за острова.   Официалните отношения между правителството на Китай и островната провинция са прекратени през 1949 г. след като претърпелите поражение в гражданската война сили на Гоминдан начело с Чан Кайши преминават в Тайван. Деловите и неформалните контакти между островната и континенталната част на Китай се възобновяват в края на 80-те години на миналия век. От началото на 90-те години страните започват да контактуват помежду си с помощта на неправителствени организации.     ", "date": "2019.07.09", "title": "Китай призова САЩ да отмени незабавно плановете за доставка на оръжие за Тайван "}
{"url": "https://www.actualno.com/europe/incident-s-uchastieto-na-boeing-737-na-letishteto-v-amsterdam-snimka-news_766792.html", "text": "    На летище \"Схипхол \"в близост до терминала са се сблъскали два пътнически самолета, принадлежащи на авиокомпаниите EasyJet и KLM, съобщават холандският сайт Dutch News. Няма пострадали граждани.      Инцидентът се е случил тази сутрин между самолети и Еърбъс А320. По предварителна информация, сблъсъкът е станал по време на буксира на двата летателни апарата.   Самолетът на авиокомпания KLM е трябвало да лети за Мадрид, а този на EasyJet - за Лондон. Авиокомпаниите са пренасочили пътниците към други компании, изпълняващи полети по същите маршрути.\r\nВ резултат на сблъсъка единият самолет е бил повреден.    Интернет-изданието посочва, че инцидентът не се е отразил върху разписанието за кацане и излитане, предаде БГНЕС.   В съобщението на Dutch News се подчертава, че това е втори подобен инцидент на летището в Амстердам за тази година. През февруари по време на буксир са се ударили два самолета на авиокомпания KLM.    Само преди дни друг в Берлин.\r\nМоже да прочетете повече за техническите проблеми на Boeing 737 в  ", "date": "2019.07.09", "title": "Инцидент с участието на Boeing 737 на летището в Амстердам (СНИМКА)"}
{"url": "https://www.actualno.com/analysis/erdogan-s-nova-priumica-iska-polovo-razdelenie-v-turskite-universiteti-news_766692.html", "text": "     Бурджу Каракаш       Турският президент e направил спорно изказване по време на . Речта му e съдържала пасаж, в който президентът е похвалил японската образователна система заради половото разделение, което съществува в някои университети. Според него 80-те женски университета в Страната на изгряващото слънце са “много важно нещо” и той можел да си представи подобни университети и в Турция. След завръщането си от срещата, в Анкара отново подчерта предимствата на японския модел на половото разделение в учебните заведения и заяви, че е настоял Съветът за висше образование да предприеме необходимите мерки за въвеждане на подобна система и в Турция.   Голяма част от хората в Турция, включително много активисти за женските права, както и феминистки, остро разкритикуваха идеята на турския президент. Много от тях намират, че е възмутително Япония да се използва като модел за образователна реформа. Защото тази страна в никакъв случай не е образец на подражание, що се отнася до въпросите на равнопоставеността между двата пола. Според доклад на Световния икономически форум от 2018 г., който разглежда неравенството между половете в глобален мащаб, по този показател Япония е на 110 място от общо 149 страни. Турция се нарежда с 20 позиции по-назад - на 130-то място.   Фатмагюл Берктай, политолог и експерт по правата на жените, припомня, че през 19-ти век целта на половата сегрегация във висшите учебни заведения е била да осигури по-широк достъп на жените до образование. Женските университети в Япония са създадени със същата умисъл. Днес обаче разделението по полов признак представлява по-скоро акт на дискриминация. В последните години качеството на турската образователна система доста се е понижила, така че тя има други, много по-неотложни проблеми. Берактай посочва, че \"образователната система е изцяло прогнила и ние спешно трябва да я подобрим. В момента е просто безсмислено да се говори за женски университети\". Експертът се позовава на резултатите от скорошно проучване, което сравнява представянето на турските ученици, подобно на изследването PISA в Германия. Според проучването, много турски ученици имат катастрофални пропуски по математика и турски език. и ръководството на управляващата Партия на справедливостта и развитието (ПСР) твърдят, че половата сегрегация в образователните институции ще подобри резултатите на жените. За Берктай тази обосновка е нелогична: \"Ако се вгледате в оценките на момичетата в началните училища, ще видите, че техните училищни постижения са по-добри от всякога - въпреки че учат заедно с момчетата.\"        Феминистката Аксу Бора от университета в Анкара описва инициативата на турския президент като \"носталгична приумица\". \"Нито една жена, било то и консервативна, не би искала да учи в такъв университет в 21-ви век\". Бора също така смята, че понастоящем има по-големи проблеми, отколкото половото разделение в университетите. \"Абсурдно е да се говори за женски университети точно сега - във времена, когато учени масово биват уволнявани.\" Тя дава за пример големия брой учители и професори, загубили работата си след опита за преврат от юли 2016 г. Някои от тях дори са осъдени да излежават присъди. Редица опозиционни лидери в Турция са недоволни от засилващата се религиозна политика и реторика на турския президент. Те обвиняват Ердоган в това, че намесвайки се в системата на младежта и образованието, той иска да затвърди консервативните ислямски ценности сред по-младото поколение. Активистката по правата на жените Зелал Айман също разглежда инициативата на турския президент като част от дългосрочен план. \"Женските университети са стъпка към внасяне на повече религиозност сред населението. Но това е грешна стъпка, ние трябва да насърчаваме секуларизацията, а женските университети ще ни върнат само назад, те няма да ни придвижат напред\".\r\nЛаицизмът - разделянето на държавата от религията - е един от основните принципи на Турция от основаването на републиката през 1923 година. По тази причина в страната до този момент не съществува нито един университет, в който има разделение по полов признак. Основателят на държавата вижда отделянето на държавата от религията като един от шестте стълба на турската държава.\r\nКъм днешна дата повечето хора в Турция също са убедени в този принцип. Именно затова половото разделение в образователните институции се разглежда много критично - това би нарушило идеята за секуларизъм в турското общество. Правото на равнопоставеност между мъжете и жените е утвърдено също така чрез закон: в параграф от “Основния закон за национално образование”, приет през 1973 г., е записано, че \"образованието, в което двата пола участват заедно, е добро\".     ", "date": "2019.07.09", "title": "Ердоган с нова приумица: Иска полово разделение в турските университети"}
{"url": "https://www.actualno.com/sofia/sled-porednija-protest-v-obelja-zaradi-opasenija-ot-zastrojavane-shte-se-pravi-platen-parking-news_766743.html", "text": "    Няма поискани разрешителни за строеж, няма искане за разполагане на преместваеми обекти, има само уведомление за ажурна ограда. Поставянето на ажурна ограда не изисква да бъде издавано разрешително от общинските власти. Това заявиха кметът Младен Младенов и главният архитект на район \"Връбница\" Симеон Симеонов, след като снощи имаше , с блокада на бул. \"Ломско шосе\" в \"Обеля\" заради поредно инвестиционно намерение на полянка.      Имотът ще бъде отдаден на фирма, която ще изгради платен, охраняем паркинг. Няма да се строи блок, добави и Веселин Димитров, представител на един от собствениците на имота, който в цялост е голям 658 квадрата. Главният архитект на района също заяви, че още няма подадено искане за строеж на паркинг, както направи и собственикът на имота, който обаче уточни, че е намерил инвеститор да строи паркинга и съответно когато бъде построен паркингът и заработи, ще взема наем от него.\r\nКметът на \"Връбница\" уточни и, че преди време е имало план да се прави подземен паркинг в района, но живущите не са искали и са пожелали увеличение на наземните паркинги. Затова сега действал устройствен план, а кметът подчерта, че е предложил частните имоти да не се ограждат, но във всички квартали в район \"Връбница\". Отделно кметът смята и, че теренът не може да бъде откупен от общината, тъй като предвидените средства за това ще отидат за канализация и направа на булеварди, което изисква изкупуване на частни земи.\r\nЩо се отнася до \"Обеля\", главният архитект на \"Връбница\" беше категоричен – в квартала има около 10% застрояване. А тъй като имотът вече беше заграден, но оградата беше бутната, собственикът е подал жалба, като сподели, че всъщност мрежата е изчезнала.  Днес, 9 юли, в \"Обеля\" се подготвя нов протест. А на срещата при Младенов не бяха представени някои документи, които да показват дали всичко е така, както беше представено.    Кметът на района уточни, че преди приемането на ЗУТ са правени обществени обсъждания, но недоволството възниква по-късно.    На изричен въпрос на Actualno.com относно това дали са информирани гражданите за промените в плана, кметът уточни, че са предприети всички стъпки по закон за това.\r\nЩо се отнася до проблемния имот, той е получен след реституция. Има четири различни собственици, които  обединени искат да получават наем от превръщането му в платен паркинг.\r\nЗа съборените на протеста огради, собственикът разкрива, че е пуснал жалба до съответните институции. ", "date": "2019.07.09", "title": "След поредния протест в \"Обеля\" заради опасения от застрояване - ще се прави платен паркинг"}
{"url": "https://www.actualno.com/viewpoint/sofijska-prikazka-za-sindroma-na-betona-news_766741.html", "text": "    Снощи, 8 юли, в София се състоя поредно тематично парти. Темата, разбира се, е най-модерната – застрояване. Този път сцената обаче е по-новичка – .      Извън конкретното място, тематиката е до болка позната. Имат хората някое място в квартала, което е по-зеленичко, където могат да играят децата им, а не да висят само зомбирани пред телефони, таблети и компютри, където могат да се поразходят след работа, където могат да си поприказват с някой съсед или съквърталец – където могат да се поотпуснат. И изведнъж хоп – оградка изниква като гъбки след пролетен дъжд, багерче почва да ровчи като кокошка в купчина просо – въобще, прогресът дошъл без тези хора са го искат.\r\nОт друга страна, такива полянки и градинки се случва така, че всъщност са на някого. Било там нива преди едиколко си десетилетия, дошли комунистите и освободили всички от частната им собственост. Но нали десетина година преди края на XX век комунистите ги изгонихме – поне така разправят, нищо че като се огледаш и все активни борци виждаш точно по постовете, които най-много власт дават – та почнахме да връщаме земеделска земя. Само че дали връщаме каквото трябва на когото трябва е съвсем друг въпрос – защото достоверни данни и документи от Втората световна война трудно се пазят. С други думи, водата стана страшно мътна. А както добре знаем, в мътна вода се ловят големи риби.   И се почна с риболова – този, имотния. Защото в София, за разлика от почти навсякъде другаде в България, все още има демографски растеж. Идват от цялата страна хора, най-вече за да търсят шанс за работа и по-добър живот. Тези хора трябва да живеят някъде. Щом трябва, ще им построим – с максимална печалба. Я колко имоти има, които може да се урегулират, подробно да се устроят и застроят. Има и хора, които може да го направят законно. А след това – ами това си е моят имот, ще правя каквото си искам. Отсреща стоят властите, узаконили работата, вдигат рамене и повтарят: \"Законно е\". Правят го по-лекичко в началото, защото тогава гневът на считащите себе си за прецакани хора, искащи да има поне къде да стъпят на зелено извън входа си, е най-силен и има опасност някой да пострада. После, лека-полека, на дневен ред идват ежедневните проблеми – в работата те натискат за всичко, децата трябва да се стягат в училище, родителите трябва да ги водиш на лекар, ремонтът, който все отлагаш, става неотложен - пък и я, днес има готин мач, какво ще се занимавам с тая проклета ограда. И така, гневът отива на заден план – а скоро почва да ти пука все по-малко, че полянката ей там вече става бетонна.  Сега, в случая с \"Обеля\", говорим за нещо доста по-безопасно от например някой нов небостъргач – строеж на платен паркинг. Имотът е частен, върнат е по процедура за реституция. По закон, за да може общината да се разпореди с имота, трябва да го откупи. Това важи за де факто всички случаи на протести против строежи в София - в \"Младост\", \"Лозенец\", \"Стрелбище\", \"Овча купел\", \"Дианабад\" и т.н. Общината обаче обикновено казва, че няма пари – за друго са предвидени. С други думи – когато проблемът стане видим благодарение на някоя ограда, вече е късно, тъй като всичко е законно. Ако не е съвсем законно, преодолява се – защото българинът като част от гражданско общество е търпелив единствено в неглижирането, не и в защитата на интереса.\r\nИ все пак – когато в София всички се наместим така, че да сме \"г..\" до \"г..\", може би тогава ще се сетим по-масово, че така не се живее. И че частната собственост не бива да се налага винаги и непременно над обществения интерес. Защото ако ще живеем така, то грам не ни трябва държава – всеки може да се спасява поединично. Правим го постоянно и всеки ден виждаме докъде ни докара това! Автор:       ", "date": "2019.07.09", "title": "Софийска приказка за синдрома на бетона"}
{"url": "https://www.actualno.com/smartguide/apple-raboti-vyrhu-po-evtin-iphone-news_766782.html", "text": "    Аррlе ce пoдгoтвя дa aтaĸyвa пo-бюджeтния ceĸтop нa пaзapa зa мoбилни тeлeфoни, в oпит дa cъживи пpoдaжбитe нa іРhоnе, пише специализираното технологично издание .      Eксперти oт ЈР Моrgаn пpeдcтaвиха пpoyчвaнe, в ĸoeтo са oтĸpили, чe ĸoмпaниятa иcĸa дa пpeдлoжи тeлeфoн, ĸoйтo дa e в пo-ниcъĸ ĸлac oт oбичaйнoтo зa гиганта. Toвa щe cтaнe пpeз 2020 гoдинa.\r\nCпopeд СNВС, ĸoятo e видялa дoĸлaдa нa aнaлизaтopa, става дума зa пo-eвтин 4.7-инчoв іРhоnе c LСD eĸpaн. He ce oчaĸвa тoй дa пoддъpжa 5G. Звyчи пo-cĸopo ĸaтo пpoдължeниe нa іРhоnе 8, a нe ĸaтo тиражираният в мeдиитe іРhоnе ЅЕ 2.   Анализаторите предвиждат, че зaeднo c тoзи тeлeфoн щe видим и тpи ОLЕD 5G смартфона пpeз ceптeмвpи 2020-тa. Cпopeд запознати тe щe ca c paзмepи нa eĸpaнa oт 5.4 инчa, 6.1 инчa и 6.7 инчa. Щe имa пoддpъжĸa нa mmWаvе чecтoти.  Πpoгнoзитe нa ЈР Моrgаn coчaт, чe Аррlе щe пpoдaдe 195 милиoнa іРhоnе ycтpoйcтвa пpeз cлeдвaщaтa гoдинa. Πpoгнoзaтa зa 2019 гoдинa e зa 180 милиoнa ycтpoйcтвa.\r\nB мoмeнтa іРhоnе пpeдлaгa тpи актуални модела – 5.8-инчoвият ОLЕD іРhоnе ХЅ, 6.1-инчoвият LСD іРhоnе ХR и 6.5-инчoвият ОLЕD іРhоnе ХЅ Мах.     ", "date": "2019.07.09", "title": "Apple работи върху по-евтин iPhone"}
{"url": "https://www.actualno.com/politics/bsp-tvyrdo-protiv-otmjanata-na-mashinnoto-glasuvane-video-news_766770.html", "text": "    „За БСП . Призоваваме гражданите да дадем силен отпор“.      Това заяви депутатът от БСП Крум Зарков  по повод предложението да . Инициативата е подкрепена от ГЕРБ, „Обединени патриоти“ и Воля.    „ . У нас всеки път в навечерието на избори променяме ИК. В правовите държави законите са характерни със своята устойчивост и необратимост. Ние не отговаряме на критериите за демократична и правова държава както днес управляващите го доказаха с предложението си за отмяна на машинното гласуване“, допълни Зарков.  „Днес след като всячески се опитаха да опорочат машинното гласуване ,след като насмалко да отменят преференциите, след като силово се , дори скромното постижение за постепенно въвеждане на машинно гласуване, което да ограничи някои, характерни за българската изборна система, феномени, беше практически отменен“, каза още Зарков.\r\nСпоред него всичко е . „В анализа на , който е споменат и в мотивите на законопроекта, са уточнени някои проблеми, но те имат решения. Въпросът е как гледаме този анализ. Като начин на диагностика да намерим решенията или като оправдание да го отменим.\r\nУчаствах на работна група и бях в Правната комисия, където се разсъждаваха тези теми. Има решения на всички тези теми. Явно, че целта е друга“, каза още Зарков. Според него         \"Цялото говорене ще има или няма машини, което се случи преди два месеца направи невъзможна организацията на този вот. Машините бяха сертифицирани минути преди да тръгнат за секциите“, обясни още зам.-председателят на ПГ на „БСП за България“.\r\nДумите на Зарков бяха подкрепени от колегата му Христо Проданов. „Първо във връзка с честността на изборите. Знаете каква е статистиката не от един и два избора за недействителните гласове. . Това са гласовете на голяма част от партиите, които след 1989 г. са прескачали 4-процентната бариера и са били парламентарно представени. Във връзка с недействителните бюлетини може би всички са гледали видеото с инструктажа на кмета от Пловдив“, каза той.\r\nПроданов обясни, че кмета е инструктирал представителите на ГЕРБ в избирателните комисии как, . Той подчерта, че с машинното гласуване недействителните бюлетини са невъзможни. „Това е в посока честтността на изборите. Второ, преброяването на бюлетините в СИК. Беше демонстрирано във видеоклиповете на ЦИК как след края на изборния ден с натискане на един код от флашката излиза бюлетин, който отразява всичките гласове за различните партии, преференции за различните кандидати.\r\nТова отнема не повече от 5 минути. Ние сме свидетели в много избори с усложнените книжа и протоколи колко време отнема на СИК да попълнят тези протоколи. След това всички сме свидетели на хаоса, който става при предаването на протоколите в районните и в общинските избирателни комисии“, обясни още заместник-председателят на ПГ на „БСП за България“.   Той подчерта, че . „Вие спомняте ли си ЦИК кога пуснаха разяснителен клип за машинното гласуване? При положение, че това беше първото по-мащабно гласуване. Това, което аз се сещам, беше два дни преди изборите. За да убедим обществото в полезността на машинното гласуване и в това как се гласува машинно, е необходима една по-сериозна разяснителна кампания. За мен това беше саботаж и от страна на ЦИК във връзка с машинното гласуване“, каза още Проданов.   Отношение по темата взе и заместник-председателят на БСП Кирил Добрев.\r\n\"30 години живеем в демокрация. Спомням си, че първото ми гласуване беше през 89 г., от няколко години вече синът ми гласува, т.е. близо 2 поколения. От днес мисля, че обратното броене започва. ГЕРБ спират парите за партиите, след това отменят машинното гласуване. Аргументът е, че било трудно с тези преференции и там, хората не можели да се оправят. Да отменим и преференциите. Такъв опит за отмяна на преференциите беше направен само преди няколко месеца и БСП напусна заради това НС. . Добре е да отменим и интегралната бюлетина, тя е много сложна. Най-добре е тогава да върнем цветните бюлетини. Нула лв. субсидия и цветна бюлетина 1989 г. Баща ми ме събуди и ми каза: „Отивай да гласуваш има една розова, много прилича на нашата. Гледай да не я объркаш“, обясни още Добрев.\r\nПо думите му . „Тогава предлагам да отменим изцяло гласуването и да въведем губернатори. Всъщност Народното събрание е един страхотен разход и един човек се справя добре и във всяка една от дисциплините. Смятам, че демокрацията дори няма да има нужда от средства“, коментира още заместник-председателят на БСП.\r\n„ , защото само един два гласа могат да променят съотношението в общинския съвет. Само един, два или пет гласа могат да направят някой човек общински съветник с преференциите. Те не го искат, защото най-добре е всички решения да се взимат като на конгрес на ГЕРБ. Всички са за, нула против, и нула въздържали се“, подчерта още Кирил Добрев.\r\nТой подчерта, че в своята битка за демокрацията. „Нас не ни свързват пари, обществени поръчки, а много други неща. Знам, че въпреки затягането на примката на демокрацията, БСП ще се справи в тази битка“, обяви още Добрев. ", "date": "2019.07.09", "title": "БСП твърдо против отмяната на машинното гласуване (ВИДЕО)"}
{"url": "https://www.actualno.com/ruse/mlada-pevica-ot-ruse-specheli-pyrva-nagrada-ot-prestijen-mejdunaroden-konkurs-news_766839.html", "text": "    Първа награда завоюва Димана Дончева на завършилия в края на миналата седмица XII Международен конкурс „Шаттък“ в казахстанската столица Нур-Султан (Астана).  17-годишната възпитаничка на НУИ „Проф. В. Стоянов“ в Русе се справи с конкуренцията на 40 участници от 12 страни (в т. ч.: Русия, Казахстан, Украйна, САЩ и др.).      Поканата да представя България на този престижен форум е получена след успешни изяви и награди. През 2018 г. Димана бе стипендиант на Министерството на културата, а спечелената награда от „Шаттък“ отваря нова страница в творческия й път.\r\nУчастието на Димана Дончева бе благодарение на подкрепата на  НЧ „ Стефан Караджа 2018“, Фондация „Русе - град на свободния дух“ и спонсори.  Международният конкурс „Шаттък“ се проведе на площада пред Областната администрация на града и е в рамките на тържествата, посветени на годишнината от обявяването на град Нур-Султан за столица на Казахстан. Младата поп певица плени журито с дълбокия си и плътен тембър и с професионалното си пеене. В конкурсната част тя изпълни песните „Наше лято“ на Тончо Русев и AT LAST по музика на  Марк Гордън и Хари Уорън из репертоара на Ета Джеймс. Димана бе поканена да участва в програмата за официалното откриване на фестивала. 13-членното жури от 10 страни се председателства от най-добрия казахстански композитор Кенес Дуйсекеев. Оценяващи са имена като академик Б. Тулегенова - народна артистка и оперна певица, К. Акдаулетова, завеждаща катедра „Вокал“ в Музикалната академия на Казахстан, Т. Апанасенко от Украйна - продуцент, меценат, директор на конкурса „Европа Молодая“ и др. Част от журито е и българският представител Николай Текелиев - доктор по естетика, журналист в БТА и официален представител на „Славянски базар“ за България.\r\nСлед конкурсната част Димана получи покана за участие в конкурса „Роза на Изтока“ в Ташкент, Узбекистан. Тя даде кратко интервю за Ташкентската телевизия, а директорът на фестивала, режисьорът Олга Иванникова високо оцени класата на Димана Дончева.\r\nКомпозиторът Кенес Дуйсекеев покани Димана да участва  през 2020 г. на конкурса „Туган Жер“ (Родно място), в който се изпълняват  негови песни. Това ще е първото международно издание на провеждащия се на  две години конкурс.    Към поканите се прибавя и тази за участие в един от най-големите конкурси в Средна Азия „Златен микрофон“, който се провежда  в град Костанай, Казахстан, ", "date": "2019.07.09", "title": "Млада певица от Русе спечели първа награда от престижен международен конкурс"}
{"url": "https://www.actualno.com/smartguide/ljatoto-e-oshte-po-svejo-kogato-muzikata-e-navsjakyde-okolo-teb-video-news_766771.html", "text": "    Здравей! Ти си с рубриката Smart Guide. И съм убеден, че вече си на лятна вълна. Както и че слушаш любимите си парчета. А понеже изненадите от нас са запазена марка, остани на линия, за да чуеш нещо свежо.      Представи си, че трябва да звъннеш на цялата тайфа да се събере навреме, преди да отпрашите за морето? А в тази мисия те съпътства скучният сигнал \"свободно\", който чуваш всеки път при набиране. Но, за бога, смени го! И накарай твоите хора също да забравят за него!\r\nИзбери си твоето уникално парче и всеки, който те търси по телефона, ще чува песента, докато изчаква да отговориш.\r\nС новата услуга Happy call от Виваком ще откриеш богат избор от световни и български хитове. Само с няколко клика на телефона, приятелите ти вече ще чуват готината песен, която най-добре описва твоето лято. Яко, нали?        ", "date": "2019.07.09", "title": "Лятото е още по-свежо, когато музиката е навсякъде около теб (ВИДЕО)"}
{"url": "https://www.actualno.com/dobrich/vnukyt-na-simeon-sakskoburggotski-sred-ekozashtitnici-na-plaj-bolata-kraj-kavarna-news_766846.html", "text": "    По стара българска традиция с хляб и сол бяха посрещнати в Каварна Емма Гилева - ръководител на Черноморска мрежа на неправителствените организации, Антония Красимирова, която изучава „Международни комуникации“ във Виена, и Тасило Сакскобургготски - един от внуците на , съобщава на страницата си морската община.      Гостите са се срещнали с ученици от клуб „Екопулс“  на основно училище „Йордан Йовков“ в Каварна.\r\nПо думите на Емма Гилева посещението им Каварна е резултат от доброто сътрудничество между клуб „Екопулс“ и Черноморска мрежа на неправителствените организации, което датира от години и е от множеството екологични акции, провеждани с млади хора от различни крайбрежни градове. „Младите хора от екоклуба са част от нашата програма за образование, мониторинг и запознаване с гражданската наука. Днес  всички заедно ще извършим мониторинг на твърдите отпадъци на един от , е цитирана на страницата Емма Гилева. е изразила благодарността си към учителите, които учат децата да опазват природата. Посочила е също, че в Каварна е единствената в страната награда „Черноморски медал“. Отличието е от Деня на Черно море – 31 октомври в рамките на конференция в Истанбул и е за активна дейност на учителския колектив и учениците в областта на опазването на Черно море.   ", "date": "2019.07.09", "title": "Внукът на Симеон Сакскобургготски - сред екозащитници на плаж Болата край Каварна"}
{"url": "https://www.actualno.com/starazagora/pryskat-povtorno-sreshtu-komari-v-stara-zagora-grafik-news_766847.html", "text": "    Заради повишената влажност, която благоприятства увеличаването на популацията на комарите, на 11 и 12 юли, четвъртък и петък, ще бъде извършена повторна дезинсекция срещу имаго на комари, съобщават от община Стара Загора. Ще се обработват тревни площи, паркове и градини, детските градини и ясли и социалните домове в града. Общата площ, подлежаща на пръскане срещу комари и имаго е 620 239 квадратни метра .      Със заповед на кмета са определени длъжностните лица, служители на общинската администрация, които ще следят за изпълнение на дейностите по договора с фирмата изпълнител и ще присъстват при приемането на извършената работа. За дезинсекцията на имаго на комари ще се използват биоцида Цитрол 10/4 УЛВ и Фовал ЕС. Контролът за използването им ще се упражнява Регионалната здравна инспекция в Стара Загора.\r\nГрафикът за дезинсекцията в двата дни може да се види в . При неблагоприятни условия е възможно той да претърпи промяна. ", "date": "2019.07.09", "title": "Пръскат повторно срещу комари в Стара Загора (ГРАФИК)"}
{"url": "https://www.actualno.com/society/api-podpisa-dogovor-s-oshte-edna-firma-za-sybirane-na-tol-taksi-news_766842.html", "text": "    Агенция “Пътна инфраструктура” (АПИ) подписа договор с “Конкорд Смарт Инфраструктура” АД за Национален доставчик на услуги за електронно събиране на пътни такси – винетки и тол, съобщиха от пресцентъра на Агенцията.      Съгласно Общите условия, от днес започва 10-дневният срок, в който дружеството трябва да докаже оперативна съвместимост със каквато е процедурата за всеки един кандидат. Едва след това договорът влиза в сила и може да започне дейност по предоставяне на услуги.   До момента има договор за Национален доставчик на услуги с „Интелигентни Трафик Системи“ ЕАД. С втория регистриран кандидат – “Телетол” АД, договорът в частта за продажба на електронни винетки беше прекратен, тъй като фирмата не успя да докаже оперативна съвместимост с електронната система.\r\nНа 4 юни 2019 г. заявление за регистрация подаде и четвърти кандидат за национален доставчик на услуги – “Иком” ООД, който все още е в първия етап от процедурата – да се установи дали отговаря на условията и едва тогава да се впише в регистъра. Дружеството е заявило желание да партнира на АПИ само в събирането на тол такси, не и при продажбата на електронни винетки.  Заявлението за регистрация като национален доставчик на услуги е подадено от “Конкорд Смарт Инфраструктура” АД на 3 май 2019 г. Решението за вписване на фирмата в Регистъра на Националните\r\nдоставчици на услуги е от 16 май 2019 г., а на 18 юни 2019 г. Управителния съвет на АПИ взе решение за подписване на договор.   Процедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние.    Първият етап е подаване на заявление за регистрация, съгласно изисквания разписани в Наредбата. След като е\r\nустановено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси. ", "date": "2019.07.09", "title": "АПИ подписа договор с още една фирма за събиране на тол такси "}
{"url": "https://www.actualno.com/kardjali/otkriha-visoki-niva-na-esherihija-koli-v-tri-ot-gradskite-cheshmi-v-kyrdjali-news_766855.html", "text": "    В три от общо четири градски чешми в Кърджали са открити завишени стойности на бактерията ешерихия коли. На нито една от тях няма предупредителна табела, че водата не е годна за пиене, предаде БНР.      Регионалната здравна инспекция поиска от местната управа да постави указателни надписи, съобщи директорът на инспекцията доктор Виктор Кирчев.   \"Последния път са изследвани четири от крайградските чешми - на Айшемола, на Въжения мост, на пътя за Ардино и Байкалската чешма. Като от тях само Байкалската е дала добри показатели, т.е. всичко е било в нормите, а другите в микробиологията им почти винаги има завишено количество на ешерихия коли и други коли форми\", уточняват още експертите. ", "date": "2019.07.09", "title": "Откриха високи нива на ешерихия коли в три от градските чешми в Кърджали"}
{"url": "https://www.actualno.com/crime/rabotilnica-za-skimirashti-ustrojstva-e-razbita-v-dobrich-news_766853.html", "text": "    В Добрич е открита и работилница за скимиращи устройства , използвани за неправомерно събиране на банкови данни на територията на Франция, съобщават от пресцентъра на Специализираната прокуратура.      Акцията, свързана с разследването на участници в организирана престъпна група за производство и експлоатация на скимиращи устройства, е извършена в два поредни дни – на 8 и 9 юли от съвместен екип за разследване от прокурори от Специализираната прокуратура, служители от ГДБОП, съдия-следовател и полицейски служители от Франция.\r\nВ София и Добрич са задържани трима българи с Европейски заповеди за арест, за които има доказателства за участие в престъпната група. Те ще бъдат предадени на френските власти и изправени на съд във Франция.\r\nДосъдебното производство на Специализираната прокуратура по този случай е образувано през юни 2018 г. на базата на Европейска заповед за разследване, издадена от съдия-следовател при апелативния съд в Лион при водено наказателно производство срещу двама българи. Двамата са били задържани няколко месеца по-рано, когато в нощните часове са свалили скимиращо устройство от автоматична колонка за гориво. Ден преди това собственикът на бензиностанцията подал сигнал, че на една от колонките е монтиран „скимер“ с микрокамера за записване на въвежданите ПИН кодове за банкови карти. Кадрите от видео наблюдението показали, че двамата българи са поставяли и сваляли скимиращите устройства.  На базата на тези доказателства се предполага, че двамата са част от по-голяма организирана престъпна група в България. ", "date": "2019.07.09", "title": "Работилница за скимиращи устройства е разбита в Добрич"}
{"url": "https://www.actualno.com/bgfootball/problem-za-levski-nikolaj-mihajlov-poluchi-kontuzija-news_766866.html", "text": "    Стражът ще пропусне гостуването в Словакия на Ружомберок, както и старта на сезона в Първа професионална лига, информира \"Дарик\".      Тази сутрин 31-годишният футболист минал ядрено-магнитен резонанс преди представянето на новите екипи за сезон 2019/2020 година   Това означава, че новият вратар Милан Миятович ще запише първия си мач като титуляр още в четвъртък. Националният вратар на Черна гора игра в две от четирите проверки на лагера в Австрия.\r\nТой записа по 90 минути срещу шампионите на Русия и Швейцария - Зенит и Йънг Бойс, като остави добри впечатления с изявите си.  Колко време ще отсъства Михайлов, . ", "date": "2019.07.09", "title": "Проблем за \"Левски\": Николай Михайлов получи контузия"}
{"url": "https://www.actualno.com/balkani/hyrvatski-ministyr-podade-ostavka-sled-imoten-skandal-news_766726.html", "text": "    Хърватският министър на държавната администрация Ловро Кушчевич подаде оставка, след като медиите разкриха негови съмнителни сделки с имоти, предаде Reuters.      Кушчевич отхвърли твърдения в медиите, че къщата му на остров Брач, която той давал под наем на туристи, не е включена в кадастъра, а парцелът му се води като пасище. Обвиненията се отнасят за време, когато той е работел в една от общините на острова.\r\n\"Аз нося политическа отговорност, за мен е ясно, че това негативно отношение на медиите е в тежест за правителството. Но аз се гордея с работата си\", каза Кушчевич.\r\nПо-малкият партньор в управляващата коалиция, либералната Хърватската народна партия - Либерални демократи, настоя за оставката на министъра.  Управляващата коалиция има малко мнозинство в парламента и всеки спор между консервативната Хърватска демократична общност и либералите може да постави под въпрос това мнозинство.\r\n\"Ние оценяваме, че той лично, партия Хърватска демократична общност и правителството ще пострадат значително (от кампанията в медиите)\", каза премиерът и лидер на Хърватска демократична общност Андрей Пленкович, цитиран от агенция Хина. ", "date": "2019.07.09", "title": "Хърватски министър подаде оставка след имотен скандал"}
{"url": "https://www.actualno.com/analysis/udivitelno-liberalnata-politika-na-putin-news_766720.html", "text": "    В едно от последните си интервюта стопанинът на Кремъл обяви либерализма за мъртъв. Но икономическата и социалната му политика са по-либерални, отколкото мнозина си мислят.      Независимо от консервативната реторика и репресивните закони, животът в Русия понякога има удивително либерални елементи, пише журналистът Павел Локшин за Die Welt.   Онези, както и , които се смятат за привърженици на \"библейските ценности\", трябва да гарантират значителни данъчни преимущества за семействата. Но в подоходния данък те напълно отсъстват. Всички руснаци плащат данък в размер на 13% независимо от дохода си, ситуацията в семейството и броя деца, уточнява изданието. \r\nФиксираният подоходен данък бе въведен именно заради . По думите му прогресивният данък само изглежда справедлив, а на практика води до това, че богатите намират начини да скриват доходите си, което е лошо за държавата.  Някои данъчни експерти призовават за това да се организира подоходния данък по друг начин и с повече мисъл за семейството. Те са подкрепени от различни профсъюзи и православни публицисти, но влиянието им върху руската политика е незначително. \r\nРеално, влиянието на руската православна църква също има своите граници. Така например църквата в продължение на няколко години се обявява срещу абортите. Едва преди няколко дни от московската патриаршия се изказаха за идеята законодателно абортът да се приравнява към убийство. \r\nНо шансовете на инициативите на противниците на абортите в Русия са лоши. Всички опити на църквата и нейните привърженици да ожесточат радикално законодателството в частта му за абортите се оказват неуспешни - през 2011, 2013 и последният път през 2015 година. Преди две години по време на годишната си пресконференция Путин се изказа срещу забраната на абортите.       Феминист ли е той? Едва ли. По-скоро е съгласен с практиката на руското общество. Преди почти сто години съветска Русия става първата в света страна, . В следвоенно време това се смята за нормално явление.\r\nАко говорим за икономика, то по Путин упорито игнорира мнението на мнозинството. \r\n\"Две трети от населението се дразнят от броя на работещите мигранти от Централна Азия, но Кремъл знае, че без 16 млн. чужденци, живеещи и работещи в Русия, руската икономика би изпаднала в бедствено положение. \r\nТе смекчават недостига на работна ръка в очевидно непродуктивната руска икономика и запълват демографските пукнатини на пазара на труда. \r\nЗатова Путин би трябвало да се въздържа от това да обявява либерализма за мъртъв - без поразително либералната му миграционна политика на правителството му, неговата страна би била в рецесия.      Вижте как Путин погреба либерализма в  ", "date": "2019.07.09", "title": "Удивително либералната политика на Путин"}
{"url": "https://www.actualno.com/curious/4-priznaka-che-izlizash-s-mamino-sinche-news_766481.html", "text": "    Всеки добър мъж уважава жена си, кара я да се чувства обичана и специална. Това отношение често произлиза от доброто възпитание и връзката с майка му. Но какво се случва, когато вашият партньор и мама са твърде близки?      Със сигурност нищо хубаво. Затова имайте едно наум, ако се сблъскате с някой от тези 4 знака. Ако половинката ви има навика да оставя прането си в ръцете на мама, да не оправя леглото си или да не пазарува хранителни продукти, бъдете сигурни, че той е \"мамино синче\". И най-лошото е, че той наистина се наслаждава да е обгрижван и няма никакво намерение да промени положението.       Макар вече да е пораснал мъж, да ходи на работа и да изкарва пари, той все още разчита на финансовата подкрепа на майка си. Когато останат няколко дни до заплата, мама винаги е насреща да помогне. Това говори, че партньорът ви няма никаква финансова култура и не може да разпределя добре доходите си.      ", "date": "2019.07.09", "title": "4 признака, че излизаш с мамино синче"}
{"url": "https://www.actualno.com/crime/oshte-edna-jena-be-ubita-ot-myja-si-v-bylgarija-news_766784.html", "text": "    През нощта на 9 юли около 1:30 часа след полунощ мъж от врачанското село Гложене е убил жена си. След като извършил убийството той опитал да сложи край и на собствения си живот. Нанесъл си порезни и прободни рани с ножа, с който умъртвил съпругата си, но все пак оцелял. Сега се намира във врачанската болница, съобщи zovnews.com.      Мъжът работел в столицата и снощи се прибрал. Извършил злодеянието след поредния битов скандал. Още миналата седмица той набил съпругата си насред улицата, разказаха очевидци.   Семейството има две невръстни деца. Полицията разяснява причините довели до ужасяващия край на младата жена. ", "date": "2019.07.09", "title": "Още една жена бе убита от мъжа си в България"}
{"url": "https://www.actualno.com/asia/v-kitaj-otkriha-drevna-grobnica-ot-dinastijata-uan-news_766802.html", "text": "    В източната част на Китай в провинция Шандун учените е открита древна гробница, датираща от периода на управление на династията Юан (1271-1368 г.), съобщават от Института по археология в гр. Цзинан.      Откритието е направено в градския район Чанцин. Изградената от тухли гробница е построена в периода на владичеството на монголите в Китай. Създадената от тях династия Юан е просъществувала по-малко от 100 г.   По данни на Института по археология, формата на подземната част на съоръжението напомня монголска юрта. Куполът на гробницата е покрит с барелефи, изработени във вид на лотос.\r\nСтените са изрисувани с изящни фрески, изобразяващи облаци, което носи късмет и благополучие според китайските вярвания. На едната от стените на гробницата е изписана датата на построяването й.  Според учените, гробницата е особено ценна, тъй като досега са открити съвсем малко от периода на династията Юан с надписи.\r\nСъоръжението ще бъде поставено под защитата на държавата и запазено в първоначалния си вид на мястото, на което е било открито.   Експертите смятат, че няма необходимост от пренасянето на гробницата, тъй като в района не се извършват строителни дейности, които биха могли да застрашат историческия паметник.     ", "date": "2019.07.09", "title": "В Китай откриха древна гробница от династията Юан "}
{"url": "https://www.actualno.com/america/tancuvasht-papagal-kyrshi-snaga-na-hitove-ot-80-te-video-news_766834.html", "text": "    Човекът може би има повече общо с папагалите, отколкото с шимпанзетата, поради общата естествена способност да танцуват, показва ново проучване, за което информира The Guardian.      Ново видео показва домашно какаду, изпълняващо разнообразни движения, докато слуша два добре познати хита от 80-те години.\r\n12-годишната птица, наречена Снежна топка, спонтанно изпълнява репертоар от 14 движения, между които \"разтърсване на долната част на тялото\", \"въртене\" и \"синхронизация глава-крак надолу\" по време на хита „Girls Just Wanna Have Fun“.      Папагалът, който не е бил обучаван или каран да танцува, също извършва 10 отделни движения - като „наклон наляво и надясно“ и „синхронизация с повдигане на крак“, докато слуша друг хит – „Another One Bites the Dust.“\r\nКадрите очароваха научната общност, защото способността да танцува с тази степен на гъвкавост не е била регистрирана досега в животинското царство.\r\nТова включва примати като шимпанзетата - животните, които са генетично най-близки до хората и за които се смята, че нямат никакви танцувални способности.    Изследователският екип от университетите в Харвард, Туфтс и Сан Диего също смятат, че Снежко танцува толкова ентусиазирано просто заради самия себе си – без да му е предлагана никаква награда - показвайки творческа черта, присъща на хората, но рядко наблюдавана другаде.   „Най-интересното за нас е абсолютното разнообразие на движенията му на музиката“, казва професор Анируд Пател.\r\nСтатия в Current Biology на изследователи твърди: „Снежна топка не танцува за храна или за чифтосване; вместо това танците му изглеждат социално поведение, предназначено за взаимодействие с хората, които се грижат за него“.\r\nТе твърдят, че споделената способност на хората и папагалите да общуват устно и да имитират движения, могат да лежат в основата на общата тенденция да танцуват.\r\nУчените предполагат, че танците на музика не са произволен продукт на човешката култура, а отговор на мелодия, който възниква, когато някои когнитивни и невронни способности се комбинират в мозъка на животните.   Новото проучване идва 11 години след като бяха показани кадри на Снежна топка, почуквайки храната си и поклащайки глава по време на песента на „Бекстрийт Бойс“ „Everybody“.   Скоро след това проучване собственикът на папагала Ирена Шулц забелязала, че домашният й любимец показва нови движения и започнала да ги записва.\r\nОттогава видеоклиповете са анализирани от д-р Джоан Джао Кин, психолог от Държавния университет в Сан Диего и учител по покласически и съвременни танци.\r\nЗа разлика от начина, по който хората обикновено танцуват, при папагала има тенденция да танцува в откъси от около три или четири секунди, танцувайки по различен начин всеки път, когато чува нова мелодия.\r\nГлавата е част от изразните средства за ухажване на папагалите, а вдигането на краката е част от нормалното движение на вида.\r\nЕто защо учените вярват, че танците на какадуто могат да бъдат резултат от тези вродени движения, които се контролират от централни генератори на модели в мозъка, като по някакъв начин се задействат от ритъма на 80-те. ", "date": "2019.07.09", "title": "Танцуващ папагал кърши снага на хитове от 80-те  (ВИДЕО)"}
{"url": "https://www.actualno.com/velikotarnovo/v-obshtina-elena-organizirat-praznik-na-sharenata-cherga-narodnija-bit-i-starite-zanajati-news_766803.html", "text": "     , съобщават от община Елена.      В рамките на празника ще бъдат представени и Организаторите от община Елена, кметският наместник на село Блъсковци и народно читалище „Съгласие – 2014“ канят граждани и гости на празнична програма, скара бира и раздумки, и обещават среща с традициите и весело настроение.   се намира на 8 км северно от град Елена, в Еленския дял на Стара планина. То е средищен център на много малки махали в будния Еленски край, пазител на традициите и българския дух, и известен с гостоприемството на балканджиите. ", "date": "2019.07.09", "title": "В община Елена организират празник на шарената черга, народния бит и старите занаяти"}
