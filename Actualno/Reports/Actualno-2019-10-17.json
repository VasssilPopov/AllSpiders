{"url": "https://www.actualno.com/bgfootball/osven-ot-evro-2020-ni-izhvyrljat-i-ot-mondial-2022-news_1385948.html", "text": "      Организацията за борба с расизма в Европа е поискала официално от УЕФА да бъде изхвърлена от квалификациите за европейското първенство догодина. Ако, разбира се, националите ни получат право да участват тях заради класирането си в Лигата на нациите.      Представителят на организацията за Източна Европа Павел Клименко разкри, че в расистките скандирания са се включили и стюарди на стадиона. обясни той пред английските медии.    Нямало обаче никакви записи на тези действия.Това е огромно нарушение от страна на БФС”, категоричен е Клименко. Точно представители на тази организация бяха пратени от УЕФА да следят публиката по време на двубоя с Англия. ФИФА също ще направи свое разследване на инцидента, съобщи президентът на световната централа Джани Инфантино. Според него трябва да има доживотно наказание за расизъм. Това щяло да бъде прието още на следващото заседание на управата на ФИФА.  Думите на Инфантино бяха разтълкувани и като заплаха за изваждането на България от световните квалификации за първенството в Катар през 2020 г. Още по темата -  ", "date": "2019.10.17", "title": "Освен от Евро 2020 ни изхвърлят и от Мондиал 2022?"}
{"url": "https://www.actualno.com/society/novi-tejki-vyprosi-kym-ivan-geshev-news_1385869.html", "text": "      Още една съсловна организация, както и една неправителствена организация, официално отправиха своите въпроси към единствения кандидат за главен прокурор Иван Гешев. Става въпрос за Софийския адвокатски съвет (САС) и за Фондация \"Антикорупционен фонд\" (АКФ).      И двете организации наблягат силно на това какви реформи трябва да има в прокуратурата заради делото \"Колеви срещу България\" и какво ще направи Гешев за промяна. Става въпрос за убийството на прокурор Николай Колев, един от големите критици на бившия главен прокурор Никола Филчев, като имаше сериозни подозрения, че Филчев е замесен в убийството, но така и не започна разследване – според мнозина експерти заради йерархичната структура на държавното обвинение и възможността главния прокурор да се намесва пряко във водено досъдебно производство от който и да е друг прокурор.   Що се отнася до работата на прокуратурата, поставен е следният въпрос – след като според Годишния доклад за прилагане на закона и за дейността на прокуратурата 38,7% от всички върнати от съда дела са заради отстранимо нарушение на процесуалните права на прокурорите, 32% са върнати заради пропуски в обвинението, 26,1% - заради неправилно квалифициране на деянието , дали Гешев вижда тези резултати като незадоволителни и каква му е отговорността като заместник-главен прокурор и административен ръководител?\r\nСАС пита Гешев какво му е мнението чрез обществен натиск да се влияе на прокуратурата и съда, дали одобрява да се пускат публично подбрани материали и доказателства от досъдебно производство преди обвиняемият да ги е получил, както и за какви престъпления смята, че не може да е безпристрастен, след като не пожела да говори за Джок Полфрийман, тъй като имал три деца и е повлиян от емоции?  АКФ засяга и друг въпрос в насока повече прозрачност в работата на прокуратурата – дали Гешев ще работи за това Народното събрание по своя инициатива да иска отчет от главния прокурор. НПО-то пита задочно Гешев и дали ще се ангажира да прави планови пресконференции с медии и НПО, на които да отговаря на въпроси.\r\nИнтересен въпрос към Гешев е и следният: \"Като наблюдаващ прокурор по делото \"КТБ\" в Специализирания съд (дело 2209/2017) считате ли, че лицето Делян Славчев Пеевски следва да бъде разпитано и в какво процесуално качество?“   Всички въпроси на Софийския адвокатски съвет можете да намерите ! А какво стана на последния засега протест срещу Иван Гешев - припомнете си в !     ", "date": "2019.10.17", "title": "Нови тежки въпроси към Иван Гешев"}
{"url": "https://www.actualno.com/analysis/kristalina-georgieva-prizova-kitaj-i-sasht-za-traen-tyrgovski-mir-news_1385959.html", "text": "      Директорът на Международния валутен фонд Кристалина Георгиева коментира търговската мини сделка между Китай и САЩ. Тя каза, че примирието между двете страни не е достатъчно, и че е необходим търговски мир, предаде БГНЕС.      \"Наистина е добра новина, че САЩ и Китай разговарят помежду си, но не е достатъчно. Не се нуждаем от примирие, имаме нужда от търговски мир\", заяви Георгиева пред журналисти в началото на годишната среща на Международния валутен фонд. Тя също така изрази надежда, че \"волята ще издържи\" за сделка по Brexit.   По повод сделката Китай-САЩ в сряда американският президент Доналд Тръмп заяви, че все още не е документ, но се подготвя. Той напомни, че Китай се ангажира с по-големи покупки на американски селскостопански стоки и направи отстъпки заради икономическия натиск от Вашингтон. \"Те искат да сключат сделка. Те трябва да сключат сделка. Икономиката им е наранена много лошо от това, което сме направили ние и митата\", каза Тръмп.\r\nПазарите се оживиха в петък, когато беше постигната сделката, което доведе до облекчение след стабилната ескалация в търговския конфликт САЩ-Китай. Миналата седмица Тръмп приветства , която според него е значителна и включва скок в покупките на американски селскостопански продукти, а също така обхваща интелектуалната собственост, финансовите услуги и валутите.  Коментарите на служители в Пекин обаче предизвикаха скептицизъм относно значението на споразумението. ", "date": "2019.10.17", "title": "Кристалина Георгиева призова Китай и САЩ за траен търговски мир"}
{"url": "https://www.actualno.com/europe/sasoli-priemame-sporazumenieto-za-brexit-ako-go-odobri-london-news_1385963.html", "text": "       е готов да ратифицира новото споразумение за Brexit до напускането на Великобритания на 31 октомври, ако то бъде одобрено от лидерите на ЕС и Камарата на общините в Лондон, заяви председателят на ЕП Давид Сасоли на пресконференция днес,       „Ние сме готови. Може да имаме последната дума, ако искате”, каза той.   Обсъждането на споразумението в британския парламент е насрочено за събота. Ако то бъде одобрено, ще бъде внесено за ратификация в Европейския парламент.\r\n„Готови сме да изпълним задълженията си да анализираме текста и да проведем необходимите процедури, за да се вместим във времето”, заяви Сасоли.  Сасоли се изказа остро срещу турската интервенция в Северна Сирия, като добави, че санкциите, които страните от Европейския съюз наложиха върху износа на оръжие за Анкара са само първата стъпка от реакцията на Общността срещу операцията. „Ние категорично и безрезервно осъждаме военните действия на Турция в Североизточна Сирия. Това представлява тежко нарушение на международното право, подкопава стабилността и сигурността на региона като цяло, като донася допълнително страдание на вече засегнатите от войната хора, както и възпрепятства достъпа до хуманитарна помощ. Приветстваме решението за координирано ембарго на бъдещите продажби на оръжия за Турция, но считаме, че това е само като първата стъпка. Наш дълг е да изпратим недвусмислено съобщение, като призовем за общо европейско ембарго не само над доставките на оръжие, но също така над оръжията, които вече са на път (за Турция)“, се казва в съобщението.\r\n„Трябва да направим всичко по силите си да спрем този акт на агресия и да започнем инициатива, която да бъде разпространена в НАТО и представена пред Съвета за сигурност на ООН“, казва още Сасоли.   Той обърна внимание и на заплахите на Ердоган за това, че може да пусне милиони бежанци към Европа, ако тя продължава да критикува действията на Анкара.    „Смятаме, че е неприемливо и отхвърляме всеки опит на турските власти да установят връзка между техните военни действия в Североизточна Сирия и съдбата на сирийските бежанци на турска територия“, казва още Сасоли. Сасоли каза:„Това гласуване се забави с около месец. Европейският парламент не може да бъде обвиняван за това забавяне, тъй като той изпълнява задълженията си съвестно и в съответствие с прерогативите си съгласно Договорите. \"    ", "date": "2019.10.17", "title": "Сасоли: Приемаме споразумението за Brexit, ако го одобри Лондон"}
{"url": "https://www.actualno.com/society/prezidentyt-111-mjasto-za-bylgarija-po-svoboda-na-slovoto-e-trevojno-news_1385956.html", "text": "      Състоянието на медийната ситуация в България, доверието на гражданите в медиите, професионалните стандарти в журналистиката, моделите за финансиране на българските медии и подходите за отстояване на независимостта на редакционната политика обсъдиха на среща на „Дондуков“ 2 държавният глава Румен Радев и генералният секретар на Кристоф Делоар. В срещата участва и Полин Адес-Мевел, говорител и ръководител на отдел „Европейски съюз и Балкани“ в организацията, съобщават от прессекретарията на президента.      Според държавния глава, е тревожно преди всичко заради констатираните сериозни проблеми в медийната сфера, която е призвана да бъде опора на демократичните процеси. Липсата на всеобхватен медиен закон, който да задава стандарти и да регулира дейността на всички медии у нас, е сред причините за състоянието на медийната среда, беше посочено на срещата. По думите на президента, финансирането е ключов въпрос за гарантирането на свободата, независимостта и плурализма в медиите и са необходими ясни критерии за достъп до европейско финансиране и справедливото им разпределение.   Кристоф Делоар и Полин Адес-Мевел изразиха загриженост, че в Като проблем пред страната ни те откроиха и липсата на ефективни резултати в разследването на случаи на нападение и заплахи срещу български разследващи журналисти.\r\nДвамата оцениха високо публичните послания на президента Румен Радев в подкрепа на свободата на словото, независимостта на медиите и защитата на професионалните стандарти на журналистите. Според тях е необходимо българските институции да пристъпят към приемането на адекватно законодателство, което да гарантира независимостта на редакционната политика в медиите от политическа и икономическа зависимост, както и за безопасността на разследващите журналисти. Президентът Радев постави въпроса за предоставяне на информация на страната ни за работещите модели и добрите европейски практики при усвояването на средства от Европейския съюз в държавите с утвърдени демократични традиции.   ", "date": "2019.10.17", "title": "Президентът: 111 място за България по свобода на словото е тревожно   "}
{"url": "https://www.actualno.com/starazagora/individualen-turnir-po-pojaroprilojni-sportove-v-kazanlyk-snimki-news_1385895.html", "text": "      24-ма състезатели - пожарникари от регионални служби от цялата страна и членове на спортни пожароприложни клубове, се включиха в Първия национален индивидуален турнир по пожароприложни спортове за купата „Севт III“ в Казанлък днес.      Надпреварата премина в два кръга. В първия състезателите катериха с щурмови стълби учебна кула с височината на четириетажна сграда, а във втория бягаха по 100-метрова пътека с препятствия. Георги Георгиев, пожарникар от Чирпан, завоюва първото място в катеренето със стълба с време от 14.74 секунди. Времето му е само на секунда от световния рекорд в дисциплината. В бягането с най-добро време - 17.79 секунди, победата е за Велин Иванов от Регионалната дирекция \"Пожарна безопасност и защита на населението\" (РД ПБЗН) в Стара Загора. Георги Георгиев победи в крайното класиране и е първият носител на купата „Севт III“ с най-много точки от двете дисциплини. След него се наредиха Християн Христов от Плевен и Велин Иванов.   Турнирът беше открит от заместник областния управител Димитър Драчев, който поздрави организаторите за добрата идея и пожела на участниците успех. Директорът на РД ПБЗН комисар Стоян Колев преди началото на надпреварата пожела на колегите си спортсменски дух и най-добрите да победят. ", "date": "2019.10.17", "title": "Индивидуален турнир по пожароприложни спортове в Казанлък (СНИМКИ) "}
{"url": "https://www.actualno.com/smolyan/kornelija-ninova-navsjakyde-useshtame-energijata-za-promjana-news_1386186.html", "text": "      „Навсякъде, където се срещаме с хората усещам енерията за промяна и положитеното отношение към нашите кандидати за кметове и общински съветници. В поседните три години в БСП има една тенденция – първо избрахме президент, след това увеличихме депутатите си от 38 на 80, а след това увеличихме и евродепутатите си. За тези избори сме си поставили за цел да удвоим кметовете и общинските си съветници в страната и да предложим различна местна политика. Трябва обаче хората да преодолеят страха, за да постигнем промяната, която всички искаме”.      Това заяви председателят на НС на БСП Корнелия Нинова на среща с жители на община Чепеларе. Тя добави, че това, което отличава кандидатите на БСП от останалите е, че за тях социалната община стои на първо място. „Освен на национално ниво, по решаването на социалните проблеми и преодоляването на демографската криза, трябва да се работи и на общинско ниво”, коментира лидерът на левицата. Нинова каза още, че това може да се случи, ако има безплатни детски градини и ясли, еднократна помощ при раждане на дете, общински жилища и данъчни облекчения за млади работещи семейства, данъчни облекчения за начинаещ бизнес, преизчисляване на всички пенсии, развитие на социалния патронаж и много други. „Чепеларе има 61 паметници на културата, а това е една много добра основа за по-голямо, целогодишно развитие на туризма заедно със зимните спортове. Спортното училище, обаче е пред закриване поради липса на деца”, коментира още Корнелия Нинова.  „Хората, които сме подбрали в листата си за общински съветници е съставен от хора, които са изявени общественици и специалисти в своите професии. След изборите заедно с тях ще работим по  програма ни за развитие на Чепеларе”. Това заяви кандидатът за кмет на община Чепеларе издигнат от „БСП за България” Пантелей Мемцов. Той добави, че тези хора имат една мисия – общината да се превърне в по-добро място за живот и развитие на бизнеса. „Няма да ни е лесно, но когато сме обединени и работим заедно с жителите на общината, родното ни място ще се развива. Чепеларе е наш дом и заедно с вас трябва да го подредим”, каза още кандидатът за кмет. ", "date": "2019.10.17", "title": "Корнелия Нинова: Навсякъде усещаме енергията за промяна"}
{"url": "https://www.actualno.com/europe/zagrebne-smenjajte-pravilata-za-pregovori-v-dvijenie-news_1385937.html", "text": "       заяви преди началото на срещата на върха на ЕС, че може да се дебатира за нова методология на преговорния процес с държавите-кандидати, но не и да се променят правилата в движение. Това съобщава МИА, цитирана от БГНЕС.      Това е отговорът на хърватското правителство на предложението на Франция за промяна първо на методологията на преговорите преди началото на преговорите с Тирана и Скопие.   „Това е въпрос за доверието към целия процес – не може правилата да се сменят по време на игра, не е честно. Новата методология, предложена от Франция, ще постави Сърбия и Черна гора в различна ситуация спрямо Македония и Албания. Каква би била тогава ситуацията с Босна и Косово? \"Да\" за дискусия, но \"не\" за промяна на правилата на играта в движение”, категоричен е Пленкович.\r\nТой подчерта, че .   ", "date": "2019.10.17", "title": "Загреб:Не сменяйте правилата за преговори в движение "}
{"url": "https://www.actualno.com/europe/fon-der-lajen-podkrepi-novata-sdelka-za-brexit-news_1385953.html", "text": "      Избраната за председател на Европейската комисия Урсула фон дер Лайен подкрепи новото споразумение за Brexit и отбеляза, че то предвещава добри бъдещи отношения между Великобритания и ЕС, предаде Associated Press.      Фон дер Лайен, която ще поеме поста на Жан-Клод Юнкер през декември, каза, че споразумението е добро и за двете страни - както за хората, така и за икономиката.   Тя отбеляза също, че то не противоречи на подписаното пред 1998 г. Споразумение от Разпети петък, донесло мир в Северна Ирландия.\r\nФон дер Лайен, която участва в двудневната среща в Брюксел с лидерите на страните от ЕС, заяви, че Brexit не е краят на нещо, а добра отправна точка за бъдещи отношения.    ", "date": "2019.10.17", "title": "Фон дер Лайен подкрепи новата сделка за Brexit"}
{"url": "https://www.actualno.com/burgas/fizicheskata-aktivnost-i-pravilnoto-hranene-sa-v-osnovata-na-borbata-s-osteoporozata-news_1385909.html", "text": "      Световният ден за - 20 октомври ще бъде отбелязан в Бургас с информационна кампания. Отделението по ревматология на УМБАЛ Бургас ще се включи в нея, като даде възможност на всички желаещи да определят своя личен риск от остеопороза.      На 20 октомври, на различни места в града, доброволци и лекари ще раздават материали с информация за заболяването. Посетителите ще могат да си направят едноминутен тест на риска от остеопороза. Това ще стане в шатра на площад \"Тройката\" и в КЦ „Морското казино“. Тестът е разработен от Международната фондация по остеопороза. Отговорите на 19 въпроса ще дадат информация на специалистите да направят своите заключения и насоки за лечение.\r\nОстеопорозата е болест при която плътността на костите се влошава и това води до намаляване на здравината на скелета. Повишава се рискът от фрактури, особено в областта на китките, гръбначният стълб и бедрата. Загубата на костна плътност протича почти без симптоми и много често първият знак за остеопороза е фрактурата.\r\nМерките, които всеки човек може да предприеме за да намали риска от остеопороза, включват физически упражнения, прием на калций, излагане на слънце за да се набави витамин Д, здравословен начин на живот и редовни медицински прегледи. Храните богати на протеини допринасят за по-здрави кости и за превенция на остеопорозата.   ", "date": "2019.10.17", "title": "Физическата активност и правилното хранене са в основата на борбата с остеопорозата"}
{"url": "https://www.actualno.com/europe/pes-mjastoto-na-albanija-i-severna-makedonija-e-v-es-news_1385962.html", "text": "      Мястото на е в Европейския съюз, заяви председателят на Партията на европейските социалисти (ПЕС) Сергей Станишев. Той подчерта, че за съжаление, за пореден път важни решения за бъдещето на ЕС стават заложници на безотговорно отношение, основано на краткосрочни вътрешнополитически цели.      Според Станишев, води политика „напук”.   „Това не е демонстрация на сила, напротив – на безпомощност”, подчерта той. не може да се извърши по този начин – чрез нарушаване на критериите и правилата, солидарността и процеса на изграждане на доверие.  „Ние като българи имаме болезнен опит от този подход – повече от десет години чакаме пред вратите на Шенген. Новото отлагане на тези преговори ще бъде пагубно за политическите процеси в тези страни, ще стане силен фактор за демотивация на останалите държави от региона и сериозно ще подкопае доверието към ЕС като двигател на положителни промени в страните- кандидати за членство. Единственият ефект от подобна стъпка ще бъде разпалване на антиевропейски популизъм и национализъм. В старите държави-членки той (национализмът) вече подкопава основите на ЕС, но на Балканите това може да доведе до експлозия. Ние не трябва да позволяваме това да се случи”, заяви Станишев, предава МИА, цитирана от БГНЕС.\r\nПо покана на лидера на ПЕС днес се проведе среща с премиерите на Албания и Македония Еди Рама и Зоран Заев и с бившия министър-председател на Гърция Алексис Ципрас.   Станишев заяви, че е доволен, че усилията на неговото политическо семейство са дали плод и темата за разширяването ще се обсъжда от лидерите на държавите в ЕС.    Той още веднъж подчерта, че подкрепя започването на преговори с Албания и Македония, защото и двете страни са извършили огромна работа през изминалите години. Сега на ход е ЕС, който трябва да изпълни поетите ангажименти към тях, което е преобладаващото мнение в Европейския съвет. ", "date": "2019.10.17", "title": "ПЕС: Мястото на Албания и Северна Македония е в ЕС "}
{"url": "https://www.actualno.com/art/pochina-kubinskata-balerina-alisija-alonso-news_1385992.html", "text": "      Известната кубинска Алисия Алонсо почина на 99 –годишна възраст, съобщава РИА Новости, цитирана от БГНЕС.      Алонсо е родена на 21 декември 1920 г. в Хавана. Учи класически танци при руски емигранти, между които прочутата танцьорка Александра Фьодорова.    участва в създаването на Американския балетен театър. Работила е с Джордж Баланчин, Бронислава Нижинска и други известни артисти.\r\nПрез 1948 г. основава Националния балет на Куба, който оглавява до смъртта си.   ", "date": "2019.10.17", "title": "Почина кубинската балерина Алисия Алонсо "}
{"url": "https://www.actualno.com/asia/obrat-turcija-i-sasht-se-razbraha-za-5-dni-primirie-v-sirija-video-news_1385996.html", "text": "      Турция и САЩ се разбраха за временно прекратяване на огъня в Сирия. Вицепрезидентът на САЩ Майк Пенс и турският лидер Реджеп Ердоган успяха да се договорят за 5-дневно спиране на турската военна операция, която да позволи на кюрдските милиции YPG да се изтеглят от размирните райони, предаде Reuters.      \"Днес САЩ и Турция се споразумяха за прекратяване на огъня в Сирия\", обяви Пенс на пресконференция след повече от 4 часа разговори в президентския дворец в Анкара.\r\n\"Турската страна ще спре операцията \"Източник на мир\" за 120 часа, за да позволи изтеглянето на силите на YPG от безопасната зона. Всички военни операции в рамките на операция \"Източник на мир\" ще бъдат спрени, а самата операция ще бъде изцяло спряна след приключване на изтеглянето\", обясни вицепрезидентът на САЩ.    По думите му американските сили в региона вече са започнали да подпомагат безопасното изтегляне на частите на YPG.\r\nСделката, постигната с Ердоган, също предвижда Турция да не участва във военни операции в сирийския граничен град Кобане.\r\nСпоред вицепрезидента САЩ и Турция са поели ангажимент за мирно разрешаване на искането на Анкара за \"зона за сигурност\" в Северна Сирия близо до границата с Турция, една от целите на турската офанзива.    След маратонските преговори с Ердоган, Пенс е разговарял и с президента на САЩ Доналд Тръмп, който е изразил своята благодарност за споразумението за прекратяване на огъня.   По думите на Пенс Тръмп е готов да оттегли икономическите санкции, наложени на Турция. \"Щом настъпи примирието, президентът се съгласи да отмени икономическите санкции, които бяха наложени миналия понеделник\", уточни Пенс.  Самият Тръмп беше изключително въодушевен от постигнатата сделка.\r\n\"Това е страхотен ден за цивилизацията. Гордея се със Съединените щати, че ме последваха в поетия от мен необходим, но някак нетрадиционен път. Хората се опитват да постигнат тази \"сделка\" от много години. Милиони животи ще бъдат спасени. Честито на ВСИЧКИ!\", написа Тръмп в профила си в Twitter.   Тръмп благодари на Ердоган за прекратяването на огъня в Сирия, нарече го свой приятел и \"дяволски добър лидер\", предава AFP. ", "date": "2019.10.17", "title": "Обрат: Турция и САЩ се разбраха за 5 дни примирие в Сирия (ВИДЕО)"}
{"url": "https://www.actualno.com/europe/evropejskoto-bydeshte-na-makedonija-e-vse-po-nesigurno-news_1385975.html", "text": "      Лидерите на Европейския съюз не могат да постигнат окончателно решение дали да започнат преговори с Македония. Въпросът със сигурност ще бъде дискутиран на двудневната среща на върха в Брюксел, но изгледите никак не са добри.      На този етап няма да има решение за преговори със Северна Македония за присъединяването на страната в Европейския съюз. Такова решение няма да бъде взето на двудневната среща на върха, която се провежда днес и утре, заяви новият председател на Европейската комисия Урсула фон дер Лайен, цитирана от Fokus.mk.   Тя изрази съжалението си от това забавяне на процеса. \"Дълбоко съжалявам, защото вярвам, че тези страни положиха големи усилия да се приближат до Европейския съюз, така че е много важно да получат положителен сигнал\", заяви фон дер Лайен за Македония и Албания.\r\nПрипомняме, че пемиерът на Северна Македония Зоран Заев предупреди по-рано, че при отлагане на преговорите за членство на страната му в ЕС, , защото ще загуби мнозинството си в парламента, предаде БНТ.  Заев призова Европа да не лишава страната му от заслуженото. \"Без мотивация и помощ от Европа не знам как ще продължим в тази насока в бъдещето\", коментира той след пристигането си в Брюксел тази вечер.\r\nФренският президент Еманюел Макрон обаче остава непреклонен на този етап. \"Искам да изпратя положителен сигнал към тези лидери, но сериозно погледнато трябва да им кажа: този път ние имаме нужда от повече време, за да направим нещата както трябва\", каза Макрон.   Източноевропейските държави членки твърдо подкрепят идеята да се даде зелена светлина на Скопие за преговори за членство.    \" , ако не се даде европейска перспектива на Република Северна Македония и на Албания\", заяви по-рано пред журналисти в Брюксел премиерът Бойко Борисов.\r\n\"Имаме ясно становище, много важно за Балканите, региона и съседските ни отношения – да се даде перспектива за ЕС\", категоричен беше Борисов. \"Имаме толкова претенции към тях, но не бихме си позволили да ги спрем да започнат преговори. Това ще бъде тежък удар за народите в тези държави\", добави той. ", "date": "2019.10.17", "title": "Европейското бъдеще на Македония е все по-несигурно"}
{"url": "https://www.actualno.com/football/mestjat-el-klasiko-zaradi-naprejenieto-v-katalunija-news_1385872.html", "text": "      Предстоящото \"Ел Класико\" по всяка вероятност ще има нова дата заради протестите и политическото напрежение в Катaлуния.      Дербито между Реал Мадрид и Барселона е насрочено за 26 октомври на \"Камп Ноу\", но по всяка вероятност то ще се изиграе през декември.   Двете опции, които се обсъждат са на 4 или на 18 декември. И двете дати попадат в първия кръг на мачовете и ще бъдат на \"Камп Ноу\".\r\nВ понеделник девет каталунски сепаритисти бяха осъдени между 9 и 13 години зад решетките за ролята им в незаконен референдум и последвалият неуспешен опит за независимост, което доведе до протести и сблъсъци в региона.    ", "date": "2019.10.17", "title": "Местят \"Ел Класико\" заради напрежението в Каталуния "}
{"url": "https://www.actualno.com/crime/zadyrjanata-za-ubijstvoto-v-kostenec-ostava-v-aresta-news_1385977.html", "text": "      Софийският окръжен съд . Тя е обвинена за убийството на приятеля си в Костенец в началото на седмицата, съобщи Нова телевизия.      При конфликт, породен от ревност,    Според съда има доказателства, че 24-годишната жена е най-вероятният убиец. Това са разпити на свидетели и експертиза. Адвокатът на Даниела каза пред съда, че Тихомир я е нападнал с нож, а тя е отвърнала при самозащита.\r\n„Това е, случило се е”, заяви пред журналисти Даниела Иванова.  „Имали са някакви търкания и конфликтни. Тя е имала връзка с други мъже. Той ревнувал”, заяви прокурор Мирослав Ангелов.\r\n„Той е употребил алкохол. Бил е под въздействието на наркотични вещества. Удря я с тонколона, която се чупи в тялото ѝ”, заяви Атанас Малашки, адвокат на Даниела Иванова.        ", "date": "2019.10.17", "title": "Задържаната за убийството в Костенец остава в ареста"}
{"url": "https://www.actualno.com/analysis/pew-research-center-v-bylgarija-naj-mnogo-tyguvat-za-komunizma-news_1385884.html", "text": "      30 години след падането на \"Желязната завеса\" повечето жители на Източна Европа одобряват политическите икономическите свободи, които им подари краха на комунизма. Но това не означава, че те са доволни от ситуацията в своята страна. Резултатите от проучване, проведено в 16 държави от  Pew Research Center  показват, че както много жители на Западна Европа, така и тези от бившия Източен блок са недоволни от своето икономическо и политическо ръководство, пише  Handelsblatt.      Съгласно резултатите от анкетата 77% от българите са доволни от Европейския съюз. От анкетата става ясно, че руският президент Владимир Путин е най-популярен в България, Гърция и Словакия. 62% процента от българите считат, че Владимир Путин води правилна международна политика. С най-малко доверие той се ползва в Швеция Полша и Украйна.   Подобряващите се условия на живот, нивото на образованието и гордостта от собствената страна са сред най-важните причини за това защо повечето жители на Източна Европа предпочитат настоящето от комунистическото минало. Повечето от анкетираните руснаци, украинци и българи, обаче, смятат че повечето жители на техните страни живеят по-зле, отколкото преди. Така 53% от руснаците считат, че икономическата ситуация през 2015 година се е влошила в сравнение с времето до разпада на СССР.\r\nВъв всички страни обект на изследването от Централна и Източна Европа повечето респонденти критикуват това, че политическите елити са извлекли от промените повече изгода, отколкото обикновените граждани. Това се пресича с популистките тенденции в някои западноевропейски държави, като Италия.  Докато в бившия Източен блок почти половината от анкетираните смятат, че бъдещото поколение ще живее в по-благоприятна финансова ситуация, то във Франция, Италия, Великобритания и Испания в това вярват само една четвърт от респондентите. ", "date": "2019.10.17", "title": "Pew Research Center: В България най-много тъгуват за комунизма"}
{"url": "https://www.actualno.com/society/prof-nikolaj-ovcharov-makedonski-ezik-njama-bez-kompromisi-sys-severna-makedonija-news_1385831.html", "text": "      България в никакъв случай да не отстъпва от червените линии, които постави на Северна Македония като условия за присъединяването й към ЕС, категоричен е археологът проф. Николай Овчаров. Научната общност да не мълчи, настоя той на пресконференция в БТА по повод отправеното от т. нар. македонски интелектуалци „Кърваво писмо“ до ЕС, изпълнено с неверни твърдения и упреци към България.       беше реакция от страна на Северна Македония срещу условията и , които постави България за приемането на съседите ни в ЕС. В македонското издание \"Нова Македония\" е публикувано писмо на \"македонски интелектуалци\", в което на първо място се обръща внимание как имало македонски език и той се говори от 3 млн. души. Твърди се, че Кирил и Методий превеждат гръцки богослужебни книги първо на македонски език от Солунската област. Отделно въпросните интелектуалци са категорични, че македонско малцинство има и че българският натиск да се изменяла историята за фашистките години т.е. България да не се счита за \"фашистки окупатор\" е \"изнудване\".   Професорът обърна внимание на и съдържащите се в него обвинения към българската държава.\r\nСпоред авторите на писмото македонският език е историческа реалност и  на него говорели 3 млн. души. „Всеки филолог може да ги обори и не само  български филолог“, коментира Овчаров. „Не можем да кажем „македонски  език“, защото няма такъв. Абсолютно всички лингвисти признават, че  македонският е направен на основата на българския“, заяви Овчаров и отбеляза, че  изкуствено в македонския са вкарани архаични български думи и чуждици,  които да отдалечат езика от говоримия в България. Затова там като влезеш  в асансьора няма етажи, а има първи кат, втори кат, посочи Овчаров.   „Реагирали сме многократно, изписано е много. Българската позиция е  ясна. Проблемът е, че трябва да се съгласува с тяхната. Не виждам място  за компромиси от наша страна“, добави той.  Коментирайки твърденията на северно-македонски археолог, че славяните  залели Македония точно 99 години преди Аспарух да стъпи Дунавския  Онгъл, проф. Очваров подчерта, че славянизацията на тези земи обхваща  целия Балкански полуостров не 99 години преди идването на Аспарух, а  много по-рано – още към V – VI век византийските автори казват, че  целият Балкански полуостров се пославянчи чак до Пелопонес.\r\nИсториците в Северна Македония ползват клише за историческите  личности - че те са си македонци, обаче им се лепвал етикета „българи“.  Овчаров посочи като примери за такива внушения – че Самуил си е бил  македонец, но за да се легитимира пред останалия свят приел титлата  български цар, т.е. той си бил македонец, но се пишел български цар.  „Същото нещо стана сега за Гоце Делчев. Очевидно става въпрос за клише.  Той си е македонец според тях, но се пишел българин, защото по този  начин се легитимирал. Би изглеждало смешно, ако не беше тъжно“, добави  проф. Овчаров.   „Съзнанието на хората в Северна Македония е много увредено – над 80  години промиване на мозъка… учебниците са изпълнени с твърдения срещу  България, няколко поколения са минали през това и не можем да искаме  това да стане изведнъж. Наистина тези червени линии трябваше да бъдат  казани много по-рано“, коментира още археологът, който има дисертация,  посветена на средновековието във Вардарска Македония, имал е множество  експедиции там и познава добре същността на македонизма. Овчаров  припомни, че още при създаването на смесената историческа комисия се е  усъмнил в успеха й и сравни работата й с „тупкане на топката“.    Проф. Овчаров видя в очертаващото се отлагане на поканата към Северна Македония за присъединяване към ЕС От снощи е факт че , а и други страни от ЕС няма да приемат разширяването, тъй като имат претенции към и Албания. Тогава именно се появи това „кърваво писмо“, излязло в „Нова Македония“, изпратено до ЕС, отбеляза проф. Овчаров и подчерта, че не става ясно кои са тези интелектуалци, тъй като единственото име в него е на негов колега археолог Зоран Георгиев. „Очевидно писмото е предизвикано от твърдата позиция на България за червените линии, които не могат да бъдат преминавани и очевидно нашите съседи още не са узрели за присъединяване в ЕС“, коментира той. „Не мисля, че е правилно българските учени да мълчат. Има политически момент, но на такива писания би следвало да реагира и самата историческа комисия, която беше създадена между двете страни“, заяви професорът. Според него с предмета на историческата комисия трябва да се заеме по-широка научна общност и да има повече публичност. По думите му „няколко човека, били те и най-добрите, не са достатъчни за такава тежка схватка, особено когато нещата са максимално забавени към идването на т.нар. час на истината – поканата за присъединяването към ЕС“.\r\nПри положение, че се отлага поканата, което до 2 – 3 дена ще е факт – тогава може да се говори и от други позиции, смята Овчаров. Неговата препоръка е на по-широка основа да бъде поставена темата,  да бъдат поканени и други историци и българската позиция да бъде по-твърда. „Да не се толкова радват на дребни победи, защото както виждаме много бързо могат да се отрекат“, препоръча още той на преговарящите от наша страна. „Писмото е щрих от цялостната македонска политика, то е като някакъв танц напред, назад - в един момент се признава историческата истина - казва Гоце Делчев е българин, после се отмята и казва, той си е македонец…  Засега комисията е в ситуация  да няма нито едно решение,  за което да се твърди, че северно-македонското правителство стои зад него“, отбеляза Овчаров. Той настоя: „Крайно време е да започнат да излизат документи с подписи, зад които да стои правителството на Северна Македония. Засега има само подхвърлени приказки, а реално погледнато Северна Македония като държава не стои зад тях“, заключи професорът. Той е категоричен, че поне това, което до момента е взето като решения трябва да бъде публикувано и да не се отстъпва от червените линии, приети от българския парламент. ", "date": "2019.10.17", "title": "Проф. Николай Овчаров: Македонски език няма, без компромиси със Северна Македония"}
{"url": "https://www.actualno.com/vraza/vyv-vraca-otkriha-pyrvata-ploshtadka-za-deca-s-uvrejdanija-v-regiona-snimki-news_1385879.html", "text": "      Първата по рода си площадка за деца със специфични потребности във врачанския регион беше открита официално в двора на Дневния център за деца и младежи с увреждания „Зорница“ /ДЦДМУ/ във Враца. Тя е изградена по проект „Спорт за децата с увреждания във Враца”, с финансовата подкрепа на Обществен дарителски фонд за Враца и фондация „Америка за България”.       Проектът се изпълнява от Сдружение с нестопанска цел „Зорница“ и е на стойност 14 999 лв ., от които 3 000 лв . е съфинансиране от неправителствената организация и дарители от Враца. Водосвет за здраве и благополучие отслужи Негово Високопреосвещенство Врачански митрополит Григорий, в съслужие със свещеници от епархията. Символичното откриване на новото съоръжение бе направено от представители на СНЦ „Зорница“, Обществен дарителски фонд и Фондация „Америка за България“.   Люлките, пързалките, катерушките са направени по начин, по който да бъдат безопасни и възможни за използване от деца с физически проблеми. Площадката е 100 кв.м. , с мека настилка, сензорна пътека, люлки-гнездо и първата люлка за инвалидни колички във Враца.     На откриването днес присъстваха: заместник-кметът Петя Долапчиева, председателят на УС на СНЦ „Зорница“ – Христина Младенова, представители на Обществения дарителски фонд за Враца, общественици, родители. ", "date": "2019.10.17", "title": "Във Враца откриха първата площадка за деца с увреждания в региона (СНИМКИ)"}
{"url": "https://www.actualno.com/politics/karakachanov-makedonija-kandidatstva-ne-za-sssr-a-za-es-news_1385981.html", "text": "      Вицепремиерът Красимир Каракачанов заяви пред журналисти в Пловдив, че Франция е права да иска да наложи вето на началото на в Европейския съюз, защото югозападната ни съседка не е готова.      \"Има време там да преосмислят и разберат, че кандидатстват не за СССР, а за ЕС, защото с техните разбирания за история, политика и морал са по-достойни за Съветския съюз\", коментира Каракачанов в четвъртък, малко след като , че \"би било историческа грешка, ако не започнат преговорите за присъединяване на Северна Македония и Албания към ЕС\".   Според Каракачанов обаче е по-добре е, че , щом Европа не е единна по въпроса, дали Северна Македония и Албания трябва да се движат заедно в пакет. Не е удачен вариант само едната от двете държави да получи покана, а другата – не, каза вицепремиерът пред репортери. Той напомни, че за пореден път няма никакъв напредък между комисиите на страната ни и Северна Македония.   ", "date": "2019.10.17", "title": "Каракачанов: Македония кандидатства не за СССР, а за ЕС"}
{"url": "https://www.actualno.com/asia/erdogan-prodyljava-bitkata-v-sirija-vypreki-apelite-na-pens-i-sasht-news_1385987.html", "text": "      Турската военна офанзива в Северна Сирия ще продължи, независимо от призивите на САЩ за спиране на военните действия. Макар да продължи повече от 4 часа, между американският вицепрезидент Майк Пенс и турския лидер Реджеп Тайип Ердоган в Анкара изглежда се оказа безплодна.      Президентът на САЩ Доналд Тръмп е изпратил още в деня на започването на атаката (9 октомври), призовавайки го въпросът да се реши със сделка, а не със сила. В противен случай Тръмп е обещал да наложи санкции и мита, които \"ще бъдат пагубни за турската икономика\". Американският президент е призовал турския си колега да не се прави на мъж и да не бъде глупак, защото това сериозно ще навреди на имиджа му по света, а историята ще го запомни като \"дявол\".   Ердоган е пренебрегнал предупрежденията и е изхвърлил писмото в кошчето. \"Писмото, което Тръмп изпрати, не оказа очакваното въздействие в Турция, защото нямаше какво да се вземе насериозно. Ясно е, че Турция не иска терористична организация на границата си и операцията няма да спре поради реакция\", заяви турски официален служител пред Reuters.\r\nТурското министерство на външните работи се готви да отговори подобаващо на санкциите, наложени от Вашингтон, разкри най-близкият сътрудник на Ердоган – Ибрахим Калин.   , наречена \"Източник на мир\".  Турция ще прекрати своята операция, когато кюрдските сили се оттеглят от \"безопасната зона\" и \"няма сила\" може да възпре операцията, докато не постигне целите си, заяви турският лидер.\r\nТурската офанзива доведе до смъртта на 72 цивилни, 224 бойци на сирийската опозиция и 183 жертви сред бунтовниците, подкрепяни от Турция, след първите 8 дни боеве, съобщи Сирийската обсерватория.   Кюрдската администрация отчита 218 цивилни жертви, включително 18 деца, и повече от 650 ранени.     ", "date": "2019.10.17", "title": "Ердоган продължава битката в Сирия, въпреки апелите на Пенс и САЩ"}
{"url": "https://www.actualno.com/america/trymp-shte-prieme-sreshtata-na-g-7-v-svoj-golf-kurort-snimki-news_1386002.html", "text": "      Президентът на САЩ Доналд Тръмп ще бъде домакин на следващата среща на върха на Г-7 в един от собствените му имоти – голф курорт в Дорал, близо до Маями, щата Флорида, съобщи служител на Белия дом, цитиран от Reuters.      Началникът на щаба на Белия дом Мик Мълвани увери, че Тръмп няма да спечели от използването на имота и защити решението му. То идва в момент, когато президентът е изправен пред продължаващи критики и разследвания от Конгреса относно неговите финанси и потенциални конфликти на интереси. Мълвани разкри пред репортери, че срещата на върха ще се проведе в Дорал на 10-12 юни 2020 г. Администрацията е избрала курорта на Тръмп, след като първоначално е разгледала около 12 възможни места в различни други щати на САЩ.  \"Дорал беше безспорно най-доброто физическо съоръжение за тази среща. Сякаш са построили това съоръжение, за да приеме това събитие\", каза шефът на щаба на Белия дом. По думите му събитието ще има своята цена, а използването на имота на Тръмп ще спести милиони долари и ще бъде по-евтино от другите потенциални места.    Държавният глава многократно е атакувал Джо Байдън, водещ кандидат за президент на демократите и бивш вицепрезидент на САЩ, заради бизнес връзките на сина му Хънтър Байдън в Украйна и Китай. Тръмп многократно е наричал тези отношения корумпирани, без да има доказателства за това. Попитан с какво използването от президента на частни бизнес имоти, за да приеме официални държавни събития се различава от обвиненията на Тръмп към семейство Байдън, Мълвани отговори, че той няма да има никаква печалба от това и припомни, че семейството на Тръмп е спечелило парите си, преди той да стане президент през януари 2017 г.\r\nДържавният глава твърди, че не е намесен в ежедневните операции на частната си компания и че синовете му ръководят бизнеса. ", "date": "2019.10.17", "title": "Тръмп ще приеме срещата на Г-7 в свой голф курорт (СНИМКИ)"}
{"url": "https://www.actualno.com/asia/ogromen-broj-civilnite-jertvi-v-afganistan-news_1385887.html", "text": "      \"Безпрецедентно голям\" брой цивилни лица бяха убити или ранени в Афганистан от юли до септември тази година, заяви Организацията на обединените нации в нов доклад, определящ насилието \"напълно неприемливо\".      Числата - 1174 смъртни случая и 3139 ранени - представляват увеличение с 42 процента спрямо същия период на миналата година, се казва в доклада, като за по-голяма част от трагичните инциденти вината се носи от  „антиправителствени елементи“ като талибаните.   През юли бяха регистрирани повече жертви, отколкото през всеки друг месец, след като мисията на Организацията на обединените нации в Афганистан (UNAMA) започна да документира насилието през 2009 г., се казва в доклада, предаде БГНЕС.\r\nПрез първите шест месеца на годината жертвите намаляват малко в сравнение с предходните години.  Но насилието е нараснало толкова сериозно през третото тримесечие, че е достигнало общата сума за година назад наравно с най-кървавата, след като НАТО изтегли бойните си сили в края на 2014 г.\r\nООН регистрира общо 8239 цивилни жертви за първите девет месеца на 2019 г. - 2563 убити и 5 676 ранени.   Около 41 процента от тях са жени и деца, казаха от  UNAMA.    \"Цивилните жертви са напълно неприемливи\", особено като се има предвид, че повечето партии признават, че в Афганистан няма военно решение, заяви Тадамичи Ямамото, специалният представител на ООН в страната.\r\nЧислата показват необходимостта от мирни преговори, които да доведат до прекратяване на огъня и постоянно политическо споразумение, добави той.\r\n\"Въздействието на конфликта в Афганистан върху цивилните е ужасяващо\", каза Фиона Фрейзър, шеф по правата на човека на UNAMA. ", "date": "2019.10.17", "title": "Огромен брой цивилните жертви в Афганистан "}
{"url": "https://www.actualno.com/society/novinite-naj-vajnoto-za-denja-17-oktomvri-news_1385965.html", "text": "      Редакционният екип на ви представя най-важните новини за изминалия ден, 17 октомври.       Турция и САЩ се разбраха за временно прекратяване на огъня в Сирия. Вицепрезидентът на САЩ Майк Пенс и турският лидер Реджеп Ердоган успяха да се договорят за 5-дневно спиране на турската военна операция, която да позволи на кюрдските милиции YPG да се изтеглят от размирните райони, предаде Reuters.   Имаме сделка - това написаха почти едновременно в Twiiter британският премиер Борис Джонсън и все още действащият председател на Европейската комисия (ЕК) Жан-Клод Юнкер. Лидерите на Европейския съюз не могат да постигнат окончателно решение дали да започнат преговори с Македония. Въпросът със сигурност ще бъде дискутиран на двудневната среща на върха в Брюксел, но изгледите никак не са добри.    На този етап няма да има решение за преговори със Северна Македония за присъединяването на страната в Европейския съюз. Такова решение няма да бъде взето на двудневната среща на върха, която се провежда днес и утре, заяви новият председател на Европейската комисия Урсула фон дер Лайен, цитирана от Fokus.mk. Докато несигурността дали Северна Македония ще получи дата за започване на преговори за присъединяване към ЕС е факт, процесът на ратифициране на Протокола за присъединяване към НАТО продължава. Още две държави - Италия и Великобритания - вчера дадоха зелена светлина на Северна Македония за присъединяване към Алианса, предава БГНЕС. България в никакъв случай да не отстъпва от червените линии, които постави на Северна Македония като условия за присъединяването й към ЕС, категоричен е археологът проф. Николай Овчаров. Научната общност да не мълчи, настоя той на пресконференция в БТА по повод отправеното от т. нар. македонски интелектуалци „Кърваво писмо“ до ЕС, изпълнено с неверни твърдения и упреци към България.   Още една съсловна организация, както и една неправителствена организация, официално отправиха своите въпроси към единствения кандидат за главен прокурор Иван Гешев. Става въпрос за Софийския адвокатски съвет (САС) и за Фондация \"Антикорупционен фонд\" (АКФ). С решението си СЕМ показа, че е над законите в България и цели дестабилизацията на БНР. Ще обжалвам, естествено. Това заяви на генерален директор на БНР Светослав Костов. След като не успя да придобие Нова телевизия, най-богатият човек в Източна Европа – Петр Келнер почти сигурно ще стане собственик на другата голяма частна медия у нас – bTV Media Group. Новината съобщи в. Капитал, позовавайки се на 3 независими източника. Официалното обявяване на сделката се очаква днес или в близките дни. Шоуменът-политик е новият собственик на лиценза за излъчване на регионалната ТВ „Стара Загора”, предаде Lupa.bg. Изданието твърди, че медията наскоро получила и лиценз за национален ефир. Информацията изглежда достоверна и заради данни в Търговския регистър. Първите камиони с бюлетини за предстоящите местни избори на 27 октомври днес потеглиха за пет области - Бургас, Русе, Варна, Шумен и Търговище, а от утре – и към останалите градове, за да бъдат окомплектовани изборните книжа по общини и предадени на секционните избирателни комисии, за да започне навреме подготовката за изборния ден в изборните помещения. Това съобщи говорителят на ЦИК Александър Андреев. \"Нормално е започнало транспортирането и предаването на бюлетините\", увери той. Министерството на земеделието и храните е разработило допълнителни изисквания при отглеждането на свине в личните стопанства, фамилните и индустриалните ферми, с които да се минимизират рисковете от проникване и разпространение на заразни заболявания. причината са големите загуби за свиневъдството от африканската чума. Мерките са описани в изменения на Наредба № 44 от 2006 г. за ветеринарномедицинските изисквания към животновъдните обекти, която е предложена на обществено обсъждане, съобщават от МЗХГ. 30 години след падането на \"Желязната завеса\" повечето жители на Източна Европа одобряват политическите икономическите свободи, които им подари краха на комунизма. Но това не означава, че те са доволни от ситуацията в своята страна. Резултатите от проучване, проведено в 16 държави от Pew Research Center показват, че както много жители на Западна Европа, така и тези от бившия Източен блок са недоволни от своето икономическо и политическо ръководство, пише Handelsblatt. ", "date": "2019.10.17", "title": "Новините: Най-важното за деня, 17 октомври"}
{"url": "https://www.actualno.com/business/petr-kelner-ne-uspja-s-nova-no-shte-kupi-btv-news_1385870.html", "text": "      След като не успя да придобие Нова телевизия, най-богатият човек в Източна Европа – Петр Келнер почти сигурно ще стане собственик на другата голяма частна медия у нас – bTV Media Group.      Новината съобщи в. , позовавайки се на 3 независими източника. Официалното обявяване на сделката се очаква днес или в близките дни.   Инвестиционният фонд, контролиран от Петр Келнер – PPF, се очаква да придобие контрола върху цялата група CME, която освен bTV притежава едни от най-големите телевизии (като дял от рекламния пазар и аудитория) в още 4 държави - Румъния, Чехия, Словакия и Словения.\r\nФондът на Келнер и Discovery са били финалните претенденти за покупката, след като през март 2019 г. СМЕ обяви, че подготвя продажба на активите си в региона. Очаква се PPF да придобие активите на CME за около 2 млрд. долара (47 млн. чешки крони).  Сред собствениците в bTV Media Group е и бизнесменът Красимир Гергов, който притежава миноритарен дял от 6%. Пред в. Капитал той уверява, че не смята да продава дела си в bTV.  ", "date": "2019.10.17", "title": "Петр Келнер не успя с NOVA, но ще купи bTV"}
{"url": "https://www.actualno.com/europe/pyrvi-reakcii-na-sdelkata-za-brexit-evropa-ja-priema-velikobritanija-ne-video-news_1385886.html", "text": "      Имаме , обаче...      Преди тя да стане факт трябва да бъде ратифицирана от британския и Европейския парламент, да бъде одобрена тази вечер от Европейския Съвет. Първите сигнали от страна на ЕС са основно положителни, не така стои въпросът обаче на Острова.\r\nПрезидентът на Евопейския парламент обяви в блиц коментар, че е положително настроен към сдеклата, но трябва да се запознае с детайлите. \"Европейският парламент е готов да свърши своята работа и ще го направи\", коментира той.     , който води комисията в ЕП, която отговаря за преговорите с Великобритания, коментира, че споразумението е балансирано. По думите му най-важно в момента е сделката да намери подкрепа в британския парламент, а евродепутатите ще приключат бързо и стегнато.  Главният преговарящ на Европейския съюз по въпросите за Brexit приветства постигнатото в последната минута споразумение за излизане на Обединеното кралство от структурите на Общността, като го определи като „честен и разумен компромис“, който защитава европейските интереси, предава AFP. „Ние постигнахме споразумение, което е справедливо и разумно и отговаря на нашите принципи\", обяви Барние пред репортери, но призова за предпазливост, тъй като сделката все още трябва да премине през британския парламент. До този момент депутатите в Лондон вече три пъти отхвърляха споразуменията за Brexit.      Председателят на Европейската комисия : „Препоръчвам да сe одобри тази сделка\", подчерта люксембургският политик, визирайки срещата на върха на лидерите на държавите-членки, които се срещат в Брюксел по-късно през деня.\r\nДържавният глава на Франция приветства новото  споразумение за Brexit, постигнато между Европейския съюз и Обединеното  кралство, като изрази увереност, че депутатите в Лондон ще го  подкрепят, предава AFP. Преди началото на срещата на върха на ЕС Брюксел  Макрон заяви, че е „достатъчно убеден, че (споразумението) може да бъде  ратифицирано чрез гласуване на британския парламент“. Саймън Ковъни приветства новата сделка,   за която се споразумяха Лондон и Брюксел и я нарече „голяма стъпка   напред“, която „защитава основните ирландски интереси“, предава AFP.   Ковъни заяви пред местни депутати, че споразумението е „много важно   постижение“, което си струва да бъде подкрепено. обяви, че Шотландската национална партия няма да гласува в парламента в подкрепа на споразумението за Brexit, защото то представлява много по-тежко напускане на ЕС. \"Брекзит, предвиждан от Борис Джонсън, е такъв, при който отношенията с ЕС са много по-слаби що се отнася до въпроси като стандартите за храните, екологичната защита и правата на работниците\", отбеляза тя. \"Шотландия не гласува за Brexit под никаква форма и депутатите от Шотландската национална партия няма да гласуват за Брекзит под никаква форма\", категорична е Стърджън.Тя отново напомни, че настоява за референдум за независимост, за да може страната сама да взима решенията си.    Британският премиер призова депутатите в Лондон да одобрят споразумението на извънредното заседание на парламента в събота. И сега големият въпрос е ще може ли той да събере подкрепа, при положение, че този парламент вече два път е отхвърлял сделка с Брюскел.   Светкавично реагираха от , които бяха основна подкрепа на Тереса Мей при предишните неуспешни споразумения. От партията се обавиха против постигнатото споразумение - ДЮП не може да подкрепи съгласуваните митнически въпроси, както и споразуменията за данък върху продажбите, цитира ги APF.\r\nВодената от Джереми Корбин обяви, че няма да подкрепи новото споразумение за Brexit, което бе постигнато между Брюксел и Лондон, предава телевизионният канал Sky News.  От партията подчертаха, че ще настояват за втори референдум за излизането на страната от структурите на Европейския съюз.     също отхвърлиха сделката - наричайки документа \"по-лошо споразумение от това, постигнато от Тереза Мей\".  Найджъл Фараж, лидер на също подкрепи това мнение.  И преди да видим резултатът на Острова, който за момента изглежда като ясна загуба за сделката на Борис Джонсън, предстои британският премиер да представи споразумението пред лидерите на 27-те държави-членки на ЕС. Тази вечер се очаква първият тест за постигнатото споразумение. ", "date": "2019.10.17", "title": "Първи реакции на сделката за Brexit: Европа я приема, Великобритания - не (ВИДЕО)"}
{"url": "https://www.actualno.com/politics/predstojat-reformi-v-administrativnoto-obslujvane-news_1385889.html", "text": "      По предложение на вицепремиера Томислав Дончев стартират едномесечни обществени консултации по проект на Постановление за изменение и допълнение на Наредбата за административното обслужване. Проектът има за цел да реформира изцяло системата за обратна връзка от потребителите и стандартите за качество на административната услуга и може да бъде открит на Портала за обществени консултации.      Задължителни за всички администрации стават анкетните проучвания, консултациите със служителите, наблюдението по метода \"таен клиент\", както и проверки относно сигнали, жалби и медийни публикации.   Във всички администрации се предвиждат общи стандарти по отношение на достъпността до и в центровете за обслужване, както и при комуникация с потребителите. Ще бъдат стандартизирани сроковете за отговор на запитвания и използването на опростени и лесни за попълване образци и формуляри.\r\nИзмененията в Наредбата за административно обслужване ще дадат възможност на администрациите да усъвършенстват качеството на обслужване чрез постигане и на допълнителни собствени стандарти - за местоположение на центъра за обслужване, осигуряване на паркинг, онлайн комуникация с потребителя, онлайн проверки на статуса на услугата както и възможност за обслужване в извънработно време.   ", "date": "2019.10.17", "title": "Предстоят реформи в административното обслужване "}
{"url": "https://www.actualno.com/society/mzhg-s-novi-pravila-za-otglejdane-na-svine-i-ptici-zaradi-afrikanskata-chuma-news_1385804.html", "text": "      Министерството на земеделието и храните е   разработило , с които да се минимизират рисковете от проникване и разпространение на заразни заболявания. причината са големите загуби за свиневъдството от африканската чума. Мерките са описани в изменения на Наредба № 44 от 2006 г. за ветеринарномедицинските изисквания към животновъдните обекти, която е предложена на обществено обсъждане, съобщават от МЗХГ.      Новите правила се очакваха след като министър Десислава Танева обяви, че кризата с африканската чума по свинете е свършила, но трудностите тепърва предстоят, защото производството на свинско месо в страната трябва да става при нови мерки за биосигурност. Очакванията от стопаните бяха, че те ще натоварят допълнително бизнеса след тежката борба с чумата.   „ прилагането на норми, мерки, правила във всяка част от тази верига, обществена, която засяга отглеждането на домашната свиня, пътят й по цялата хранителна верига до крайния потребител, включително и ловната общност, тъй като другият резервоар основен на разпространението на болестта е дивата свиня... за да имаме национално производство на свинско месо,следва да осъзнаем, че това вече трябва да става при други правила на хигиена, мерки за биосигурност, които трябва да разберем, научим и прилагаме по самосъзнание, а не по това да се отчетем, че сме ги приложили. Защото, ако само се отчитаме, ние няма как да очакваме, че ще има ефект“, обясни на 1 октомври министър Танева.\r\nНовите моменти са свързани с намаляване на бройката на отглежданите свине от пет на три, като предназначението на животните трябва да бъде само за угояване. При тези обекти е необходимо да се обособят ограждения за биологична сигурност, както и осигуряване на постоянен достъп до вода. Трябва да има и място за съхранение и обеззаразяване на тор и място или съоръжение за дезинфекция.  Във ще могат да се отглеждат до 10 свине  майки и приплодите им, но не повече от 200 броя свине общо. Въвеждат се и  изисквания, свързани с определяне на площ, фронт на хранене, достъп на  хора и животни, дезинфекция и съхранение на тор. трябва да има обособени места  и/или съоръжения за съхранение на фуража, които трябва да са покрити и  заградени. Всяка сграда за отглеждане на животните трябва да има филтър,  помещение или място на изхода за почистване, измиване и дезинфекция на  транспортни средства. Животновъдните обекти – пасища, също трябва да  имат ограждения, осигуряващи безопасност, навеси, съоръжения за бързо  залавяне и фиксиране на животни. Всички отвори в индустриалните ферми за  свине трябва да са обезопасени с мрежи. В случай, когато в обекти,   животни се разпределят в две или повече самостоятелни производствени  групи, е необходимо да се въведат отделни мерки за биосигурност за всяка  група.   Собствениците на и животновъдни обекти с индустриален  характер за отглеждане на птици и свине се  задължават да имат изготвени индивидуален план за биосигурност.  В него  трябва да са  определени критичните контролни точки в обекта и процедури  за тяхното управление. Необходимо е стопаните да имат при констатиране на заразно заболяване,  одобрени от БАБХ.    С цел повишаване на биосигурността в обектите за свине, е  необходимо да се предприемат мерки за във фермите, особено за тези, които извършват дезинфекция,  дезинсекция и дератизация в животновъдните обекти. Същото се отнася и за  обекти за отглеждане на птици и люпилните във връзка със заболяването  „Инфлуенца по птиците“. Предвидено е люпилните и животновъдните обекти с  индустриален характер за отглеждане на птици и свине да имат програма  за почистване, дезинфекция, дезинсекция и дератизация, одобрена от БАБХ. ", "date": "2019.10.17", "title": "МЗХГ с нови правила за отглеждане на свине и птици заради африканската чума"}
{"url": "https://www.actualno.com/curious/dneven-horoskop-za-18-oktomvri-news_1385898.html", "text": "       Овен       Това е ден, в който да изненадате близките си. Бъдете мили и грижовни повече от всякога. Те го заслужават. Телец Това е ден за сериозни придобивки. Както в буквален, така и в преносен смисъл. Възможно е зараждането на голямо приятелство.   Близнаци Днес може да се наложи да замествате някого и да си дадете сметка, че искате да сте на негово място. Проучете как може да стане това. Рак     Това е ден, в който ще се наложи да правите много и различни неща. Изберете приоритетни дейности, за да свършите качествено работа. Лъв Днес може да ви споходят мисли за раздяла с даден човек. Ако не сте обсъдили проблема с него може би не трябва да взимате еднолично решение. Дева Това е ден, в който силата на духа ще ви помогне да преодолеете много препятствия. Вечерта осигурете ефективно разтоварване за духа и тялото ви.   Везни Това е ден, в който е добре да възпрете желанието си да преувеличавате. Важно е да предавате нещата такива, каквито са, за да няма недоразумения.    Скорпион Този петък не е подходящ ден за крайни и важни решения. Може да се окаже, че пречупвате нещата през емоцията и по-късно да съжалявате за взетите решения. Стрелец Това е ден, в който да наблегнете на почивката и приятните занимания. Не оставяйте вечерта да бъде скучна и монотонна. Козирог    Днес помислете за парти. Ако не се задава такова - организирайте го вие. Поканете само хора, които са ви близки. Водолей Денят може да ви посрещне с не много добра новина. Не се отчайвайте. Изчакайте известно време преди да решите как да действате. Риби Този петък ще имате множество задачи пред себе си. Започнете с най-важното, за да сте спокойни, че няма да има отлагане. ", "date": "2019.10.17", "title": "Дневен хороскоп за 18 октомври"}
{"url": "https://www.actualno.com/moresport/radev-s-iniciativa-sportuvaj-s-prezidenta-news_1385810.html", "text": "      \"Спортувай с президента\" е новата инициатива на държавния глава Румен Радев, която да насърчи физическата активност и практикуването на спорт за подобряване на здравето, развитието на двигателните умения и социалното общуване при децата и младите хора, предаде на БГНЕС.      Тя бе обявена от него в НСА по време на конференция \"Спортът, децата и бъдещето\" с участието на водещи експерти в областта на медицината, психологията, педагогиката, физическото възпитание.\r\n\"Какво е предложението на президентската институция за наша инициатива? Искам да сме наясно, президентската институция не определя политиката в областта на спорта, нито се намесва в тази дейност. Това си е ангажимент на съответните министерства\", отбеляза той и посочи, че президентската институция желае да бъде партньор.   \"Ние виждаме, че от една страна имаме една мрежа на виртуални зависимости, в която все повече пропадат нашите деца, мрежата и на обездвижването, мрежата на апатията. Ние трябва да противопоставим една друга мрежа. Мрежа от съмишленици за масов спорт сред нашите деца и президентската институция просто желае и ще бъде партньор в тази мрежа на съмишленици\", каза Радев. Той посочи, че  тяхната инициатива ще бъде \"Спортувай с президента\".  \"Не очаквайте, че президентът ще сложи маратонките и от утре ще тръгне да обикаля по всички игрища, стадиони, площадки и т. н. Но ние трябва да излезем от говореното за спорта като нещо абстрактно\", посочи той.\r\nСпоред него време е да има лична ангажираност на всички нива. \"Това искам да покажа с тази инициатива, че президентът не само на думи, ние вече имаме няколко събирания, говорихме много, обсъждахме всякакви стратегии, подходи инициативи, но да, аз ще покажа, че и трябва да бъда ангажиран\", заяви Радев.\r\nА какви спортни умения показа преди време президентът - припомнете си в !     ", "date": "2019.10.17", "title": "Радев с инициатива \"Спортувай с президента\""}
{"url": "https://www.actualno.com/asia/sirijskite-kurdi-iskat-humanitaren-koridor-v-rajona-na-ras-al-ajn-news_1385868.html", "text": "      Автономната администрация в североизточната част на Сирия призова за създаване на хуманитарен коридор в района на Рас ал Айн, по който да се изтеглят мирните жители.      Администрацията подчертава, че евакуирането на загиналите и ранените в този момент е невъзможно, тъй като колоните на хуманитарните организации са подложени на „целенасочени въздушни удари” от турските военновъздушни сили, съобщава РИА Новости.   „Призоваваме международната общност, правозащитните организации, Лигата на арабските държави, Русия и международната коалиция да се намесят незабавно и да отворят безопасен хуманитарен коридор за евакуирането на загиналите и ранени мирни жители, попаднали в обсада в Рас ал Айн и да прекратят агресията, за да бъдат избегнати кланетата и геноцида спрямо мирното население”, се казва в изявлението.\r\nТази сутрин администрацията съобщи, че от началото на операцията са загинали 218 мирни жители и са ранени 653. Между загиналите има и петима сътрудници на медицинските служби.  Администрацията съобщи, че турските въоръжени сили използват при самолетните атаки забранените с международни резолюции бял фосфор и напалм.\r\nПо-рано кюрдите заявиха, че след началото на операцията всички международни хуманитарни организации са прекратили дейността си и са евакуирали своите сътрудници от Североизточна Сирия. Прекратени са и хуманитарните доставки.   В края на миналата седмица автономната администрация в Североизточна Сирия обяви, че е постигнала споразумение с Дамаск, в рамките на което сирийската армия трябва да се разположи на територията по протежение на границата с Турция, за да отрази „турската агресия”. Правителствените войски влязоха в няколко населени места в провинциите Ракка и на север от Алепо.     ", "date": "2019.10.17", "title": "Сирийските кюрди искат хуманитарен коридор в района на Рас ал Айн "}
{"url": "https://www.actualno.com/society/slavi-trifonov-si-kupi-televizija-izboryt-e-interesen-news_1385906.html", "text": "      Шоуменът-политик е новият собственик на лиценза за излъчване на регионалната ТВ „Стара Загора”, предаде Lupa.bg. Изданието твърди, че медията наскоро получила и лиценз за национален ефир. Информацията изглежда достоверна и заради данни в Търговския регистър.       За предстоящата покупка се е знаело от преди месец, но се изчаквало официалното вписване в Търговския регистър.   Фирмата, която оперира зад телевизия „Стара Загора”, е „Статис” АД и тя е собственост на бизнесмена от Стара Загора Дамян Георгиев. Точно преди седмица – на 10 октомври 2019-а, акционерното дружество е сменило борда на директорите и вече начело е един от най-близките хора на Слави – 50-годишният Евгени Маргаритов Димитров - Маестрото. Димитров е посочен и като официален представител. В управата влизат още 44-годишната Ася Тодорова Тодорова и 47-годишната Диана Димитрова Младенова.\r\nТърговският регистър вече е внесъл промените в управата на фирмата зад ТВ „Стара Загора”.   Капиталът на АД-то е 51 000 лева , разпределени в 1500 поименни акции с цена 34 лв., показа още проверката ни. Адресът на фирмата вече е променен на София, пл. \"България\" 1, НДК, зала 12.\r\nДоскоро зад регионалната медия стояха близкият до БСП адв. Дамян Георгиев (51) и журналистката Станимира Димова Димова (50). Последната няма общо с телевизията от няколко години. Засега няма официална информация каква е стойността на сделката, но според спекулациите ТВ „Стара Загора” е сменила собствеността си срещу 500 000 лева.   От екипа на Слави Трифонов вече анонсираха, че телевизията ще смени името си на „7/8” и по план трябва да стартира на 1 ноември 2019-а. Шоуменът вече публикува във своя Facebook профил кратко промо, което завършва с думите: \"7/8 TV - силата е истината\".    Във визитката на ТВ \"Стара Загора\" пише, че е национална телевизия със студио в Града на липите и поетите, която с програмата си обхваща широк набор от теми, които засягат аудитория от цялата страна. Програмата стартира през 1996 година. Това е първата информационна телевизия, ориентирана към новини и публицистични предавания в Стара Загора и региона.\r\nПотенциалната аудитория на телевизионната програма на практика обхваща цялото население на територията на България. Телевизия „Стара Загора” може да бъде гледана в мрежите на национални оператори като „Булсатком”, „Близу”, „Тракия Кабел”, „Нетера” и други, както и десетки регионални оператори. Програмата се излъчва на живо в сайта на телевизията, както и в онлайн канали във Facebook и YouTube.\r\nСпоред осведомени, регионалния офис на телевизия \"Стара Загора\" ще запази своя тв профил, както и новинарското си съдържание, докато от централното студио в София ще се излъчват само предавания. ", "date": "2019.10.17", "title": "Слави Трифонов си купи телевизия, изборът е интересен"}
{"url": "https://www.actualno.com/politics/slavi-trifonov-ako-iskash-vlast-pokazvash-sreden-pryst-video-news_1385832.html", "text": "       Популярният шоумен Слави Трифонов пусна поредния ироничен коментар на своята страница във фейсбук.       Повод за него станаха неприлични знаци, показани от програмния директор на БНТ Емил Кошлуков и вицепремиерът Красимир Каракачанов. Каракачанов го прави, за да онагледи как, според него, Джок Полфрийман показал среден пръст при освобождаването си от Бусманци на заместник-директора от системата на затворите.\r\n\"Не можеш да ми говориш за правила и морал и да призоваваш съда по-бързо да реши случая и да го пуска. Това нормално ли е? За какво правораздаване говорим всъщност? Хелзинкският комитет и Съюзът на съдиите играят комбина. Имаше ли становище от зам.-шефа на затвора, че лицето не се е поправило и не заслужава да бъде предсрочно освободен? И какво излезе? Един хулиган излезе и показа среден пръст, и каза това е поздрав за зам.-директора, спомена го по име\", гласи гарнитурата към средния пръст (след 35-та минута във видеото) на военния ни министър, който започна критиката, визирайки директно председателя на Върховния касационен съд (ВКС) Лозан Панов.    Ето какво написа Слави Трифонов:    \"Емил Кошлуков, като програмен директор, показа среден пръст по БНТ и след това беше избран за генерален директор на БНТ.    Красимир Каракачанов, като вицепремиер, показа среден пръст по Канал 3.\r\nДа очакваме ли да стане премиер?\r\nНо така или иначе, показването на среден пръст по телевизията от хора, които имат и искат власт, вече се е превърнало в нещо нормално.\" ", "date": "2019.10.17", "title": "Слави Трифонов: Ако искаш власт, показваш среден пръст (ВИДЕО)"}
{"url": "https://www.actualno.com/burgas/eto-kakvi-sa-cenite-na-razlichnite-nachini-za-otoplenie-v-burgas-news_1385779.html", "text": "      Има лек спад в търсенето на дървата за огрев в Бургас и региона твърдят търговци. За собственик на фирма за продажба на дърва сподели: “Цените на дървата са същите като миналата година, но търсенето намалява, . Те са от дървесина, но могат да се ползват само от тези, които са си сменили печките. Като цяло пазарът не се е променил драстично спрямо миналата зима“.      За нарязани и нацепени дърва за огрев , като е възможно и да варира според качеството на материала. Дървата за огрев на фигури , а тези които се продават на кубик се търгуват за сто лева. Материалите обикновено са от иглолистна или широколистна дървесина, габър или бук. Много от фирмите, които продават дърва за огрев предлагат и пелети. .\r\nЗа да преминат повече хора на екологично гориво, което не замърсява въздуха и околната среда, е необходима смяна на печките. Община Бургас има намерение да започне поетапна смяна на старите печки за дърва и въглища с екологични, които работят с алтернативни горива. Проектът се нарича \" \". Той е по програма на Европейския съюз и в него са се включили и други общини от страната. .   Във втората фаза на проекта ще бъдат включени към алтернативни форми на отопление, което значи използване на пелети или природен газ. В последния етап 1914 домакинства от Бургас, които са заявили желание за участие в проекта, ще преминат на еко горива. На тях ще бъдат предоставени безвъзмездно отоплителни уреди.  Докато това стане, има възможност да се използват и могат да се ползват с обикновените печки. Едни от тях са екобрикетите, подходящи за камини, печки и котли. Те са екологичен и икономичен начин за затопляне с твърдо гориво. Според специалисти екобрикетите са дори по-калорични от дървата и въглищата, горят бавно, отделят много топлина и след тях почти не остава пепел.\r\nПодобно гориво са остатъчните слънчогледови люспи, без добавки на лепило или други химически вещества. За сравнение, , по калоричност, се равняват на 5-6 куб.м. дърва за огрев.\r\nИзбор наистина има и той не се простира само до печките на твърдо гориво. Голяма част от жителите на Бургас отдавна са избрали климатици, ел. уреди или са се възползват от услугите на газови и топлофикационни дружества.     ", "date": "2019.10.17", "title": "Ето какви са цените на различните начини за отопление в Бургас"}
{"url": "https://www.actualno.com/faces/stefan-vyldobrev-sledvam-vinagi-intuicijata-si-i-edva-sled-vreme-ja-razbiram-news_1385845.html", "text": "              В 20-те си години и в началото на 30-те можех да правя всичко паралелно. Беше ми по силите. След това обаче и отговорностите, и очакванията, станаха по-големи. Казах си, че много по-честно ще бъде да правя нещата на периоди, да ги редувам. Обикновено следвам интуицията си и тя ми подсказва какво да правя. Едва след време разбирам защо ми го е подсказала. Последният \"спусък\" към музиката бе свързан с края на един дълъг период, в който се бях отдал на киното. Той започна още през 2003-та, когато правих по-големите си роли в киното, когато бе обучението ми в Прага по кинорежисура, когато правих моя документален филм и много други неща. Този период завърши с проекта за игрален филм, който беше свързан с моя учител Тодор Колев, светла му памет. Той обаче не се осъществи. Стигнахме почти до снимки, но Тодор напусна земния си път. С продуцентите решихме, че е неморално да продължим с друг актьор и така проекта приключи. Бях и много наранен покрай всичко това. Вътрешно си казах, че е хубаво да се върна към нещо, което е по-леко и по-бързо виждаш резултата - това е музиката, нещо, което съм правил цял живот. И лека-полека, 2012-2013-та събрах отново групата и започнах наново. Разбира се, продължавам да играя в някои нови представления и филми, но това е нещо изпълнителско, не творческо.   Все пак си давам сметка, че родените след 2000-ната година, които слушат нещата ми, го правят, защото родители или по-големи приятели са им ги пуснали. Но това, че харесват музиката ми и я припознават, ме радва. Също така за мен важно и че най-новите неща срещат одобрение. Не съм го очаквал, не съм се надявал, не съм го търсил. Но се получи. Сега премислям много по-дълго, отколкото навремето. Особено при текстовете. Преди се раждаха изведнъж цели пасажи и фрази, знаел съм, че може да е по-добре, но махвах с ръка и продължавах напред. Сега не бих си го позволил. Повече вярвам в тежестта на думите, в това, че остават.     Да, изцежда ме. Но така стана с годините.  За \"Едно\" е най-просто. Написах я, когато разбрах, че жена ми е бременна. \"Две тела в едно\", \"две сърца в едно\", всичко бе свързано с това събитие.   \"Рай\" тръгна от спектакъла \"Много шум за нищо\". Първоначално идеята беше да се направи нещо в антракта, по един сонет на Шекспир, представлението да има носеща песен, както филмите саундтрак. Театралната версия обаче трябваше да се трансформира - тя бе само за целите на спектакъла. И така взех още други думички от Шекспир, почнах да си измислям, трансформирам, и накрая нищо не остана от горкия Шекспир, но колегата е свикнал, носи много на трансформации...Та така стана парчето \"Рай\". Самата фраза при Шекспир беше нещо от рода на  \"Този рай, отвеждащ ни в Ада\", но това нямаше как да се изпее, бе тромаво...\r\nЗа \"Бряг с цвят най-зелен\" мелодията беше първо на английски, част от \"Светът е голям и спасение дебне отвсякъде\". Казваше се Backgammon Dice, зарче за табла. Но във филма мина незабелязано, за 30 секунди, много метър. След време ме поканиха на наградите на БГ радио да представя чисто нова песен. Отлагах както обикновено до последния срок, тогава взех тази стара мелодия от филма, измислих и друг текст и така. Влизаме в студиото на Стунджи. Пиша само основните неща - куплет, припев, бридж, соло. Почваме, всеки от тях предлага нещо. Моята роля е да озаптявам леко, защото знам какъв е цветът, каква е посоката на песните. И ми се доверяват, за което съм много благодарен. Всеки предлага линията на инструмента си. Накрая подхождам режисьорски - има няколко дубъла, преценявам при монтажа кой да оставя. Да, много е трудно. Песента \"Холивуд\" например в началото имаше толкова части, че накрая отиде близо седем минути. Прибирам се вкъщи и цяла нощ го мисля, виждам, че не е това парче. А на другата сутрин трябва да го записваме. Преди това се обаждам на Стунджи, отивам там и махам излишните неща и накрая стана четири минути. Оформихме я буквално преди записите.   По принцип съм почти сигурен, че не, няма. Но и не искам да си го мисля прекалено, не бива да бъдем песимисти. \r\nВ 90-те имаще някакви неща, които сякаш изчезнаха след нулевите години. Струва ли ти се, че има нещо такова, и ако, да, защо? \r\nНе само 90-те. И преди това - и в 80-те, и в 70-те, и в 60-те: там наистина имаше нещо, което изчезна и то точно след 2000-ната. Причината според мен е в това, защото всичко стана лесно и достъпно. Стигането до крайния продукт, намирането на камера, на кино лента, на лента за запис, на този огромен и дълъг процес, взе да става много лесно, а онзи труд, който се хвърляше преди, правеше стойността на творчеството много по-голяма, както и енергията, която се влага в него. Сега просто купуваш бийт за 10 долара. Слагаш малко бас. И си готов. Музиката се прави по формат. Мисля, че вървим към приключване на един цикъл. В музиката винаги всичко е свързано с цикли - първо хипи движение, после хеви метъл, след това ню уейв, след това гръндж, след това R&B. В един момент никой не може да обясни защо някаква тенденция навлиза и всички масово я харесват. Но в същото време е и ясно, че това е циклично и ще се промени. Това впрочем не касае само музиката, засяга и политиката. Аз имам чувството, че скоро, до не повече от пет години, ще има големи промени.  ", "date": "2019.10.17", "title": "Стефан Вълдобрев: Следвам винаги интуицията си и едва след време я разбирам "}
{"url": "https://www.actualno.com/ruse/nov-sluchaj-na-afrikanska-chuma-v-rusensko-news_1385799.html", "text": "      Нов случай на африканска чума по свинете е установен в област Русе. Това бе съобщено днес на заседание на Областната епизоотична комисия, предаде кореспондентът на БГНЕС в региона.      Положителната проба е установена при отстреляно диво прасе в землището между селата Пепелина и Широково, община Две могили. Вече е издадена заповед на Изпълнителната агенция по горите, с която са определени съответните зони за забрана, а месото от отстреляното животно е иззето и загробено. Мястото също е дезинфекцирано.   На епизоотичната комисия стана ясно също, че през миналата седмица е постъпил сигнал за отглеждани домашни прасета в квартал „Средна кула“ в Русе. След съвместна проверка на служители от Областната дирекция на МВР и Дирекцията по безопасност на храните обаче не са установени такива.\r\nМеждувременно е приключила и заключителната дезинфекция в свинекомплекса в село Голямо Враново. В понеделник от Областната дирекция по безопасност на храните са взели проби, които да проверят ефекта от извършената дезинфекция. Резултатите от нея все още не са ясни. Когато те станат известни ще приключи цялата процедура, съгласно действащите указания и разпоредби.   ", "date": "2019.10.17", "title": "Нов случай на африканска чума в Русенско"}
{"url": "https://www.actualno.com/sofia/obshtinski-syvetnik-na-vmro-obvini-demokratichna-bylgarija-v-lyja-zaradi-sofijski-avtobusi-news_1385808.html", "text": "      Поредна лъжа от фабриката за фалшиви новини – така столичният общински съветник Карлос Контрера описа , че е дала неизгодно редица автобусни линии в Северна София и на всичкото отгоре има нарушение на договора, тъй като част от ползваните от превозвача автобуси били по-стари, отколкото трябвало по договор.      Като първо невярно твърдение, общинският съветник посочва описанието на договора – ДБ казват, че е концесия, а не било вярно – в столицата концесия за транспорт няма, казва той.   Според Контрера, действително имало по-стари автобуси (от ДБ казват, че са 7 на брой, общинският съветник не уточнява броя), но те били използвани когато имало случаи на аварираи \"титуляри\". \"Истината е, че в случай на аварирали коли изборът е или хората да седят по спирките, или да бъдат извозени. Всеки нормален човек, освен хората на ген. Атанасов и Бойкикев (бел. ред. - ), би ги извозил. Ползва се една извънредна ситуация, за да се създават скандали\", обяви Контрера, който всъщност е един от инициаторите на сключването на договора за въпросните автобусни линии и не го отрича.\r\nКонтрера е категоричен, че изчисленията на ДБ как Столична община плаща по-скъпо, отколкото трябва, са грешни: „За сведение на техните експерти – разходите на един автобус и неговото обслужване не се равняват на частен дизелов автомобил. Те казват, че маслото на един автобус се сменяло на 50 000 км., а то се сменя на 15 000 км., защото това са автобуси на метан, които се движат по 20 ч. на денонощие. Те казват – на година на един автобус са нужни 6 броя гуми за обслужване, а фактите са, че средно на месец поради лоши пътища и аварии се пукат и бракуват по 10 гуми. Това са само два примера, че „Демократична България“ си служи с неистини и манипулации, за да създава скандали и да маскари своите политически опоненти с неверни твърдения“.  Общинският съветник казва и, че е защитил доклада за сключване на договора, като е работил цената да падне от 3,60 лева на 3 лева, превозвачът (МТК „Гроуп“) вкарал за своя сметка 60 газови автобуса, а инвестицията от 30 млн. лева си е за негова сметка и риск. „Данните на Центъра за градска мобилност показват, че пътникопотокът се е увеличил. Хората са доволни“, твърди Контрера.\r\nКаква е предисторията на договора - научете в ! ", "date": "2019.10.17", "title": "Общински съветник на ВМРО обвини \"Демократична България\" в лъжа заради софийски автобуси"}
{"url": "https://www.actualno.com/society/skandal-s-ostavka-v-sbj-zaradi-rykovodstvoto-news_1385809.html", "text": "      Главният секретар на Съюза на българските журналисти /СБЖ/ Иван Върбанов подаде оставка заради скандал с мандата на управителния съвет на съюза. Оказва се, че от 7 месеца ръководството е с изтекъл мандат, но то отказва да проведе нови избори сред членовете си. Това става ясно от съобщение, изпратено до медиите от самият Иван Върбанов.      Сегашното ръководство на СБЖ бе избрано на Общо събрание, проведено на  14 – 15 март 2015 г. Мандатът е регламентиран от устава на Съюза –  четири години, обяснява Върбанов.   Това означава, че от 15 март 2019г. управителният орган няма право да подписва,   преподписва или анексира договори с трети лица и страни.\r\nВърбанов е поискал свикване на Общо отчетно-изборно събрание на СБЖ с   входирано в деловодството становище на 9 октомври. Ден по-късно обаче    членовете на УС на Сдружението отхвърлили точката и отложили изборите за    неопределено време - затова главният секретар се оттегля от всички    постове, заемани от него в Съюза, в знак на несъгласие.  Върбанов е депозирал заявление с оставката си, прекратява по собствено желание и   участието си в Управителния съвет на организацията   В мотивите си Иван Върбанов посочва: последното решение на съда, което е влязло в сила и не подлежи на обжалване; вписването в регистъра към АП на МП; указаното обстоятелство във всички актове за изтичане на мандата на УС на 15-ти март 2019 г.; разпоредбите на Устава на СБЖ, единствената първостепенна задача, вменена от Устава на СБЖ е Управителния съвет  да гласува свикване на ОТЧЕТНО - ИЗБОРНО СЪБРАНИЕ НА ОРГАНИЗАЦИЯТА.     ", "date": "2019.10.17", "title": "Скандал с оставка в СБЖ заради ръководството"}
{"url": "https://www.actualno.com/asia/turcija-obvini-kurdite-v-izpolzvane-na-zabraneno-oryjie-news_1385828.html", "text": "      Турските въоръжени сили нямат забранени и химически оръжия. Анкара има информация, че такова използват кюрдските сили за самоотбрана в Сирия с цел провокация, заяви ръководителят на турското Министерство на отбраната Хулуси Акар, предаде БГНЕС.      По-рано пресслужбата на Автономната администрация на кюрдите в Сирия заяви, че въоръжените сили на Турция използват забранен бял фосфор и напалм по време на военната операция в северната част на страната.   \"Нямаме химически и забранени оръжия в арсенала си. Но имаме информация, че терористичната организация използва такива оръжия и се опитва да хвърли вината върху нас. Те се опитват да опетнят Турция с лъжливи новини\", цитира Акар НТВ.\r\nТурският президент Тайип Ердоган обяви на 9 октомври началото на операция „Мирна пролет“ в Северна Сирия срещу Кюрдската работническа партия и терористичната групировка „Ислямска държава“. Турската авиация атакува град Рас ал Айн и няколко други сирийски града на границата на двете страни в същия ден.  По-късно беше обявено началото на наземната част на операцията. В събота турското Министерство на отбраната съобщи, че турската армия и сирийската въоръжена опозиция поемат контрола над Рас ал Айн, а в неделя бе обявено, че поемат контрола над град Тел Абиад.\r\nСирийските власти многократно осъдиха окупационната политика на Турция в Северна Сирия. Русия заяви, че Турция трябва да избягва действия, които биха могли да попречат на разрешаването на конфликта в Сирия, който продължава от 2011 г.    ", "date": "2019.10.17", "title": "Турция обвини кюрдите в използване на забранено оръжие "}
{"url": "https://www.actualno.com/politics/mvnr-turskijat-poslanik-ni-kaza-che-ministyryt-na-otbranata-im-ne-e-poiskal-kyrdjali-v-turcija-news_1385805.html", "text": "        , в който беше пусната карта на Турция, обхващаща обширни територии в Сирия, Гърция, Кипър и България (Кърджали и Варна) не е свързан с началника на генералния щаб на турската армия и турски министър на отбраната Хулуси Акар. Това твърди външно министерство, позовавайки се на думи на турския посланик у нас Хасан Улусой.      Във въпросния профил беше публикуван пост, в който ясно се вижда много променена карта на територията на Турция. Там има и послание: \"Нямаме очи за никоя чужда земя - ще си върнем само това, което е наше\".    Още в сряда (16 октомври), в ранния следобед публикацията беше докладвана на вицепремиера и министър на външните работи Екатерина Захариева. Тя се разпореди незабавно зам.-министър Петко Дойков да се свърже с турския посланик Хасан Улусой за обяснение. Улусой твърди, че профилът няма нищо общо с Акар, а вероятно е се поддържа от \"много хора\". Турският посланик е обещал допълнителна и по-подробна информация, след като турските власти направят пълна проверка.\r\nКакво каза посланик Улусой за ситуацията в Сирия - научете в !\r\nКакво ново се случи в Сирия след влизането на турската армия - научете в !     ", "date": "2019.10.17", "title": "МВнР: Турският посланик ни каза, че министърът на отбраната им не е поискал Кърджали в Турция"}
{"url": "https://www.actualno.com/europe/polsha-alarmira-za-narastvane-na-voennata-mosht-na-rusija-news_1385833.html", "text": "      Анализатори от Полския институт за международни отношения към правителството заявиха, че Русия значително е увеличила военните си способности през последните години, съобщи RT.      Според авторите на документа маневрите „Център-2019“ и „Щит на Съюза“ демонстрират това. По-специално се отбелязва, че Москва е готова за прехвърляне на войски навсякъде в страната, а армията е снабдена с необходимото количество оръжие, предаде БГНЕС.   Освен това полските експерти твърдят, че Русия е в състояние да провежда военни операции на поне две стратегически направления, освен това се подготвя за пълномащабен въоръжен конфликт без използването на ядрено оръжие.\r\n„По този начин изграждането на неядрен военен потенциал от Русия ще представлява все по-голяма заплаха за членовете на НАТО и техните партньори и следва да се вземе предвид при разработването на стратегията за отбрана на алианса“, настояват анализаторите.  Руските власти многократно подчертават, че ученията имат отбранителен характер. Например при маневрите „Център-2019“ под условен противник се разбират държави, които допринасят за разпространението на тероризма. ", "date": "2019.10.17", "title": "Полша алармира за нарастване на военната мощ на Русия "}
{"url": "https://www.actualno.com/europe/djonsyn-i-unker-objaviha-v-twitter-ima-sdelka-za-brexit-dali-obache-njama-nova-bariera-news_1385818.html", "text": "      Имаме сделка - това написаха почти едновременно в Twiiter британският премиер Борис Джонсън и все още действащият председател на Европейската комисия (ЕК) Жан-Клод Юнкер.             беше описано от Юнкер като \"справедливо и балансирано\", като той призова на заседанието си довечера Европейският съвет да го приеме, а Джонсън заяви в стил, наподобяващ този на американския президент Доналд Тръмп, че \"имаме страхотна нова сделка, с която си връщаме контрола\" и че британският парламент трябва да я одобри в събота, 19 октомври. Това е крайният срок за одобрение - след това, съгласно закона \"Бен\", ако няма одобрена сделка с ЕС за излизането на Острова, следва да бъде искано ново отлагане. Засега датата на излизане е 31 октомври.\r\nПрипомняме, че предложението, с което Джонсън отиде в Брюксел, е да има \"твърда граница\", но в Ирландско море, не на сушата между Ирландия и Северна Ирландия. Сега в пише, че ще има икономическо и търговско сътрудничество между ЕС и Великобритания, с уважение към единството на Общия пазар на ЕС, Митническия съюз, както и британския вътрешен пазар. Изрично е записано, че ще бъде признато британското право на независима търговска политика, но има и текст, че двете страни ще работят по договорености за споразумение за свободна търговия след Brexit.\r\nГлавният преговарящ от страна на ЕС Мишел Барние посочи , която следва да е и митническата граница между ЕС и Великобритания – препъникамъкът в преговорите между Лондон и Брюксел досега, тъй като Ирландия е част от Обединеното кралство и отделни митнически правила там биха разклатили самото кралство. Барние каза следното – британските власти ще могат да налагат каквито искат мита върху стоки, идващи от трети страни, които няма опасност да преминат на Общия европейски пазар. Ако обаче може да преминат на Общия европейски пазар, тогава британските власти ще налагат мита, съобразени с правилата на Общия европейски пазар . Барние обаче не обясни как ще се прави оценка кои стоки може да стигнат до Общия европейски пазар. А физически проверки на стоки ще се правят само в пристанищата, не и на сухопътната граница между Ирландия и Северна Ирландия.    Що се отнася до т.нар. предпазен механизъм – колко дълго време ще се прилагат съобразените с ЕС правила за търговия в Ирландия и Северна Ирландия след Brexit, Барние посочи, че парламентът на Северна Ирландия ще може на всеки 4 години да казва с просто мнозинство дали иска нещата да продължават както е договорено сега или не. При съгласие, периодът се удължава с 4 години. При несъгласие, Обединеното кралство и ЕС имат 2 години, за да измислят друг начин да не бъде върната \"твърдата\" граница между Ирландия и Северна Ирландия. Само че северноирландският парламент не се е събирал на сесия от 3 години. Сделка с ЕС, но противочеия на Острова Тежък удар  получи британският премиер , след като партньорите му в британския парламент от северноирландската Демократична юнионистка партия (ДЮП) обявиха, че не могат да подкрепят плановете за сделка с Брюксел, \"такива, каквито са в момента\", предаде .\r\nНовината стана факт преди съобщенията на Джонсън и Юнкер, но юнионистите потвърдиха, че остават на същата позиция, както и преди. Подкрепата на северноирландската партия е решаваща за това Джонсън да прокара самата сделка в британския парламент, за да може страната да напусне Европейския съюз на 31 октомври. Част от членовете на собствената му партия заявиха, че без подкрепата на ДЮП те самите няма да гласуват в подкрепа на споразумението.\r\nОт партията заявяват, че ще продължат да работят с правителството, в опит . Новината идва преди срещата на върха на ЕС тази вечер, на която се предполага, че ще има готов вариант за обновената сделка за Брекзит.   Демократичната юнионистка партия има проблем с елементи от ревизирания план на британския премиер за Северна Ирландия. Партията не може да подкрепи положенията за митниците (Джонсън иска физически проверки на стоки, идващи от Ирландия към Северна Ирландия и обратно, но не на самата граница, а на други места, включително договорени с доставчици и търговци), съгласието на северноирландския парламент (на всеки 4 години той да гласува дали споразумението да важи, но парламентът на Северна Ирландия не се е събирал на сесия от почти 3 години), а и отделно има липса на яснота по отношение на ДДС. Това поставя самата сделка в опасност.    за нова сделка за Brexit предвиждат премахване на спорния предпазен механизъм за Ирландия. Но плановете му включват Северна Ирландия да бъде третирана различно от останалата част на  Великобритания, за което Демократичната юнионистка партия и други имат големи притеснения. Северноирландската партия иска гаранции за така наречения \"механизъм за съгласие\" - идея на Джонсън, според която Северна Ирландия има думата дали да влезе в сила. Проектът на споразумение съдържа механизъм, който позволява на . Това ще даде шанс на парламента на Северна Ирландия да подложи на гласуване договореностите след Брекзит четири години след приключването на транзитния период през 2020 година - ако обаче парламентът изобщо се събере на сесия.\r\nДопълнително с това Джонсън се опитва да си осигури подкрепата на поддръжниците на Brexit от Консервативната партия.\r\nПремиерът е изправен и пред още един краен срок в събота (19 октомври), а именно изпълнение на закона \"Бен\" - ако британският парламент не постигне споразумение за Brexit до 19 октомври, премиерът трябва да пише на ЕС за отлагане напускането на Общността до 31 януари 2020 година. Вчера министърът за Brexit Стивън Баркли потвърди, че Джонсън ще изпрати писмо, ако няма сделка до събота. все още не е одобрило правен текст и ДЮП остава недоволна от елементите на преработения план на премиера за Северна Ирландия.\r\nВ съвместно изявление, публикувано днес, лидерът на ДЮП Арлин Фостър заяви, че дискусиите с правителството продължават, но \"докато нещата стоят така, ние не можахме да подкрепим това, което се предлага по въпросите с митническите споразумения и липсва яснота относно ДДС\".   \"Ще продължим да работим с правителството, за да се опитаме да постигнем разумна сделка, която работи за Северна Ирландия и защитава икономическата и конституционна цялост на Обединеното кралство\", добавиха Арлин Фостър и Найджъл Додс.\r\nКонсерваторът Робърт Джерик заяви, че това е \"много чувствителен момент в преговорите\", и въпреки че все още има \"възможност\" за сделка, това изисква \"по-усилена работа и повече прагматизъм от всички страни\".\r\nСлед новината от Брюксел, лидерът на лейбъристите Джереми Корбин също отхвърли сделката. Той категорични поиска нов референдум като окончателно решение на Brexit.  Предложенията на Борис Джонсън за нова сделка за Brexit зависят от преодоляването на главния препъни-камък - решението на ирландските гранични въпроси, договорено от бившия премиер Тереза Мей, което се оказа неприятно за много депутати. Въпреки това, плановете му биха накарали Северна Ирландия да се третира по-различно от останалата част от Обединеното кралство - нещо, за което ДЮП, освен всичко друго, има големи притеснения. Фактически ДЮП крепи  консервативното правителство след общите избори през 2017 г., припомня BBC. ", "date": "2019.10.17", "title": "Джонсън и Юнкер обявиха в Twitter: Има сделка за Brexit, дали обаче няма нова бариера?"}
{"url": "https://www.actualno.com/shumen/vencislav-venkov-i-v-shumen-i-v-selata-horata-stradat-ot-koshmarnija-obshtestven-transport-news_1385839.html", "text": "      „И в Шумен, и в селата хората страдат от кошмарния обществен транспорт, който или изобщо липсва, както в с. Лозево, или е крайно недостатъчен, а автобусите са в плачевно състояние. Това показаха десетките срещи с граждани, които проведохме с екипа ми през последните дни.” Това заяви кандидатът за кмет от  „БСП за България” Венцислав Венков. Той коментира, че шатрата на БСП привлича много граждани, които се оплакват от проблемите на Шумен в разговори с него и кандидатите за общински съветници от левицата. По думите му най-много страдат от лошия транспорт незрящите. „Те се оплакаха, че заради недостъпните за тях градски автобуси, те са буквално затворници в домовете си”, уточни Венков. На среща в Центъра за рехабилитация на хора със зрителни увреждания, Венцислав Венков и кандидатът за съветник Лили Петрова чуха много конкретни примери защо гражданите се чувстват ощетени – заради труднодостъпните за тях автобусни спирки, липсата на сигнализация за хора с увреждания, препълнените малки рейсчета, които понякога дори не спират, защото не могат да качат други пътници.  Хората със зрителни увреждания поискаха от кандидатите на левицата нова транспортна схема в Шумен и нови автобуси, които ще са достъпни за всички граждани. Незрящите се оплакаха и от липсата на достъп до зала „Арена – Шумен”, която за тях се оказала невъзможна за посещения, защото трудно могат да влязат в нея.  Хората със зрителни увреждания нямат и никакви условия за спорт и поискаха от следващия кмет да получат достъп поне до една от спортните зали.      Транспортът се оказа изключително сериозен проблем и за жителите на шуменския квартал Макак, с които по-късно се срещнаха кандидат- кметът Венцислав Венков и кандидати за общински съветници от листата на \"БСП за България\". В препълнената зала на местното читалище хората от Макак масово недоволстваха срещу недостатъчните и неудобни автобусни линии. До квартала има само 5 автобуса дневно, които са крайно недостатъчни.\r\nВ Макак имат огромен проблем и с липсата на канализация. Жителите  питат защо вече 20 години слушат празни обещания за канализация.  „Всички въпроси по канализацията са в ръцете на общинския кмет”, заяви народният представител от БСП Иван Иванов, който също присъства на срещата. Депутатът коментира, че за съжаление досегашният кметски екип не е смятал кварталите и селата за важни обекти. „Канализация може да има, но трябва много сериозна работа с ВиК – Шумен, което за съжаление е докарано до фалит”, посочи Иван Иванов.  В тази връзка бившият зам.-кмет по строителство и кандидат за нов мандат Иван Йонков посочи, че изграждането на канализацията е напълно възможно и ако БСП спечели властта, ще работи за това през следващите години. „Още през декември ще заложим средства в следващия бюджет за проектиране на канализация в кварталите Макак и Мътница и през следващите години ще започне реалното строителство”, каза Иван Йонков.   ", "date": "2019.10.17", "title": "Венцислав Венков: И в Шумен, и в селата хората страдат от кошмарния обществен транспорт"}
{"url": "https://www.actualno.com/society/sem-uvolni-generalnija-direktor-na-bnr-video-news_1385848.html", "text": "      Абсолютно единодушно, СЕМ реши да освободи от поста му предсрочно генералния директор на БНР Светослав Костов. Основната причина – скандала със спирането на програма \"Хоризонт\" и предаването \"Преди всички\" за няколко часа в средата на септември, който избухна след като от ефир - човекът, който отразява съдебните въпроси в БНР и конкретно процедурата за избор на нов главен прокурор, с единствен кандидат Иван Гешев.      Преди обявяването на решението, от СЕМ оповестиха, че Костов в срок е внесъл възражение, с което е изразил пълно несъгласие със стартирането на процедура за освобождението му. Той посочва и, че нямало никакви законови основания да бъде почната процедура и да бъде освободен (по чл. 67 от Закона за радио и телевизия). Освен това, според Костов нямало умишлено спиране на сигнала на БНР на 13 септември за цялата страна, защото три предавателя били в профилактика, както и не било нарушено правото на достъп до информация на българските граждани. Мотиви    Първа мотивите си обяви Ивелина Димитрова, която посочи, че формално може и да има едно нарушение, но реално са повече, включително създадено вътрешно напрежение. Бетина Жотева също подкрепи решението, след като преди седмица си остави вратичка това да не стане, ако Сотир Цацаров хвърли друга светлина върху скандала със спирането на програма \"Хоризонт\" и предаването \"Преди всички\" за няколко часа на 13 септември. С думите си обаче Жотева обяви, че очаква съдебен процес. Розита Еленова пък видя \"императивна норма\" на закона и де факто се усъмни в нравствените качества и професионализма на Костов да заема толкова висок пост, като посочи, че все още има протести в БНР – \"за\" и \"против\" генералния директор, което показвало напрежението и неразборията в радиото. А председателят на СЕМ София Владимирова заяви, че Светослав Костов не се е справил със задълженията си.  Владимирова изрично посочи, че СЕМ все още не е наясно какво точно е станало на 13 септември и какви действия е предприел Костов и ръководството на БНР като цяло, за да не бъде спряна за 5 часа програма \"Хоризонт\". \"Каква е моята гаранция, че това няма да се повтори\", попита Владимирова и добави: \"Трябва ли да чакаме тези нарушения да станат система\", като подчерта, че БНР се ползва с най-голяма степен на доверие сред българските граждани.\r\nВ крайна сметка, като временен директор беше утвърден Антон Митов. Той е , водещ е на предаванията \"Как си ти?\", \"Антон Митов шоу\", \"Хоризонт на вълните на младостта\".       ", "date": "2019.10.17", "title": "СЕМ уволни генералния директор на БНР (ВИДЕО)"}
{"url": "https://www.actualno.com/asia/zashto-putin-beshe-eskortiran-ot-policejski-koli-s-nadpis-dps-v-oae-video-news_1385792.html", "text": "      Придружаването на кортежа на руския президент Владимир Путин от полицията на ОАЕ в коли в цветовете на руската пътна патрулна служба и буквите „ДПС“ ( на руски език - това е аналогът на българския КАТ – бел. ред.) не е обикновена ситуация, казаха за РИА Новости от руското посолство в Абу Даби.           \"Емирството вероятно искаше да предостави допълнителен знак за внимание в  рамките на топлото посрещане, устроено от домакините на ръководителя на  руската държава\", заяви представителят на дипломатическата мисия,  цитиран от БГНЕС.    Дипломатът каза, че емирството не се е консултирала с посолството относно надписите върху колите преди посещението. Руските делегации от различно ниво в ОАЕ обикновено биват придружавани от патрулни коли на пътната полиция без допълнителни надписи, добави той.\r\nПутин пристигна във вторник за официална среща с престолонаследника принц Мохамед бин Зайед Ал Нахаян в автомобил Aurus. На входа на двореца кортежът  на президента беше придружен от бели автомобили  Mercedes с регистрационни номера на емирството и буквите „ДПС“, изписани със синя боя. На вратите на колите бяха нарисувани знамената и гербовете на двете държави.         Автомобилът на президента, придружен от кавалерийски ескорт, се изкачи до главния вход, докато изтребители украсиха небето над двореца в цветовете на руския флаг. След това оръдията, разположени в близост до двореца, изстреляха 21 залпа. В двореца церемонията беше още по-зрелищна, с рамахвани руски знамена от делегация на посрещачи. На финала дворецът беше осветен в цветовете на руския флаг. ", "date": "2019.10.17", "title": "Защо Путин беше ескортиран от полицейски коли с надпис \"ДПС\" в ОАЕ? (ВИДЕО)"}
{"url": "https://www.actualno.com/curious/bobi-mihajlov-s-nov-kuchek-tozi-pyt-na-svatba-video-news_1385756.html", "text": "      Времената за не са никак леки, след като си подаде оставката като шеф на Българския футболен съюз. Това се случи след срамната загуба от Англия с 0:6 и след расисткия скандал по време на двубоя      Въпреки това - в последните часове бе разпространено видео, което следва като продължение на танца му на парче на Преслава, което преди години се превърна в истински хит.   От видеоклип, изпратен до редакцията на \"България днес\", се виждат нови култови движения на футболния бос. Видеото е от сватба, на която бившият вратар определено присъства явно като важен гост.    ", "date": "2019.10.17", "title": "Боби Михайлов с нов кючек, този път на сватба (ВИДЕО)"}
{"url": "https://www.actualno.com/balkani/nad-50-000-pristignali-migranti-v-gyrcija-za-godina-news_1385807.html", "text": "      От началото на годината към 13 октомври 2019 г. в Гърция са пристигнали 50 720 бежанци и мигранти, от които 39 775 по море. Това показват официални данни в страната, почти идентични с пристиганията за 12 месеца миналата година, когато са регистрирани 50 963, предаде БГНЕС.      От 7 до 13 октомври на островите в Егейско море са пристигнали 1 649 души, като най-голям брой са регистрирани на Лесбос - 896 бежанци и мигранти, съобщи МИА.   Според официални данни, публикувани от гръцкото правителство, през първата половина на октомври, считано до 15 октомври 2019 г., 4 443 бежанци и мигранти са пристигнали на островите в източно Егейско море, а 2 494 лица са преместени от други острови в Гърция.\r\nГръцките острови в близост до турския бряг побират 33 120 бежанци и мигранти, а Лесбос остава най-засегнат от вълната. Островът побира 16 066 души, от които 13 851 са в 2 840-местния център за регистрация и идентификация \"Мория\".  В Самос, където преди няколко дни се случиха сериозни инциденти, 5 851 са настанени в приемен център за 648 души.\r\n\"Нарастващата мигрантска вълна от Турция поставя Гърция под все по-голям натиск\", заяви гръцкият премиер Кириакос Мицотакис, който обяви, че ще повдигне въпроса за имиграцията на срещата на върха на ЕС в Брюксел днес и утре (17 ио 18 октомври).   Осъждайки решението на някои страни за отказа им да приемат мигранти, Мицотакис заяви, че за тези, които не действат в посока на европейската солидарност, трябва да има последствия. \"Европа трябва да бъде подготвена за възможността за \"нова вълна от имигрантски и бежански поток, преминаващ през Гърция\", каза Мицотакис.     ", "date": "2019.10.17", "title": "Над 50 000 пристигнали мигранти в Гърция за година "}
{"url": "https://www.actualno.com/society/ima-li-golemi-narushenija-pri-hranata-v-uchilishtata-i-detskite-jasli-news_1385750.html", "text": "      В детските градини нарушенията са изключително рядко, тъй като храната  се приготвя по меню и всички изисквания за качество на суровините се  следят стриктно от служителите там.      В училищата продукти с изтекъл срок на годност не са открити. Намерени са само с  отклонения по качествените показатели, като бисквити, солети, кашкавал,  брашно и кренвирши, които не са по утвърден стандарт. Налични били и  безалкохолни напитки, които не се разрешават за предлагане на  територията на учебните заведения. Инспекторите са забранили храни, които не отговарят на изискванията за качество, съобщават от НОВА тв.   Все още остава проблемът с храните, които се предлагат в бюфетите. Там  има такива, съдържащи мазнини, консерванти и подсладители, които не се  допускат.\r\nБАБХ следи за храненето в детските градини и училища с проверки в началото на новата учебна година. Инспекторите внимават за изрядни документи, но и за нивото на хигиена и правилното съхранение на продуктите.  До момента са издадени 20 акта и 191 предписания на училища и детски градини за нарушения при предлагането на храни за деца. Извършени са общо 2462 проверки на хранителни обекти в над 200 детски заведения.\r\nПроверките в обектите за детско и училищно хранене се извършват целогодишно. Най-често констатираните несъответствия са свързани със сградния фонд, технологичното оборудване, лоша хигиена, липсващи термометри в хладилните съоръжения. На места не се обявяват алергени в храните и се предлагат такива, които не са произведени по утвърдени стандарти, информират от БАБХ.    ", "date": "2019.10.17", "title": "Има ли големи нарушения при храната в училищата и детските ясли? "}
{"url": "https://www.actualno.com/starazagora/stara-zagora-se-vkluchva-v-pohoda-za-svoboda-sreshtu-trafika-na-hora-news_1385835.html", "text": "      В 10:30 часа на 19 октомври от парк “Тракия” до V основно училище ще тръгне Походът за свобода в Стара Загора. Той е най-мащабната информационна кампания срещу трафика на хора в света и Града на липите е една от спирките му. Походът ще премине по централния булевард \"Цар Симеон Велики\" и ще завърши до парк „Александър Стамболийски” (Алана). Събитието е посветено на Европейския ден за борба с трафика на хора, който се отбелязва на 18 октомври.      По време на инициативата участниците ще имат възможност да се запознаят с целите и услугите на денонощната Национална телефонна линия за борба с трафика на хора, която приема сигнали за случаи на трафик безплатно на телефон 0800 20 100. Тя е създадена през 2015-а от Фондация “А21 България” с подкрепата на Националната комисия за борба с трафика на хора и е един от най-ценните инструменти за подкрепа на български граждани, пострадали от трафик на хора. \r\nПоходът за свобода събира граждани с активна обществена позиция, партньори и съмишленици в борбата с трафика на хора целта му е да се насочи вниманието на българите към огромните мащаби на трафика на хора и търговията с човешки животи у нас. Благодарение на ефективните партньорства на “А21 България” с Националната комисия за борба с трафика на хора, Местните комисии за борба с трафика на хора, Българскиа младежки Червен кръст и превантивно-информационните центрове в общините, страната ни взима участие с 25 града в международната инициатива.\r\nЕжегодно в уникалното по рода си глобално събитие се включват повече от 450 града в над 50 държави, което го прави най-голямата и значима инициатива в подкрепа на жертвите на трафик на хора в света.  Според данни на Европол България е сред основните страни на произход на жертви на трафик в Европа, а доклад на Националната комисия за борба с трафика на хора за 2018 г. сочи, че се наблюдава ръст на българските граждани жертва на трафик с цел трудова експлоатация. ", "date": "2019.10.17", "title": "Стара Загора се включва в Похода за свобода срещу трафика на хора "}
{"url": "https://www.actualno.com/analysis/rusija-uvelichi-investiciite-v-dyrjavni-obligacii-na-sasht-s-800-mln-dolara-news_1385704.html", "text": "      Русия е увеличила през август инвестициите си в държавни ценни книжа на САЩ с 800 милиона долара - до 9,3 милиарда долара, според американското Министерство на финансите, предаде РИА Новости.      От тази сума 6,259 милиарда долара са в дългосрочни ценни книжа, а 3,068 милиарда - в краткосрочни.   От април 2018 г. Русия значително намали инвестициите в американски акции. В същото време през септември и октомври 2018 г. бе отчетено леко увеличение на инвестициите в американски ценни книжа.\r\nПрез ноември 2018 г. Русия отново започна да намалява инвестициите в държавни облигации на САЩ. Така това се превръща в първото увеличение на инвестициите в облигации на американското Министерство на финансите от Русия тази година.  През последните няколко месеца Япония остава лидер в списъка с най-големите държатели на дългове в САЩ с инвестиция от 1,175 трилиона долара (увеличение с 45 милиарда долара), следвана от Китай с 1,103 трилиона долара (намаление със 7 милиарда долара), на трето място с голям марж е Великобритания с почти 350 милиарда долара (плюс 16 милиарда долара).\r\nРусия не е сред тридесетте най-големи държатели на американския дълг.    ", "date": "2019.10.17", "title": "Русия увеличи инвестициите в държавни облигации на САЩ с 800 млн. долара "}
{"url": "https://www.actualno.com/analysis/japonija-i-jadrenata-energija-njakolko-neshta-koito-e-dobre-da-znaem-news_1385594.html", "text": "              Първата атомна електроцентрала в Япония е пусната в експлоатация през юли 1966 г. и използва 160 мегаватов реактор с газово охлаждане, произведен във Великобритания. През 70-те години на ХХ век Япония започва масовото строителство на ядрени централи, като изграждането им е реализирано в тясно сътрудничество с индустриални гиганти като General Electric и Westinghouse. Строителството на нови ядрени мощности продължава със стабилни темпове през 80-те и 90-те години на века.\r\nПрез 2010 г. структурата на енергийния микс в Япония е следната:  - Газ: 28%;\r\n- Въглища: 27%\r\n- Атомна енергия: 25%;    - Петрол: 9%;\r\n- ВЕЦ: 7%;\r\n- Биомаса и ВЕИ: 4%.\r\nВ този момент енергийният микс на страната е ясно изразено участие на основните базови централи – въглища и ядрени централи. Важно е да се отбележи, че мощностите на природен газ и въглища притежават по-голяма маневреност и могат да работят и в подвърхов режим. Така трите енергоизточника формират 80% от структурата на японската енергийна система през 2010 г. Географското разположение на Япония и липсата на големи собствени залежи на основните енергийни суровини предопределят зависимостта на страната от внос на енергийни ресурси ресурси.    от 11 март 2011 г. нанесе сериозен удар не само върху японската ядрена индустрия. В резултат на тази авария секторът на ядрената енергетика в световен мащаб бе изправен пред големи изпитания. Получи се сериозен политически и обществен отзвук, чиято еманация бе призива за отказване от ядрената енергия.   Атомните централи са от ключово значение за интегритета на японската енергийна система. Базовият характер на ядрените мощности играе основополагаща роля за гарантирането енергийната сигурност на страната. От своя страна енергийната сигурност е важна предпоставка за създаването на устойчива икономика.\r\nКогато една страна затвори 25% от енергопроизводството си, това няма как да не се отрази върху нейната икономика. Енергетиката по принцип е инертна система, която не се променя от днес за утре и всеки един такъв авантюризъм особено когато е свързан с дълбоки структурни изменения, има сериозни икономически последици. В отговор на японското правителство поетапно спря всички ядрени мощности. Това действие имаше пряк икономически ефект върху Япония, изразен в увеличаването на вноса на енергийни ресурси, и най-вече природен газ, петрол и въглища. По данни на JAIF цената на вносните суровини през 2013 г. е стигнала 40 млрд. долара годишно. В края на 2012 г. цената на енергията се е увеличила с 56%, а по данни на Министерството на търговията и индустрията японските енергийни компании са извършили допълнителни разходи в размер на 93 млрд. долара за внос на фосилни горива след аварията на АЕЦ „Фукушима I“.   Затварянето на всички ядрени централи даде отражение върху националната икономика и конкурентоспособността на японските фирми. Неслучайно японските индустриални организации тогава алармираха за значителни по размер финансови загуби, които влошиха инвестиционния климат в страната. Японската индустрия практически бе лишена от достъп до енергия от сигурен, надежден и базов енергиен източник. За сметка на това зависимостта от внос на енергийни ресурси като природен газ и петрол нарасна, което съвсем естествено увеличи разходите на бизнеса. Няма как да е друго, след като японската индустрия е плащала 24% по-скъп ток през 2014 г. прямо 2010 г.\r\nКогато говорим за икономически ефекти, не бива да пропускаме тяхното проявление върху другия важен фактор в състава на националната икономика – домакинствата. Потребителите по принцип поемат най-голямата тежест от грешните решения в енергийната политика на дадена страна. Цената на електроенергията в Япония през 2014 г. е била 38% по-скъпа в сравнение с 2010 г. По-високите цени на електричеството дават негативно отражение върху потреблението и предприемаческите инициативи, защото хората трябва да отделят все по-голям дял от доходите си за покриване на текущите сметки.  е основният нискоемисионен енергиен източник в Япония. Затварянето на ядрените централи доведе до ръст в емисиите въглероден диоксид, защото отворилата се пропаст в енергийния микс на страната бе запълнена най-вече от фосилни източници, с много по-интензивен емисионен профил. Така само за една година след аварията емисиите въглероден диоксид от енергопроизводството нараснаха с 39%.\r\nНе трябва да пропускаме факта, че освен практически нулеви емисии на въглероден диоксид, ядрените централи не отделят и други, далеч по-опасни газове като серни оксиди, азотни диоксиди и т.н. Ограничаването на тези емисии в енергетиката не би било възможно без използването на ядрената енергия като чист и нискоемисионен енергиен източник.    Едно от предизвикателствата пред ядрените централи в Япония е, че те се намират във активен сеизмичен регион. Затова е нужно системите за безопасност да бъдат изрядни и постоянно модернизирани. В началото на септември 2018 г. японският остров Хокаидо бе ударен от земетресение с магнитуд 6,7 по Рихтер. Ядрената централа в град Томари е единствената на острова. В резултат на земетресението нейното основно електрозахранване бе прекъснато, но системите за безопасност в централата сработиха успешно и охлаждането на реакторите бе осигурено от резервните дизелови генератори. След 10 часово прекъсване, основното електрозахранване бе възстановено, като не бяха регистрирани никакви отклонения от работата на централата. За сравнение, същото земетресение предизвика пълното спиране на въглищните централи на острова.\r\nПрез месец юни тази година северозападната част на Япония бе разтърсена от земетресение с магнитуд 6,8 по Рихтер. По данни на японския ядрен регулатор не е имало проблеми с работещите ядрени централи в този регион на страната. Съобразно това, при правилна експлоатация и спазване на всички изисквания за безопасност, японските ядрени централи са в състояние да осигурят енергийната сигурност на страната.\r\nРазбира се, не трябва да изпадаме в другата крайност, твърдейки че няма място за подобрения. Тук трябва да се подчертае изключително важната роля на регулаторите, които не трябва да допускат никакви компромиси с безопасната експлоатация на ядрените мощности. Уроците от АЕЦ „Фукушима I“ трябва да бъдат научени, така че подобни човешки грешки да не се повтарят.    Не отне дълго време на властите в Токио да осъзнаят, че без страната ще загуби значителен икономически потенциал. Освен всичко друго, Япония е важен фактор в ядрената индустрия, тъй като отдавна е специализирала в производството и експорта на ядрени технологии. Въпреки това завръщането на ядрената енергетика не е лека задача, защото е свързано преди всичко с политическо решение. А както знаем, това решение се влияе от множество фактори като световни тенденции, обществено мнение и т.н.\r\nВсе пак японското правителство отчита реалностите в енергетиката и включва ядрената енергия в дългосрочните си енергийни стратегии. Така през 2015 г. правителството одобри Планът за производство на електроенергия до 2030 г., който определя дял на ядрената енергия от порядъка на 20-22%. Друг стратегически документ, Петият енергиен план, бе приет през юли 2018 г., който потвърждава ролята на ядрената енергия в бъдещия енергиен микс на страната.\r\nВажно е все пак да отбележим, че рестартирането на ядрените мощности е свързано с дълъг административен процес по оценка на безопасността и надеждността на съществуващите ядрени реактори. След аварията на АЕЦ „Фукушима I“ критериите и лицензионните процедури бяха драстично завишени от регулаторите в Япония.\r\nПрез юли 2013 г. Националният ядрен регулатор в Япония прие ново Ръководство по безопасността, което отчита резултатите от проведените стрес тестове в страната непосредствено след събитията във Фукушима. През 2018 г. Япония рестартира пет ядрени реактора. Поетапното рестартиране на ядрени мощности се очаква да намали зависимостта от внос на втечнен природен газ с 6%. Към настоящият момент само 9 от 38-те ядрени реактора в Япония са върнати обратно в енергийния микс на страната. Възстановяването на индустриалния капацитет пряко зависи от осигуряването на енергийната сигурност на страната.\r\nАко Япония иска да си осигури надеждно и чисто енергопроизводство, което да допринесе за устойчив икономически растеж, то Токио ще трябва да разчита на ядрената енергия в микса. Нещо повече, в момента Азия се утвърждава като следващия дом на енергийната революция. Бързо развиващите се страни като Китай и Индия имат нужда от обезпечаване на енергийно интензивните си икономики, а ядрената енергетика им предоставя много добра възможност за постигането на тези цели. В този ред на мисли Япония може да търси възможност за участие в ядрени проекти в тези страни, като по този начин възстанови позициите си на важен фактор в регионалната и световна енергийна карта. ", "date": "2019.10.17", "title": "Япония и ядрената енергия - няколко неща, които е добре да знаем"}
{"url": "https://www.actualno.com/curious/naj-neustoimite-zodii-news_1385770.html", "text": "                  - Едни от най - самоуверените представители на зодиака. Тези хора са родени да бъдат лидери и използват това свое качество дори, когато флиртуват. Това прави Овните доста привлекателни. Те влагат изключително много емоция и енергия във всичко, с което се захванат. Страстта, която притежават също е смятана са привлекателна от представителите на противоположния пол. Интересни хора, които успяват да влязат под кожата на избраниците си.    - Те са много нежни и мили хора, които привличат противоположния пол с помощта на добрината и всеотдайността си. Несъмнено са наистина много земни и дружелюбни. Девите са честни и никога не биха измамили хората около себе си. Представителите на този зодиакален знак са доста скромни, а това им изиграва лоша шега. Те трябва да бъдат по - уверени в себе си. 3. Рак - Раците са много чувствителни и притежават изключително добра интуиция. Хората им имат огромно доверие и разчитат на тях, когато имат някакви проблеми. Раците притежават много красива душа, а това привлича като магнит противоположния пол. Те са доста наивни понякога и не осъзнават, че не всеки е добронамерен към тях. Стремят се да помогнат на всеки, а тази добрина е толкова прекрасна и привлекателна.         ", "date": "2019.10.17", "title": "Най - неустоимите ЗОДИИ"}
{"url": "https://www.actualno.com/curious/3-te-dvojki-zodii-koito-imat-naj-stabilni-vryzki-news_1385771.html", "text": "                  Телец – Везни Това е една страхотна комбинация, независимо какво ще си помислите, когато видите Телец и Везни един до друг. Разбира се, че понякога има неуспешни опити между двете зодии, но когато нещата се получават – те са наистина стабилни. Телците и Везните се допълват по прекрасен начин. Везните не са много решителни, но за сметка на това Телците обичат да казват какво трябва да се случва в една връзка, затова и често взимат решенията. Любовта им е силна и расте постепенно. Тя не пламва от пръв поглед, което я прави и толкова силна. С времето единият обиква другия и магията се завърта обратно. Компромисите се постигат с разумни разговори, не с кавги и скандали. Романтиката се поддържа и от двете страни, защото и двете зодии осъзнават колко е важно да се грижат за една връзка. Като вземем всички тези неща предвид, нищо не пречи на тези две зодии да имат дълга, силна и стабилна любов, на която мнозина могат да завидят.    Овен – Водолей    Овните са трудни характери, всеки знае това. Винаги тръгват напред с рогата за всичко в този живот. Трудни са за разбиране, но Водолеите успяват по някакъв начин да влязат под кожата им и да ги променят до неузнаваемост. Този процес, разбира се, е доста дълъг и мъчителен, но когато Овните обичат истински са готови на много компромиси. Любовта между тези две зодии е страстна, силна, изпепеляваща, но и с доста разум, което я прави перфектно балансирана. Бързо взимат решение дали да сключат брак и да създадат семейство. И двете зодии са по действието, не по думите, именно по тази причина при тях нещата се случват бързо. Понякога се появява ревност, която разклаща взаимоотношенията, но бързо връщат баланса след това. Имат си истинско доверие, но всеки си има и лошите дни, нали? Най-хубавото е, че честността между тях е наистина голяма, което е рядко срещано. Ако някой някога се опита да скрие нещо, това най-вероятно това ще е Овенът, но Водолеят бързо ще усети, че има нещо с безпогрешната си интуиция.      ", "date": "2019.10.17", "title": "3-те двойки зодии, които имат най-стабилни връзки"}
{"url": "https://www.actualno.com/society/stefan-danailov-disha-samostojatelno-syobshtavat-blizkite-mu-news_1385745.html", "text": "      Стефан Данаилов диша самостоятелно, макар да е интубиран. Дишането му се подпомага от апарат, без да е напълно изкуствено, за което е необходимо да се направи дупка в трахеята му, т. нар. трахеостома.      Близките му очакват днес да бъде екстубиран, т. е. да се извади тръбата от гърлото му, с която се подпомага дишането чрез подаване на кислород с определена концентрация, и да се сложи т. нар. назален катетър – малка тръбичка с две дупки пред носа, съобщиха близките на актьора пред  репортер на .   Ако се стабилизира дишането му, това означава много сериозно подобрение на състоянието на Данаилов. Преди няколко дни той е докаран от Хисаря с много голям белодробен излив след падане. Оттогава е в реанимацията на ВМА. В началото са правили опити за дихателна рехабилитация, но в сряда състоянието му рязко се е влошило и се е наложила интубация, пирпомня БГНЕС. БГНЕС припомня, че легендата на българското кино и театър бе приет в лечебното заведение на с усложнения след вирус. Впоследствие стана ясно, че е развил белодробна емболия и е трябвало да му бъде направена пункция.  След инцидент през август Ламбо бе приет по спешност в болница в Бургас, където му беше направена операция на тазобедрената става. След допълнителни изследвания, направени през септември, на Данаилов бе назначена рехабилитация във . ", "date": "2019.10.17", "title": "Стефан Данаилов диша самостоятелно, съобщават близките му"}
{"url": "https://www.actualno.com/business/vkusove-ot-sasht-italija-rusija-armenija-livan-i-syrbija-se-prenasjat-v-sofija-ot-6-do-9-noemvri-news_1385761.html", "text": "             Представители на няколко държави ще донесат вкусове от различни континенти, предлагайки ни първокласни продукти, сред които със сигурност ще открием и непознати усещания.\r\nОт 6 до 9 ноември София ще бъде „гореща точка“ за кулинарните достижения на национални кухни на държави от няколко континента благодарение на чуждестранните компании, които ще се включат в изложенията за хранително-вкусовия бранш МЕСОМАНИЯ, СВЕТЪТ НА МЛЯКОТО, БУЛПЕК, ИНТЕРФУД ДРИНК, САЛОН НА ВИНОТО и #RETAIL SHOW.\r\nВ Интер Експо Център има възможността да се запознае с изключителни идеи, техники и технологии. Защото с колективни участия се включват множество компании от САЩ, Италия, Русия, Унгария и Сърбия. „През миналата година Департаментът по земеделие към посолството на САЩ за първи път се включи в международните изложения“, коментират организаторите. Постигнатите тогава добри резултати и положителни впечатления са довели до чувствително увеличение на площите, които американските фирми ще заемат сега. Още по-мащабно ще бъде и италианското колективно участие, след като през миналата година над 40 компании от Апенините се включиха в изложенията.  Със своя бизнес характер мегаизложението, ангажиращо целия изложбен и конгресен капацитет на Интер Експо Център, привлича вниманието на посетители от различни точки по света. „Организирани са бизнес посещения на фирми от Египет, Либия, Черна гора, Йордания и Казахстан, както и на китайски компании“, коментират организаторите. Освен това се очакват байери от скандинавските страни, Великобритания, Полша, Чехия, Словакия, Катар, Белгия, Беларус и други, с готовност за бизнес срещи с български производители.  За първи път     Осезаемо нарастващият чуждестранен интерес е оценка за непрестанния стремеж на организаторите към развиване на изложенията и комуникационните средства за свързване с ХВП бранша. Така например през тази година публиката за първи път ще бъде свидетел на интригуващия нов формат за продуктово-кулинарни събития . Акцентът на първото издание ще бъде съчетанието „вино-шоколад-хляб“.\r\nВ отговор на нарастващия пазар и развитието на индустрията, през тази година стартира и #RETAIL SHOW – първото в България и Балканския регион изобщо изложение за ритейл сектора. Форматът ще създаде платформа за представяне на специализирано оборудване и технологиите в областта на търговията, дигиталните решения за бързоразвиващата се онлайн търговия и системи за разплащане, сигурност и логистиката.\r\nПо всичко личи, че хранително-вкусовият сектор с интерес очаква началото на месец ноември и предстоящите изложения МЕСОМАНИЯ, СВЕТЪТ НА МЛЯКОТО, БУЛПЕК, ИНТЕРФУД ДРИНК, САЛОН НА ВИНОТО и #RETAIL SHOW. „На сайта всеки може да направи своята регистрация за посещение“, обявяват организаторите. ", "date": "2019.10.17", "title": "Вкусове от САЩ, Италия, Русия, Армения, Ливан и Сърбия се пренасят в София от 6 до 9 ноември"}
{"url": "https://www.actualno.com/motoring/zimnata-gama-na-nokian-tyres-pyrvoklasni-zimni-gumi-koito-pomagat-da-ukrotite-vsichki-meteorologichni-uslovija-news_1385768.html", "text": "      Неочакваните промени на времето в зимния период са често срещани през последните години в цяла Европа. Обилните дъждове зачестяват, а това увеличава риска от киша, като същевременно шофирането по сухи пътища вече също е нещо обичайно за този сезон. За да помогне да се справите с капризите на европейската зима най-северният производител на гуми в света предлага гама висококачествени зимни гуми, на които можете да разчитате. Най-новото попълнение в семейството на зимните гуми на Nokian Tyres за предстоящия сезон е Nokian WR Snowproof, която предлага сигурно и комфортно шофиране.      Nokian WR Snowproof е нова първокласна зимна гума, създадена, за да предлага най-висока, съвременна безопасност по време на пътешествията ви през различни зимни условия. Тя осигурява изключителна комбинация между първокласно сцепление и предвидимо, балансирано шофиране, отговаряйки на нуждите на шофьорите от Източна Европа през зимата.\r\nNokian WR Snowproof осигурява отлично сцепление през зимата , както на сняг, така и на киша и друга подобна настилка – характеристика, която водачите на автомобили очакват, и която често им е от полза в реални ситуации. Стабилното сцепление е базирано на концепцията Alpine Sense Grip, докато уникалната каучукова смес Alpine Grip гарантира, че гумата ще се представи добре в широк температурен диапазон от меки до студени зимни условия.\r\n„В тази екологично чиста премиум гума , всеки блок на протектора и всяка шарка на грайфера има конкретна задача, предоставяйки сигурно и комфортно шофиране. Управлението е балансирано и лесно дори при изненадващи условия. Nokian WR Snowproof е с много ниско съпротивление при търкаляне, което означава по-нисък разход на гориво и по-малко вредни емисии. “, казва Мартин Дражик, продуктов мениджър в Nokian Tyres за Европа.  Новите гуми се предлагат в категории за скорост Q (160 км/ч), T (190 км/ч), H (210 км/ч), V (240 км/ч) and W (270 км/ч), а размерите в цялата селекция обхващат 55 продукта от 14 до 20 инча. Новите Nokian WR Snowproof са достъпни за потребителите от есента на 2019 г.  Спокойствие на зимните пътища за шофьорите на SUV     Зимната гума Nokian WR SUV 4 е специално разработена за шофьорите на SUV в Централна и Източна Европа осигурявайки най-добро представяне на сняг, киша и силен дъжд. Без значение дали шофирате на магистрали, натоварени с трафик градски улици или планински пътища, усещането при шофиране е контролирано и предвидимо както по хлъзгави, така и сухи пътища. Първокласната гума предоставя отлично съчетание от представяне на сняг, управление на мокра и суха настилка, както и устойчивост на аквапланинг. В сравнение с пет различни премиум конкуренти Nokian WR SUV 4 се представя по-добре в страничното сцепление, както и при спиране на сняг и лед.\r\n„Многостранните зимни характеристики, отличното управление и специално създадената за SUV конструкция на гумата правят Nokian WR SUV 4 оптималният избор за източно европейската зима.“, казва Дражик.\r\nNokian WR SUV 4 се предлага в категории за скорост H (210 км/ч), V (240 км/ч) and W (270 км/ч), а цялостната селекция покрива 57 продукта от 16 до 21 инча.  Спортно управление, първокласно сцепление на сняг    Спортната зимна гума Nokian WR A4 оптимално съчетава характеристиките за маневреност и надеждно сцепление през зимата. Тя предлага балансирано шофиране за спортни автомобили в бързопроменящи се метеорологични условия. По време на снеговалеж тя запазва предвидимо сцепление, както в дълбок сняг, така и в киша. Можете да разчитате на нея да ви прибере безопасно у дома. Nokian WR A4 има изключително ниско съпротивление при търкаляне, по-нисък разход на гориво и по-малко вредни емисии в сравнение с традиционните си конкуренти.\r\n„Свойствата за безопасност на Nokian WR A4, шампион в променливите метеорологични условия, бяха прецизно настроени в тестовия център на Nokian Tyres „Белият ад“ в арктическата зима на Ивало, Финландия. Уникалният метод за тестване на аквапланинг върху киша наличен в тестовата ни писта в Нокия ни позволи да изведем качествата за устойчивост на киша до ново ниво. Отличните свойства върху мокра и суха настилка бяха усъвършенствани на тестовите писти в Германия и Испания.“ разказва Дражик.\r\nСелекцията от размери на тази първокласна зимна гума за високопроизводителни автомобили обхваща от 16 до 21 инча и категории за скорост от H (210 км/ч) до W (270 км/ч). Разностранната селекция също включва и размери за модерни електрически автомобили като Tesla Model S.  Nokian Weatherproof – гуми за цялата година Продуктовото семейство на Nokian Weatherproof предлага една от най-обширните продуктови гами за Централна и Източна Европа в сегмента на всесезонните гуми. Те са предназначени за шофьори, които искат да имат безопасни гуми за сняг и киша, но които също така искат да шофират ефективно и без усилия и през лятото. Върху всички размери от тази серия е отбелязан символът снежинка (3PMSF), който индикира, че гумите са официално одобрени за употреба през зимата. Високопроизводителното семейство Nokian Weatherproof ще сложи край на смяната на гуми, която притеснява шофьорите всяка пролет и есен. Революционната концепция All-Weather на Nokian Tyres съчетава надеждна зимна безопасност с прецизна стабилност и сигурно управление.\r\n„В наскоро публикувания тест за всесезонни гуми на немския автомобилен клуб ACE Lenkrad Nokian Weatherproof бяха оценени като препоръчителни. ACE Lenkrad определи Nokian Weatherproof като „общопрактикуващ“ със специализации и висока производителност в екстремни ситуации и заснежени пътища. Продуктовото семейство на Nokian Weatherproof е безопасно при ниски температури и предоставя сцепление и прецизно спиране дори и на сняг.“, казва Мартин Дражик.\r\nПри тези продукти ще се насладите и на дълъг живот на протектора, отчасти заради устойчивите на разкъсвания естествени масла използвани в каучуковата смес. С толкова издръжлив протектор ще получите добър пробег през различните сезони. Тъй като Nokian Weatherproof се търкаля лесно, автомобилът ще консумира по-малко гориво и ще отделя по-малко вредни емисии. Nokian Tyres е експертът на гуми за всякакви метеорологични условия Като най-северният производител на гуми, Nokian Tyres е експерт по гумите за всякакви зимни условия. Откакто компанията е създала първата зимна гума в света, множество подобрения и технологичен напредък са направени, за да осигурят сигурно и безгрижно шофиране.   ", "date": "2019.10.17", "title": "Зимната гама на Nokian Tyres: Първокласни зимни гуми които помагат да укротите всички метеорологични условия"}
{"url": "https://www.actualno.com/curious/bezcennite-uroci-koito-shte-nauchite-ot-jenata-deva-news_1385788.html", "text": "      Девите са хора, от които можете да научите наистина много ценни уроци. Те са смятани за праволинейни и прагматични, но ние смеем да твърдим, че са и учителите, от които всички ние имаме нужда.      Упорити, целеустремени и вдъхновяващи. Може да изглеждат много сериозни на моменти, но истината е, че Девите са истински войни, които имат силата да постигнат всичко в живота си. Вижте какво можете да научите от една Дева: 1. Не бива да пренебрегвате себе си заради мъж Девите никога не биха направили компромис със себе си заради представител на противоположния пол. Те поставят на първо място себе си, приятелите и семейството си, чак след тях е връзката им. Девите много трудно започват връзка, защото не всеки заслужава вниманието им. Те ще ви научат да уважавате себе си и да не пренебрегвате собствените си нужди заради мъж. Едно от най-хубавите качества на една Дева е именно това – че обича себе си и никога не би променила това заради някой друг.   2. Не бива да живеете в миналото Доста други жени са склонни да простят на бившия и да се върнат при него. Девите не мислят така. Те умеят да затварят вратата след себе си. Не живеят в миналото, наясно са, че има хора, които са там с причина. Колелото се върти напред, а не назад. Не гледат с носталгия към миналото. Живеят в настоящия момент и планират бъдещето си. Миналото им може да е било прекрасно, но има причина да го наричат минало. Ще успеят да ви предпазят от връщане при бившия. 3. Всяка грешка е урок     Нямат време за съжаление и самообвинявaне. След като направят грешка, продължават напред с гордо вдигната глава. Взимат поука от всяко неправилно решение. Девите вярват, че правят всичко по най-добрия и правилен начин. Сигурни са в това. Щом са сгрешили, значи е имало причина да го направят. Представителите на този зодиакален знак са уверени в себе си. Те ще ви научат да се изправяте с гордо вдигната глава след всяко поражение.  ", "date": "2019.10.17", "title": "Безценните уроци, които ще научите от жената Дева"}
{"url": "https://www.actualno.com/society/vynshno-ministerstvo-opasno-e-v-barselona-video-news_1385774.html", "text": "      В оставащите дни до края седмицата се очаква нарастване на напрежението и противопоставянето между протестиращите и органите за поддържане на обществения ред в испанската автономна област Каталуния и столицата й Барселона. За 18 октомври, петък, е обявена генерална стачка, предупреждава Външното ни министерство.      Както писа към каталунската столица са се насочили пет колони от привърженици на независимостта на областта: от Жирона (в която  има около 10 000 човека), Вик, Бергара, Тарега и Тарагона. Кадри от  марша се предават пряко от телевизия „24 Horas”. Те ще се включат във всеобщата стачка - обявена като .  Новите след третия ден на протести в Барселона са за най-малко 40  ранени при сблъсъци с полицията, а 20 бяха задържани по време на  протестните митинги в Каталуния. В тях са се включили над 20 000 души,  съобщава вестник „20 minutos“, позовавайки се на данни от  правоприлагащите органи и спешните служби.  Според изданието най-голям брой пострадали са регистрирани в  Барселона, където 28 души са се обърнали към лекарите за помощ. Още пет  души са ранени в Жирона, 3 в Лейда, 2 в Манрес и по един в общините Силс  и Салиен. Съобщава се, че протестиращите са бомбардирали полицията с  коктейли Молотов и киселина, както и са подпалили контейнери за боклук и  автомобили.  Към блокирането на редица пътни магистрали и летища се добавя , изразяващи се в шествия на студенти, улични боеве, издигане на барикади, издигане на улични клади и продължителни демонстрации около правителствени учреждения, чието местоположение фактически съвпада с главните туристически зони на големите каталунски градове, уточняват от външно министерство.          Голяма е опасността именно местата с основните забележителности да станат сцена на размирици и насилие.\r\nПрепоръчваме на българските граждани да не предприемат без неотложна необходимост пътувания до Каталуния преди и по време на обявената за петък генерална стачка, а постоянно пребиваващите в областта български граждани или туристи да избягват районите, в които се организират протестни мероприятия, добавят от външно министерство.  Безредиците започнаха в Каталуния на 14 октомври, след като Върховният  съд на Испания за участието им в незаконния  референдум за независимост през 2017 година. Девет души бяха признати  за виновни за бунт и получиха присъди от 9 до 13 години затвор, а трима  бяха признати за виновни за неподчинение и осъдени на глоба.    ", "date": "2019.10.17", "title": "Външно министерство: Опасно е в Барселона (ВИДЕО)"}
{"url": "https://www.actualno.com/viewpoint/poemete-otgovornost-i-sprete-da-ubivate-bezumno-na-pytja-news_1385687.html", "text": "      Да бързаш, да бързаш - колко да бързаш?! Колкото и да бързаш, по-бързо няма да стигнеш! Напротив по-бързо ще стигнеш до ония свят, бързайки! За къде си се разбързал? Пътувай, празнувай, шофирай, отлитай. Прави със себе си каквото искаш! Но не убивай невинни, тръгнали за някъде. Забавлявай се, но не застрашавай останалите. Нарушавай правилата, но не тези на живота. Играй си с огъня, но не пали огън срещу други.      И докато всички оплакват жертвите по пътищата, то онези, които са потенциалните убийци в тази война, сигурно си казват \"е, какво толкова\". Най-важното е, че накрая пътищата ни са виновни. Типично по български, никога \"АЗ\" не поемам отговорността. И винаги \"държавата не си е свършила работата\", нека я упрекнем, за да защитим честта на нарушителите. Защото за починалите или нищо, или хубаво се говори.\r\nВойната по пътищата в България, за съжаление, ще продължава и никога няма да спре, и по-лошо ще става. У българина липсва възпитание и самосъзнание. В стремежа си да дадем на децата си на-доброто и от всичко, без да ги лишаваме, всъщност не осъзнаваме, че ги погубваме. По-важно е да си направим селфи в тоалетната на някой бар, вместо да отделим време и да поговорим с тях как трябва да се държат в обществото, а по-късно и на пътя. Разбира се, че от общото правило има изключения и те са много. И за съжаление, точно тези изключения са жертви на останалите.   След като се случи най-лошото, започваме да размисляме и да си повтаряме какво е можело да се направи, за да се предотврати то. Тук съм сигурна, че ще опонирате, като посочите колко трудно се отглежда дете в днешно време. Трудно е, защото голяма част от обществото живее ден за ден, за пари, за власт, без ценности . Абе, за купона. А останалата половина се опитва да отърве децата си именно от този начин на живот, който ги привлича, като магнит. И до днес не разбирам защо е толкова трудно да се спазват едни прости правила? Така всеки ще живее по-спокойно и по-дълго. Дори невинните, които стават изкупителни жертви на немислещите, както може би се е случило с мъжа, пътувал за някъде, но не стигнал, защото е бил жестоко убит в тежката на пътя между Казанлък и Габрово.  Тогава започнаха едни изчисления, замервания, огледи, обвинения, че пътят бил негоден. Маркировката не се забелязвала през нощта и видимостта не била достатъчна заради избуяла растителност, казват от Института по пътна безопасност. Така е, тук вероятно вина има държавата. Вина има, че не е поддържала пътя. Вина има и за това, че не следи достатъчно как, на кого и по какъв начин се издават книжки. Вина има, че законите у нас са за това, за да се нарушават. Вина има, защото контролът и санкциите са почти нулеви.\r\nНо когато ти виждаш, че пътят е опасен, защо не караш бавно? Защото вероятно отново си си казал \"на мен такова нещо не може да ми се случи\". Не разбираш, че ти, ако умреш, няма да те боли, ще страдат само близките ти. Защо почти никой в тази държава не схваща, че автомобилът е начин за транспортиране от точка А до точка Б и нищо повече? Шофирането не е за забавление, а метод за придвижване. Като искате да се самоубивате, вървете някъде другаде, слезте от пътя, оставете останалите да живеят и да пътуват. Но какво да обяснявам. Ние си пишем, те си бързат, кучетата лаят, а керванът си върви... Автор:       ", "date": "2019.10.17", "title": "Поемете отговорност и спрете да убивате безумно на пътя"}
{"url": "https://www.actualno.com/sofia/rumen-jonchev-15-miliarda-minaha-prez-rycete-na-fandykova-kyde-sa-parite-news_1385793.html", "text": "      „15 милиарда лева минаха през ръцете на Йорданка Фандъкова, откакто тя е кмет на София. Къде отидоха парите, как се усвоиха? Ние ще спрем корупцията в Столична община!“      Това заяви лидерът на Земеделския народен съюз Румен Йончев и кандидат за общински съветник от коалицията „Движение България на гражданите“ (ДБГ, ЗНС, НДСВ, Път на младите) в ефира на телевизия „Евроком“.\r\nЙончев напомни, че сред ангажиментите, които Мая Манолова е поела, а и подкрепящата я листа за общински съветници на ДБГ, е всеки столичанин от своя компютър да проследява как се харчи бюджетът на София.\r\n„Контролът е работа на Общинския съвет. Проблемът е, че преди избори всеки е опозиция, а след това изведнъж става част от властта. В последния СОС опозиционерите минаха към ГЕРБ“, каза Йончев.  Лидерът на ЗНС е категоричен, че единственият начин за спиране на корупцията е прозрачността в управлението .\r\n„С днешните технологии какво пречи хората да бъдат питани за основни проблеми. Не става въпрос за официални референдуми, а за допитвания. Нека обществените поръчки да се случват в електронното пространство, така че всички да ги виждат. Огромното блато е в административното обслужване“, отсече Румен Йончев.\r\nТой се обяви за мандатност на кметовете, защото днешните методи на управление възпроизвеждат едни и същи политически елити. И това важи не само за кметовете, а и за народните представители. „ Политическите партии са неспособни да се справят с това. Нужно е законодателство. 2 мандата и си отиваш вкъщи “, заяви Йончев.     ", "date": "2019.10.17", "title": "Румен Йончев: 15 милиарда минаха през ръцете на Фандъкова, къде са парите?"}
{"url": "https://www.actualno.com/music/sweet-child-o-mine-pyrvoto-video-ot-80-te-s-1-mlrd-gledanija-v-youtube-news_1385803.html", "text": "       Видеото към #1 сингълa на легендарната рок банда Guns ‘N Roses’, \"Sweet Child O’ Mine\",  официално е първото музикално видео от 80-те години, достигнало 1 млрд. гледания в YouTube. Това постижение е второто по рода си за бандата, чието видео към епичното парче \"November Rain\" (1992 г.) през 2018 г. се превърна в първото (и единствено до момента) видео от 90-те с над 1 млрд. гледания!      Guns N’ Roses превземат с необуздано поведение световната рок сцена и продължават да вълнуват света с албума си \"Appetite For Destruction\" от 1987 г., който се все още е най-продаваният дебютен албум на всички времена в САЩ с над 30 млн. релизирани копия в световен мащаб.\r\nПрез 2018 г. излезе юбилейната ремастерирана и разширена версия на албума, озаглавена \"Appetite For Destruction: Locked N' Loaded\". Изданието е налично на физически носител в онлайн магазин MusiscMall.bg тук: http://bit.ly/32lsPvU.\r\nПостоянноят успех на групата по време на турнето ‘Not In This Lifetime’ в световен мащаб му отрежда 4-то място в списъка с най-успешни турнета в историята на световната музика.  Нестихващата сила на Guns N’ Roses’ е неоспорима. С над 6.7 млн. последователи в YouTube и рекордни видео постижения в продължение на десетилетия, бандата и емблематичната й музика продължават да вълнуват. Лоялната й фен аудитория по цял свят не спира да се връща към видеата на нейни класики и я превръща в една от всички 200 най-гледани артисти в YouTube в цял свят за 2019 г. Ето и няколко интересни факта за Guns ‘N Roses и видеата към сингли на бандата, както и списък с ТОП 5 на всички най-гледани видеа на артисти от 80-те и 90-те години.               ", "date": "2019.10.17", "title": "\"Sweet Child O’ Mine\" - първото видео от 80-те с 1 млрд. гледания в YouTube"}
{"url": "https://www.actualno.com/sofia/dvijenie-vyzrajdane-rajonen-kmet-na-sofija-razdava-obshtinski-jilishta-na-svoi-blizki-news_1385744.html", "text": "      След като през изминалата седмица за огромната къща на зам.-кмета по култура и образование на София – Тодор Чобанов, днес от партията на Костадин Костадинов продължават с разкритията си за злоупотреби и корупционни практики от страна на високопоставени служители в Столична община.      Този път на прицела им е кметът на район „Връбница” в София – Младен Младенов . Оказва се, че откакто е районен кмет на „Връбница”, същият е обзавел с общински жилища половината си служители в общината и то в пълно нарушение на всички приложими общински наредби. Една от първите, които се възползват от възможността да си закупят евтини общински жилища, използвайки силата на служебното си положение е зам.-кметът на район „Връбница” – София Асенова Матарова – Динова . Оказва се, че първото нещо, което прави г-жа Матарова – Динова, след като влиза в общинската администрация на големия софийски район е да се намести под наем в удобно и голямо общинско жилище от близо 85 кв.м., намиращо се на ъгъла на бул. „Сливница” и ул. „Босилеград” в район „Връбница”. Наемът е в размер на 58.82 лв! Това се случва в момент, когато София се намира в , а чакащите нуждаещи се семейства са десетки хиляди . Пет години по-късно, през 2014 г. Стефания Матарова-Динова, закупува общинското жилище, което незаконно е обитавала през цялото време до този момент на символичната цена от 62 632.33 лв., за имот с такава квадратура и разположение. В края на декември 2014 г., само два месеца, след като го е придобила, зам.-кметът на район „Връбница”, прехвърля жилището на 8 годишната си дъщеря , срещу договор за издръжка и гледане. Според Възраждане, това е класически случай на злоупотреба със служебно положение и търговия с влияние, което трябва да се разследва час по-скоро от компетентните органи.  Оказва се, че зам.-кметът на „Връбница” не е единствената от общинската администрация на района, която се е обзавела с евтино общинско жилище. Справка в Имотния регистър, показва, че такова е придобил и синът на главната счетоводителка на общината Мариана Стоименова . През 2017 г., Еленко Стоименов е получил общинско жилище от 45 квадрата в район „Връбница”, срещу смешната цена от 20 955.16 лв. Месец по-късно, Стоименов продава придобитото от общината жилище на тройно по-висока цена .\r\nОт Възраждане заявиха, че имат информация и за други общински служители от район „Връбница”, които са се облагодетелствали от „щедростта” на кмета Младенов, но все още проверяват информацията.\r\nКраткият коментар на , относно изнесената информация за безобразията в районната администрация на „Връбница” е следният: „Повече от месец изнасяме данни за корупционните афери на Фандъкова и компания, а реакция от институциите няма. Силно се надявам, че това е заради предизборния период, и след 27-ми ще има разследвания и обвинения . Това, просто не може да продължава така повече. В конкретния случай, какво да Ви кажа, този районен кмет е отдавна известен със своите безобразия. Тук обаче говорим вече за чиста злоупотреба с власт и недопустимо облагодетелстване на висши общински служители с жилища, които са предназначени изключително за социални нужди. За хора, които нямат покрив над главите си. В същото време, хора които нямат техните проблеми, отнемат полагащите им се жилища от общинския фонд, който и без това е критично намалял, за да набавят имотна облага за себе си и близките си. Ако в България съдебната власт беше независима от управляващите, този човек отдавна щеше да бъде в затвора!”     От Възраждане, обещават в близките дни да направят нови разкрития за безобразията, които се вършат в общинската администрация на район „Връбница” . Този път по отношение на обществените поръчки и за това, как ги печелят само големи фирми, приближени до управляващата ГЕРБ, Йорданка Фандъкова и кмета на „Връбница” Младен Младенов. ", "date": "2019.10.17", "title": "Движение \"Възраждане\": Районен кмет на София раздава общински жилища на свои близки"}
{"url": "https://www.actualno.com/curious/myjyt-kojto-zavede-delo-sreshtu-apple-che-go-e-napravila-gej-ottegli-iska-si-news_1385850.html", "text": "      Руснакът, който обвини американския технологичен гигант \"Apple\", , оттегли жалбата си след първото заседание на московски съд, предаде AFP.      Тъжителят предпочел да запази анонимността си.   Мъжът, който заведе дело за морални щети, твърдеше, че приложение за iPhone го е превърнало в гей.\r\nИскането му бе за един милион рубли (15 000 долара).  \"Сега имам гадже и не знам как да обясня това на родителите си ... животът ми е променен към по-лошо и никога повече няма да стане нормален\", обяснява мъжът.\r\n\"Apple ме тласна към хомосексуалността чрез манипулация. Промените ми причиниха морални и психически вреди\", споделят още той.   Адвокатът му Сапижат Гусниева тогава настоя, че случаят е \"сериозен\", казвайки, че клиентът ѝ е \"уплашен и страда\". Сега тя заяви пред медиите, \"че е редно да прекратим делото, тъй като следващото заседание щеше да бъде публично и личните данни на моя подзащитник можеха да станат известни в публичното пространство\".     ", "date": "2019.10.17", "title": "Мъжът, който заведе дело срещу Apple, че го е направила гей, оттегли иска си"}
{"url": "https://www.actualno.com/asia/otlagat-intronizacijata-na-novija-japonski-imperator-news_1385780.html", "text": "      Планираният за 22 октомври парад по случай възкачването на престола на новия японски ще бъде отложен за 10 ноември заради последиците от , предава обществената теленизия NHK, цитирана от БНР. Решението е на правителството в Токио.      За опазването на сигурността по време на парада е необходим значителен човешки ресурс. Властите обаче трябва да насочат усилията си за преодоляване на щетите от тайфуна, който в края на миналата седмица отне живота на близо 80 души.    премина над Япония в събота, придружен от бурен вятър със скорост 200 км/ч и проливни дъждове. В префектура Чиба на фона на тайфуна премина и торнадо. Преминаването на тайфуна беше придружено от обилни дъждове - на места падна количеството за 2 месеца само за два дни.   ", "date": "2019.10.17", "title": "Отлагат интронизацията на новия японски император"}
{"url": "https://www.actualno.com/analysis/severna-makedonija-po-blizo-do-nato-otkolkoto-do-es-news_1385742.html", "text": "      Докато несигурността дали за присъединяване към ЕС е факт, процесът на ратифициране на Протокола за продължава. Още две държави - Италия и Великобритания - вчера дадоха зелена светлина на Северна Македония за присъединяване към Алианса, предава БГНЕС.      Британският външен министър Доминик Рааб обяви в Twitter, че е подписал Протокола за присъединяване на Северна Македония към НАТО, с което вече 24 от 29 държави-членки са го ратифицирали. Рааб заяви, че очаква с нетърпение официалното присъединяване на Северна Македония към НАТО на срещата на лидерите на Алианса в Лондон.   Няколко часа по-рано протоколът беше ратифициран от италианския Сенат.\r\nПарламентът на Франция предстои да гласува протокола тази седмица, а процесът трябва да приключи и в Холандия и Исландия. Засега е обичайна практика Сенатът на САЩ да го ратифицира последен, но поради все още не се знае за кога е предвидено заседанието на Камарата на представителите на САЩ. Очаква се протоколът да бъде ратифициран и по този начин членството в НАТО ще бъде официализирано преди срещата на върха на Алианса, насрочена за 3 и 4 декември в Лондон.  Остава отворен само въпросът дали това ще се случи преди срещата на върха в испанския парламент. Двете камари на парламента са разпуснати. Изборите са насрочени за 10 ноември и ако всичко върви както трябва, той ще бъде съставен на 3 декември.\r\nЗа разлика от НАТО, изходът за датата на преговори с ЕС остава несигурен. Досега , че е прекалено рано да се водят преговори със Северна Македония и Албания. Френският президент Макрон след среща с германския канцлер Ангела Меркел снощи заяви, че Скопие и Тирана трябва да изчакат още малко, преди да получат одобрение за преговорите за присъединяване към ЕС. Той каза, че двете страни са постигнали значителен напредък във вътрешната реформа, но засега това не е достатъчно. За разлика от него, Меркел коментира, че има още малко време до заседанието днес следобед на Съвета на ЕС двете страни да се съгласуват за преговорите със Северна Македония и Албания.\r\n\"Споделям същата геополитическа и стратегическа визия с германския канцлер. Искам да изпратя положителен сигнал до тези лидери, но сериозно погледнато сега трябва да им кажа - този път имаме нужда от още малко време, за да подредим нещата\", каза Макрон.       Очевидно е, че има конфликт между двете страни за перспективата на Албания и Северна Македония. И Берлин, и Париж са съгласни, че страните от Западните Балкани се нуждаят от европейска перспектива. Процесът трябва да стане по-прозрачен и обратим, съгласна е Меркел, но добавя, че остават само няколко \"различни нюанса\".\r\nДвете страни имат време преди началото на срещата на върха на ЕС да обмислят как да намерят обща позиция, която, както каза Меркел, трябва да бъде приемлива и за други членове на ЕС.\r\nВ навечерието на днешната среща на лидерите на ЕС премиерът към тях.\r\n\"След всичко, което направихме, ние сме убедени, че трябва да получим решение за започване на преговори с ЕС сега и незабавно. Ние сме подготвени за това политически и институционално. Всяко забавяне ще бъде счетено като отрицателно решение и ще има много негативни ефекти, високо ниво на разочарование сред гражданите и сред всички, които подкрепиха прилагането на \", заяви Заев на съвместна пресконференция в Брюксел с еврокомисаря по разширяването Йоханес Хан.\r\n\"Искам да предупредя добросъвестно, че ако не бъде прието очакваното заслужено положително решение за преговори, надеждността на ЕС и доверието на нашите граждани могат да бъдат поставени под въпрос. Това ще засили регресивните сили в страната и интереса на трети страни към региона. Ето защо, лидери на ЕС, не угасвайте блестящите звезди, към които се стремим, не ставайте наша пречка, бъдете наши герои\", подчерта Заев.      Съвместният апел към лидерите на държавите-членки на Европейския съюз за постигане на консенсусно решение за началото на преговорите за Северна Македония беше отправен и на среща на Заев с председателя на Европейския съвет Доналд Туск. Беше констатирано, че Република Северна Македония и гражданите ѝ са изпълнили всички условия за решение за започване на преговори, правейки смели стъпки и сериозни реформи.\r\nМеждувременно продължават многобройните предупреждения за последиците от евентуално забавяне на решението за преговори със Северна Македония и Албания.\r\nПредседателят на Европейския парламент (ЕП) Давид Сасоли, Партията на европейските социалисти, ЕНП, Партията на Зелените, бившият шведски премиер и специален представител за бивша Югославия Карл Билт, , германският държавен министър за Европа Михаел Рот, политическият анализатор и експерт по Балканите Флориан Бийбър и други настоящи и бивши политици предупредиха, че отказвайки да определят дата за започване на преговори със Скопие и Тирана, ЕС е изправен пред възможен крах на своите политики и доверие на Балканите. Те изтъкват, че това би бил лош пример за всички в региона, който може да доведе до дестабилизация и отваряне на пространство за трети страни, предимно Русия, Китай и Турция. ", "date": "2019.10.17", "title": "Северна Македония – по-близо до НАТО, отколкото до ЕС "}
{"url": "https://www.actualno.com/asia/jestoki-turski-izstyplenija-sreshtu-pleneni-kurdi-video-18-news_1385858.html", "text": "      Кюрдските власти в североизточна Сирия обвиниха Турция, че прибягва до забранени оръжия като напалм и фосфорни муниции.      В изявление, направено осем дни след началото на смъртоносното настъпление, кюрдската администрация заяви, че Турция е прибягнала до такава употреба заради неочаквано твърдата съпротива на кюрдските бойци в ключовия граничен град Рас ал Айн.    Турският президент Реджеп Тайип Ердоган досега пренебрегва международния натиск за спиране на офанзивата, при която са избити десетки цивилни и разселени повече от 300 000 души.   Кюрдски официални служители публикуваха видео в социалните медии, на което се вижда как деца с изгаряния се лекуват от лекар в провинция Хасаке и твърдят, че са пострадали от използване на забраненото оръжие.\r\nИзвестен с широкото си приложение от страна на американските сили във войната във Виетнам, напалмът и свързаните с него химикали са смеси от желиран бензин и летливи нефтохимични вещества, използвани в запалителни бомби.         Това е обаче далеч не са единствените изстъпления от страна на Турция. Различни видеа из социалните мрежи показват липсата на каквото и да било хуманно отношение към пленени кюрдски бойци.  Шокиращото в случая е, че не става въпрос единствено за действия от страна на различни терористични групировки, които Турция използва по време на офанзивата, но и на войници от редовната турска армия. ", "date": "2019.10.17", "title": "Жестоки турски изстъпления срещу пленени кюрди (ВИДЕО 18+) "}
{"url": "https://www.actualno.com/america/iztrebiteli-na-sasht-unishtojiha-municii-v-kobani-news_1385753.html", "text": "      Два американски изтребителя извършили въздушни удари в сряда, за да унищожат боеприпасите, които били изоставени, когато американските сили напуснали циментова фабрика южно от Кобани, Сирия, съобщи в. \"Сабах\".      Фабриката беше служила като координационен център за ръководената от САЩ коалиция и Сирийските демократични сили (СДС).   Полковникът от американската армия Майлс Чагинс, говорител на коалицията, заяви, че ударите на изтребителите Ф-15E са предварително планирани и са унищожили боеприпаси, съхранявани в циментовата фабрика.\r\nТой добави, че целият персонал на коалицията и \"основна тактическа екипировка\" са изтеглени от базата преди ударите.  Повечето от 1000 американски бойци в Сирия ще се изтеглят през следващите дни и седмици заради военната офанзива на Турция в Североизточна Сирия.\r\nАнкара стартира операция „Мирна пролет“ на 9 октомври.   Турската офанзива е насочена срещу кюрдските Отреди за защита на населението (ОЗН), които според Анкара са терористична групировка, която е разклонение на Кюрдската работническа партия (ПКК), бореща се срещу Анкара от 1984 г.     ", "date": "2019.10.17", "title": "Изтребители на САЩ унищожиха муниции в Кобани "}
{"url": "https://www.actualno.com/cars/naj-malkijat-krosouvyr-na-volvo-premina-na-elektrichestvo-news_1385865.html", "text": "      Компанията Volvo представи напълно електрическата модификация на кросувъра XC40. Това е първият модел от новото \"зелено\" семейство Recharge, в което ще влязат както електромобили, така и хибриди.      В основата на електромобила е платформата CMA, на която са изградено стандартното XC40, както и моделът Polestar 2. От втория XC40 Recharge е наследил и задвижващия агрегат - два електромотора със сумарна мощност 408 к.с. и 660 Нм въртящ момент.    Капацитетът на батериите е 78 кВт/ч, като това стига за пробег от 400 км с едно зареждане. До 80% от заряда може да се напълни при използването на специален терминал. Ускорението от 0 до 100 км/ч ще отнема 4,9 секунди, а максималната скорост е ограничена на 180 км/ч.\r\nИнженерите на Volvo е трябвало да жертват обема на багажника на електрическото XC40 за поставяне на батериите. Така той побира 413 литра (при стандартни модел те са 460). Под предния капак обаче има допълнително пространство, където могат да се поберат още 31 литра.   Продажбите на електрическия SUV стартират догодина, като цените още не са обявени. Стратегията на Volvo предвижда до 2025 г. компанията да пуска на пазара по един електрически модел. Така след 5 години половината продажби на марката трябва да бъдат на автомобили на ток и на хибриди. През 2040 т. Volvo ще се откаже напълно от производството на коли с бензинови и дизелови двигатели.        ", "date": "2019.10.17", "title": "Най-малкият кросоувър на Volvo премина на електричество"}
{"url": "https://www.actualno.com/politics/spasi-sofija-organizira-usporeden-debat-pred-bnt-news_1385866.html", "text": "      Независимият кандидат за кмет на столицата, подкрепен от Спаси София, се включи в алтернативен предизборен дебат пред сградата на БНТ. Напомняме, че Борис Бонев не бе поканен в студиото на предаването Референдум, за да участва в дебата за София, защото от телевизията обясниха, че това се дължи на резултат на 4 социологически агенции.      \"Това което от БНТ пропускат да кажат е, че те по собствено усмотрение са избрали четирите агенции. Едната от тях, Център за анализ и маркетинг, няма уеб страница и дава нереалистични прогнози - по 40% на г-жа Фандъкова и г-жа Манолова. Резултатите на втората - Тренд, пък не са публични. Това е некоректно и дискриминационно условие, което дава възможност БНТ да си подбере агенциите спрямо кандидатите, които са угодни за политическата конюнктура\". - казва Борис Бонев от Спаси София.    Поради тази причина, градските активисти организираха алтернативен дебат, а Бонев отговори на същите въпроси, които Добрина Чешмеджиева зададе в студиото. Предаването ПРеферендум бе заснето пред входа на БНТ и протече със символичното участие и на останалите четирима кандидати за кмет на София.  \"Този опит на БНТ да ни изключи от дебата не само не ме отказва, а допълнително ни мотивира. Затова направихме този алтернативен ПРеферендум. Надявам се гражданите да оценят, че ние първи обявихме кандидатурата, заедно с най-подробната програма - План за София. Горд съм, че моите опоненти припознаха и включиха в собствените си програми част от предложенията ни за по-добра София, върху които с екипа си работим от години.\" - добави Бонев. ", "date": "2019.10.17", "title": "Спаси София организира успореден дебат пред БНТ"}
{"url": "https://www.actualno.com/europe/na-londonchanite-im-pisna-ot-ekoaktivisti-vijte-video-news_1385787.html", "text": "      Екоактивистите от \"Бунт срещу унищожението\" продължават с акциите си в Лондон. Те обаче все повече дразнят гражданите, заради това, че активностите им са в час пик или по натоварени магистрали и летища.      Идеята на екоактивистите е да блокират движението и да разясняват на гражданите проблемите, които промените в климата носят на света.\r\nCNN обаче разпространи кадри, които ясно показват как на лондончани им писва. Акцията на сниманите екоактивисти се е провела в метрото в час пик.       В социалните мрежи дори се появиха коментари, осъждащи акциите, като този: \"Да спреш масовия транспорт, за да протестираш срещу промените в климата, е все едно да изземеш бутилки за многократна употреба в името на ограничаване на използването на платмаса. Това е толкова опгрешно. \"  При първите си големи прояви в началото на седмицата, те блокираха кръстовището пред парламента и летищетото в Лондон сити. Техен член дори забави полет с 2 часа. В можете да видите как стана това.     ", "date": "2019.10.17", "title": "На лондончаните им писна от екоактивисти, вижте (ВИДЕО)"}
{"url": "https://www.actualno.com/curious/video-nadyhva-fenovete-za-novoto-shou-na-slavi-news_1385929.html", "text": "      Както стана ясно по-рано днес, . Медията наскоро получи и така нужния лиценз за национален ефир. Информацията се потвърди и от проверка в Търговския регистър.       това се казваше в наскоро публкуван клип,    Рекламата продължава с видео, публикувано в официалния профил на Слави Трифонов, в което главният сценарист на останалото в историята \"Шоуто на Слави\" се преобразява в един от любимите образи на публиката - този на Паулу Коелю.\r\nВ мазе, заобиколен от компоти и зимнина, героят на Сиромахов надъхва феновете за това, което предстои скоро...            ", "date": "2019.10.17", "title": "ВИДЕО надъхва феновете за новото шоу на Слави"}
{"url": "https://www.actualno.com/society/uvolnenijat-direktor-na-bnr-shte-objalva-ne-prizna-natisk-zaradi-geshev-video-news_1385913.html", "text": "      С решението си СЕМ показа, че е над законите в България и цели дестабилизацията на БНР. Ще обжалвам, естествено. Това заяви освободеният от поста си на генерален директор на БНР Светослав Костов.      Костов се усъмни, че СЕМ може да са притеснени от започналите проверки в радиото, явно визирайки потвърдената от главния прокурор Сотир Цацаров информация, че има . \"Най-удобно е да се скрият зад свободата на словото\", каза той.\r\nИзрично попитан дали ще каже истината и ще обясни как така има огромни разминавания между неговата версия за за 5 часа на 13 септември и версията за случилото се на четирима други служители на радиото, включително Силвия Великова и техническия директор Пламен Костов (твърдящ, че Костов му е наредил да спре сигнала на БНР), Костов отвърна, че оставя прокуратурата да си свърши работата. \"Тези хора, като изказват версиите си, казват мо-та-мо. Притесняваме, че г-н Пламен Костов е запазил по минути и часове какво е говорил по телефона\", изказа гледната си точка Светослав Костов. Той така и не призна дали е имало политически и властови натиск върху него, а подчерта, че натискът върху него идвал от СЕМ и от хора, заинтересовани от сключването на договори по обществена поръчка. Уволненият генерален директор на радиото добави, че „съвети получава само от адвоката си.\r\nПопитан колко пари са изчезнали от БНР, Костов отвърна, че преди три години радиото било на плюс от 1,6 млн. лева, сега се чакал дефицит от 4-5 млн. лева.  Същевременно адвокат Николай Кунев, който защитава Костов, изтъкна, че от СЕМ не са прави за решението, защото Законът за радио и телевизия (чл. 67) предвиждал толкова тежко наказание за \"груби и системни нарушения\", а Костов е направил едно нарушение. Освен това, на 13 септември информационните емисии на програма \"Хоризонт\" били излъчвани, по думите на Кунев, като в становището на Костов пред СЕМ били представени доказателства.\r\nКостов обясни, че за около 3 месеца в БНР спестили малко над 1 млн. лева и заради това почнал проверка, за да разбере защо някой заложил дефицит в бюджета на радиото. Уволненият генерален директор каза това, след като обяви, че има проверки на институции и не можело за толкова кратко време да се запознае с всички тънкости на бюджета и разказа как бил на защита на бюджета на БНР миналата седмица, но колегите му от БНТ напуснали, докато бил там.   На Костов му бяха зададени и въпроси от агенция ПИК дали Антон Митов е катастрофирал със служебна кола (преди години), защото е бил пиян и дали бил \"роднински обвързан\" с \"Радио Свободна Европа\". Костов отвърна, че не може да коментира и да потвърди специално за причината за катастрофата. А за \"роднинската връзка\" уволненият генерален директор препрати за проверка към колектива на \"Радио Свободна Европа\". Там репортер е Борис Митов, който беше човекът, отговарящ за съдебния ресор в Mediapool.    Как започна процедурата по освобождаване на Костов – припомнете си в .\r\nС какви аргументи СЕМ освободи Костов – вижте в .   ", "date": "2019.10.17", "title": "Уволненият директор на БНР ще обжалва, не призна натиск заради Гешев (ВИДЕО)"}
{"url": "https://www.actualno.com/europe/tyrguvashta-s-petrol-shvejcarska-kompanija-globena-95-mln-evro-za-korupcija-news_1385911.html", "text": "      Търгуващата с петрол швейцарска компания „Гънвор“ получи нареждане да плати почти  95 млн. евро заради корумпиране на властите в Република Конго и Кот д'Ивоар, съобщиха в четвъртък от швейцарската прокуратура.      Службата на генералния прокурор на Швейцария (OAG) казва в изявление, че „Гънвор“  е показала \"сериозни пропуски във вътрешната си организация\" и \"не е успяла да предотврати подкупите на държавни служители в Република Конго и Кот д'Ивоар между 2008 и 2011 г. \"   Добавя се, че базираната в Женева компания е била „осъдена, че не е предприела всички организационни мерки, които са разумни и необходими“, за да се предотврати корупцията, насочена към „осигуряване на достъп до пазарите на петролни продукти в страните“.\r\nОт OAG изтъкват, че „Гънвор“  няма кодекс за поведение и не предлага обучение за повишаване на осведомеността за риска от корупция.  \"Изглежда, че „Гънвор“ приема, че рискът от корупция е присъщ на търговските дейности на компанията, поне на съответните пазари\", се казва в съобщението.\r\nВ своето решение, предхождано  от предишно решение на Федералния наказателен съд на Швейцария, OAG осъжда „Гънвор“  да плати глоба в размер на 94 милиона швейцарски франка (85 милиона евро). ", "date": "2019.10.17", "title": "Търгуваща с петрол швейцарска компания глобена 95 млн. евро за корупция"}
{"url": "https://www.actualno.com/america/fbr-razsledva-osnovatelite-na-advokatskata-kantora-s-panama-papers-news_1385907.html", "text": "       Основателите на офшорната адвокатска кантора \"Mossack Fonseca\", от която бяха разпространени Panama Papers, са . В съдебни документи се посочва, че прокурорите на САЩ разследват дуото заради опитите им да попречат на Netflix да пусне своя филм The Laundromat в петък.      В Съединените щати прокурорите повдигнаха обвинения срещу двама бивши   служители на Mossack Fonseca, американски счетоводител и бивш   данъкоплатец от САЩ в резултат на разследването на финансови   престъпления. В Панама Мосак и Фонсека се борят с поне две обвинения,   повдигнати от прокурора на страната.   Адвокатите се опасяват, че прокуратурата на САЩ може да им повдигне   допълнителни обвинения „за всяко ново престъпление, което им е  наложено  във филма“.\r\nВ The Laundromat двамата адвокати Юрген Мосак и Рамон Фонсека са изиграни от Гари Олдман и Антонио Бандерас, режисьор е Стивън Содърбър. The Laundromat е вдъхновен от разследването на Panama Papers 2016 и се  основава на едноименната книга на репортера на Джейк Бернщайн (известна и като Secret World).  Затова юристите вече са завели дело за клевета към филмовата компания, което се разглежда от съда в Кънектикът. Във филма те виждат себе си като \"злодеи\", \"Оклеветени са като безмилостни, безскрупулни адвокати, участващи в пране на пари, укриване на данъци и подкуп\". Адвокатите протестират и срещу сцена, в която облечени в костюми с различни валути използват неприличен език в компанията на шейх и гангстер и в този момент разбират за изтеклите Panama Papers. Според тях филмът  внушава на зрителите, че те са престъпници, отговорни за престъпления  като: убийство, подкупи, пране на пари и корупция.\r\nВижте трейлъра на филма , чиято премиера е на 18 октомври.        От \"Mossack Fonseca\" твърдят още, че не са давали разрешение за  използване на логото им. От Netflix не коментират, но всички очакват  дата за първото изслушване по делото.  \r\nПо техни думи разпространението на филма в мрежата за домашно кино ще доведе до увеличаване на гаранцията им в Панама, където са подсъдими по В същото време адвокат на Мосак и Фонсека написа, че пускането  на филма може  да затрудни двойката да получи справедлив процес в  Съединените щати. Netflix контраатакува с - филмът няма нищо общо с Кънектикът, където се води разследването срещу двамата адвокати.\r\nРазследването на Panama Papers през 2016 г. беше съсредоточено върху 11,5 милиона записи, изтекли от Mossack Fonseca, които разкриха как политици, бизнес лидери, знаменитости и престъпници са действали чрез трудно подлежащи на проследяване обвивки в данъчни убежища.\r\nРазследването, сътрудничество на почти 400 журналисти от 80 страни, доведе до оставка на премиери, наказателни обвинения в Латинска Америка и Европа и правителства от Австралия до Исландия, които възстановяват над 1,2 милиарда долара неплатени данъци и санкции.      Мосак и Фонсека отричат да са извършили неправомерни действия, но разследванията срещу тях не спират. Юридическата кантора затвори през 2018 година. Като причина за това посочи \"влошаването на репутацията, медийната  кампания и необичайните действия на определени панамски власти, които  ни причиниха необратими щети\". ", "date": "2019.10.17", "title": "ФБР разследва основателите на адвокатската кантора с Panama Papers"}
{"url": "https://www.actualno.com/asia/zadyrjaha-dvama-amerikanci-v-kitaj-s-obvinenija-za-trafik-na-hora-news_1385796.html", "text": "      Двама американци, които ръководят бизнес за преподаване на английски език в Китай, са задържани в източната част на страната, според тяхната компания, която заяви, че са държани срещу \"фалшиви\" обвинения, съобщава АФП.      Джейкъб Харлан и Алиса Петерсен са задържани в провинция Дзянсу миналия месец, съобщава базираната в Айдахо компания China Horizons.   На страница за събиране на средства за гаранция на Петерсен, се казва, че тя е официално обвинена в \"незаконно преместване на хора зад граница\". Задържанията са на фона на дипломатическо и търговско напрежение между Китай и Съединените щати.\r\n\"Ние знаем за задържането на двама американски граждани в Дзянсу, Китай и обвиненията, повдигнати срещу тях от провинциалното правителство. Ние поемаме сериозно своята отговорност да помагаме на гражданите на САЩ в чужбина и следим ситуацията.\", заяви служител на Държавния департамент на САЩ при условие за анонимност.  China Horizons заяви във \"Фейсбук\", че на двамата \"е повдигнато обвинение за фалшиви престъпления и техните семейства работят върху привличането на международни адвокати, които да им помогнат да се върнат у дома в Щатите\".\r\nХарлан, основателят на China Horizons, е държан в хотел под полицейско наблюдение в град Жендзиан. Полицията го задържа, докато е с 8-годишната си дъщеря в хотел в град Вейфан, провинция Шандонг на 28 септември и му е отнет телефона и компютъра, според публикацията.   Петерсен, която е асоцииран директор на China Horizons, е задържана около 27 септември и никой не е чул нищо за нея от две седмици, докато Държавният департамент не я намира, според страницата й gofundme.com.    Служителят на Държавния департамент потвърди, че Петерсен получава \"всички подходящи консулски услуги\".\r\nChina Horizons, която урежда американците да преподават английски език в китайските училища, заяви, че ще прекрати дейност в края на октомври.\r\n\"За съжаление, поради нарастващите политически и икономически проблеми между САЩ и Китай, ние вече не можем да изпращаме учители в Китай безопасно\", пише компанията. ", "date": "2019.10.17", "title": "Задържаха двама американци в Китай с обвинения за трафик на хора"}
{"url": "https://www.actualno.com/pazardjik/desetki-jertvi-na-domashno-nasilie-sa-poluchili-pomosht-vyv-fond-iga-news_1385916.html", "text": "      30 жертви на са потърсили помощ и получили подкрепа във Фонд ИГА, съобщиха от неправителствената организация. Това стана ясно на заключителната конференция по Проект „Програми и услуги за превенция и защита от домашно насилие”. Проектът се изпълнява от Фонд за превенция на престъпността ИГА и се реализира на територията на област Пазарджик в периода 21 май-21 октомври 2019 г., по Договор за предоставяне на безвъзмездна финансова помощ, сключен с Министерство на правосъдието.      В рамките на проекта са проведени социални, юридически и психологически консултации с жертвите на домашно насилие. 5 жени са настанени в Кризисен център. При 6 от жертвите домашното насилие е било и с елемент на сексуално насилие. Експертите на Фонда са направили и оценка на риска от извършването на повторно правонарушение за 5 извършители на домашно насилие. Проведен е обучителен семинар за 15 души, представители на институции, ангажирани с проблема домашно насилие, и магистрати, работещи по прилагане мерките на Закона за защита от домашно насилие. Освен предоставяне на психологическа, социална и правна подкрепа на пострадали от домашно насилие и услуги по рехабилитация за извършители на домашно насилие в рамките на проекта е повишена компетентността на институциите за налагане на мерките за защита от домашно насилие.   Като дългосрочна цел Фонд ИГА си поставя задачата да се превърне в център за оказване на помощ и подкрепа за пострадали от домашно насилие в Област Пазарджик. Резултатите от работата по проекта на Фонд ИГА бяха представени пред представители на различни институции, работещи с правонарушители и техните жертви. ", "date": "2019.10.17", "title": "Десетки жертви на домашно насилие са получили помощ във Фонд ИГА"}
{"url": "https://www.actualno.com/politics/borisov-greshka-bi-bilo-ako-ne-se-dade-evropejska-perspektiva-na-severna-makedonija-video-news_1385914.html", "text": "      \"Историческа грешка би било, ако не се даде европейска перспектива на и на Албания\", заяви министър-председателят Бойко Борисов преди заседанието на Европейския съвет в Брюксел.      \"Имаме ясно становище, много важно за Балканите, региона и съседските ни отношения – да се даде перспектива за ЕС\", категоричен беше премиерът Борисов.   \"Имаме толкова претенции към тях, но не бихме си позволили да ги спрем да започнат преговори. Това ще бъде тежък удар за народите в тези държави\", добави министър-председателят, който уточни, че такъв шанс се чака от 15 години.\r\nПопитан от медиите за , премиерът Борисов отбеляза, че се възхищава на Мишел Барние и изрази благодарност за свършената от него огромна работа. Още по темата, според министър-председателя, няма как да се коментира, преди тя да е минала през британския парламент.  На журналистически въпрос относно събитията в Североизточна Сирия премиерът Борисов заяви: \"Ние сме подкрепяли Турция винаги, когато е имала проблеми с миграцията, с лагерите и затова сме давали пари. Но докато води война, военни действия аз не мога да подкрепя. Никаква солидарност не мога да имам за война. Към никого. Каквато и да е цената на това – пак го повтарям. За всичко друго сме ги подкрепяли, защото сме партньори и в НАТО, комшии сме и те ни пазят от мигрантската вълна. За войната не могат да очакват подкрепа\".\r\nБорисов беше категоричен, че войната трябва да спре.         ", "date": "2019.10.17", "title": "Борисов: Грешка би било, ако не се даде европейска перспектива на Северна Македония (ВИДЕО)"}
{"url": "https://www.actualno.com/burgas/i-burgas-se-vkluchva-v-pohoda-na-svobodata-news_1385900.html", "text": "      Започва шестото издание на информационната кампания против трафика на хора. Тя се провежда под наслов „Поход на свободата“ и демонстрира подкрепа на борбата с трафика на хора в целия свят.      Бургас също е част от инициативата, както и още 25 града в страната. През миналата година инициативата беше осъществена в 450 населени места по света.\r\nНа 19 октомври в 11.00 походът тръгва от площад \"Св. Кирил и Методий\", ще премине пред сградата на общината, же пе гарата, след което ще се върне на сцена БулевАрт до Часовника. Млади хора от различни точки на планетата в същия ден и час ще тръгнат в мълчалив Поход в борбата срещу трафика на хора. В Бургас събитието се подкрепя и от музикантите от групата F.O.&Peeva, които ще изнесат концерт на Сцена БулевАрт, която е крайната точка на похода.\r\nЕвропейският ден за борба с трафика на хора е на 18 октомври. Инициативата има за цел да обърне вниманието на огромния размер който придобива търговията с човешки живот у нас. Събитието ще популяризира Националната телефонна линия за борба с трафика на хора, която приема сигнали безплатно и денонощно на телефон 0800 20 100.     Фондация \"А21 България\" в партньорство с местната Комисия за борба с трафика на хора са в основа на информационната кампания. В похода ще се включат основно млади хора и ученици.     ", "date": "2019.10.17", "title": "И Бургас се включва в Похода на свободата"}
{"url": "https://www.actualno.com/business/bez-da-iska-ili-narochno-goranov-e-podvel-s-danni-kasaeshti-dohodite-v-bylgarija-news_1385689.html", "text": "      Напълно неверни данни е предоставил финансовият министър Владислав Горанов в рамките на парламентарния контрол за броя на хората, заплатили данък върху доходите през 2018 година, твърди в своя статия .      Става въпрос за дадена информация в отговор на въпроси на народния представител от БСП Димитър Данчев. Отговорът на Горанов е писмен и според него са декларирали годишен доход равен или по-малък от  6720 лв. за миналата година, което е равно на 560 лв. на месец - колкото  е минималната работна заплата в момента . Те са платили общо 515 594 лв.  подоходен данък. В същото време, според справката, 192 985 души са  получили доход, надвишаващ 108 хил. лв., или повече от 9000 лв. на  месец, а дължимият налог е 962 819 лв.   Отговорът, обаче, е бил абсолютно неверен, а финансовото министерство изпратило корекция седмица по-късно. Обяснението било за \"техническа грешка\", като финансовото министерство прехвърля вината на НАП, тъй като първоначалните данни идвали от там.\r\nОт коригираните данни обаче излизат допълнително смущаващи факти. Става ясно, че данъкоплатците с доходи, близки и под минималната заплата за страната са много повече от първоначално подадената информация - , което е 54% от всички данъкоплатци. Хората с най-високи доходи пък са 17 763 души, или над 10 пъти по-малко от първата официална справка. Те са платили общо 506 420 лв. данъци.  Случаят е особено притеснителен, защото поставя въпроса колко често се случва финансовото министерство или НАП да \"подведат\" с грешна информация. БСП за поредна година искат подробна информация за броя на данъкоплатците в различните подоходни групи. С тези данни те обикновено мотивират предложение да се въведе необлагаем минимален доход с размера на минималната заплата.\r\nДогодина правителството има намерение да вдигне минималната работна заплата с нови 50 лв. - до 610 лв. Това неминуемо ще доведе до още по-голям дял на работещите на минимална заплата.    ", "date": "2019.10.17", "title": "Без да иска или нарочно Горанов е подвел с данни, касаещи доходите в България?"}
{"url": "https://www.actualno.com/asia/erdogan-vse-pak-se-syglasi-na-sreshta-s-pens-za-sirija-news_1385908.html", "text": "      Турският президент Реджеп Тайип Ердоган прие днес в президентския комплекс в Анкара американския вицепрезидент Майк Пенс, съобщава Анадолската агенция.      Очаква се двамата да обсъдят военната операция на Турция в Северна Сирия.   В придружаващата вицепрезидента делегация участва и държавният секретар Майк Помпео.\r\nНа 9 октомври Турция стартира операция „Мирна пролет”, целяща премахването на терористичната групировка ПКК от Северна Сирия, осигуряването безопасността на границата, подпомагане безопасното завръщане на сирийски бежанци и осигуряване териториалната цялост на Сирия.  Анкара подчертава, че в своята 30 годишна терористична кампания срещу Турция ПКК е причинила смъртта на 40 000 души, включително жени, деца и бебета. ", "date": "2019.10.17", "title": "Ердоган все пак се съгласи на среща с Пенс  за Сирия"}
{"url": "https://www.actualno.com/bgfootball/fenskijat-rasizym-vseki-govori-s-nameci-i-se-opravdava-news_1385705.html", "text": "      Не мога да кажа дали целта на расисткия скандал беше да бъде свален Борислав Михайлов, но като че ли беше така. Това заяви бившият собственик на \"Левски\" адвокат Тодор Батков, който изрично подчерта, че от доста време има недоволство от големите клубове спрямо Михайлов. По-големият проблем обаче било как заради расизма имиджът на България е пострадал в международен аспект, според Батков.       По въпроса дали не говорим за политическо влияние в случая, Батков говори по-общо – че не било нормално това да се случи и призова всеки да си отговори на въпроса кой има изгода от такива неща като сегашния скандал .    Не мисля, че е работа на собствениците да се грижат за поведението на феновете . В България е приет един от най-добрите закони за футболното хулиганство – някой трябва да го приложи, подчерта Батков и уверено каза, че ако законът е бил приложен, нямаше да има расистки скандал. Бившият собственик на \"Левски\" беше категоричен, че по негово време фенове са го натискали и \"отделни единици\" използвали флага на \"Левски\" за препитание.\r\n\"Промяната ще бъде за добро и не бива да анатемосваме Боби Михайлов – той пое българския футбол след един тежък момент, скандала с Батето (Иван Славков) в олимпийското движение\", заключи Батков пред БНТ, който видя „немалко” добро през годините – първо \"Левски\" и ЦСКА, сега \"Лудогорец\". \"Този път нека да е честен изборът\", призова още Батков.  Попитан дали така трябваше да приключи управлението на Борислав Михайлов, Батков отговори, че въпросът трябва да бъде решен от конгрес, а не Изпълкомът или Бойко Борисов да свалят Михайлов. Изпълкомът трябва да обсъди оставката, да я приеме за сведение, да се назначи временно изпълняващ длъжността и да се свика незабавно конгрес, смята бившият собственик на \"Левски\". Фенски глас    Държавата не прави абсолютно нищо, за да се предотвратяват такива неща, категоричен е председателят на фенклуба на \"Левски\" Степан Хиндлиян, който дори обвини в прояви на фашизъм \"един от кандидатите за кмет на София\", който е част от формация във властта , без да споменава имена. Когато обаче беше попитан дали в расисткия скандал не са замесени фенове на \"Левски\", Хиндлиян прехвърли вината на широк кръг от фенове, от всички отбори . Хората, които са били на стадиона, са наясно, че е имало подвиквания от всички сектори, но се фокусираме върху една група, обясни Хиндлиян. Той смята и, че в Англия има изключително лицемерие по въпроса с расизма.    За финал Хиндлиян каза, че оставката на Борислав Михайлов няма да промени нищо. Той призова да се види кои са собствениците на футболните ни клубове, как са придобили парите си и тогава да гледаме расизма сред феновете . Блато – така описа ситуацията Хиндлиян, който увери, че феновете работели, но нямало съдействие. \"Защо се очакват резултати от мен, при положение, че няма образование, няма възпитание, няма държава – не може на мен да ми се вменяват отговорности, че някой ударил два шамара на друг\", възмути се председателят на фенклуба на Левски, след като Тихомир Безлов от Центъра за изследване на демокрацията посочи фракцията \"София – Запад\" от фенове на \"Левски\" и публичната тайна, че тези хора далеч не са просто футболни фенове, а сред тях има криминални елементи, отблъскващи нормалните фенове на \"Левски\". Безлов пък изрично наблегна, че според него всичко е организирано с определена цел и се е знаело предварително, докато Хиндлиян изложи гледна точка, че след като английските медии предварително са нажежавали нещата на тема \"расизъм\", накрая е дошъл отговор заради това, един вид, предварително обвинение. ", "date": "2019.10.17", "title": "Фенският расизъм - всеки говори с намеци и се оправдава"}
{"url": "https://www.actualno.com/bgfootball/ima-favorit-za-nov-prezident-na-bfs-news_1385715.html", "text": "      Вече има ясен фаворит за нов президент на и не става дума за временен вариант, а за постоянно назначение. Според , цитирайки Блиц, това е сегашният вицепрезидент на централата Атанас Фурнаджиев.          Назначението ще бъде официализирано в петък, на заседанието на Изпълкома. Тогава трябва да бъде приета оставката на сегашния шеф на БФС Борислав Михайлов, въпреки че .   За Фурнаджиев се говорят само положителна неща, сред които е, че има голям авторитет в бизнес средите, привлякъл е много чуждестранни инвестиции у нас и владее перфектно английски и немски език. Съобщава се, че кандидатурата му е изключително консенсусна.\r\nТака, на заседанието в петък няма да се обсъжда свикването на извънреден Конгрес, а Фурнаджиев ще изкара мандата на Михайлов, който е до февруари 2020 година.       ", "date": "2019.10.17", "title": "Има фаворит за нов президент на БФС"}
{"url": "https://www.actualno.com/society/systojanieto-na-stefan-danailov-ostava-kritichno-news_1385693.html", "text": "      Критично остава състоянието на Стефан Данаилов. Големият български актьор във Военномедицинска академия.      От ВМА до момента не разпространяват информация за състоянието му.\r\nВ сряда вечерта лидерът на БСП Корнелия Нинова написа в личния си профил във Facebook, че стотици хора се обаждат, обезпокоени от новината, че актьорът е в кома. \"От седмица съм в непрекъснат контакт с лекарите от ВМА и знам, че те правят всичко възможно. Благодарим им. За съжаление състоянието му е тежко. Моля се от все сърце да се справи. Ламбо, дръж се, миличък. В този труден момент сме до теб и те обичаме\", споделя Нинова.\r\nБГНЕС припомня, че легендата на българското кино и театър бе приет с усложнения след вирус. В последствие стана ясно, че е развил белодробна емболия и е трябвало да му бъде направена пункция.  Ламбо бе приет по спешност в болница в Бургас след инцидент през август, където му беше направена операция на тазобедрената става. След допълнителни изследвания през септември на големия артист бе назначена рехабилитация във военния санаториум в Хисаря. Въпреки това той се върна на сцена и дори игра в няколко постановки, където героят му е в инвалидна количка. За целта беше придвижван в провинцията с медицински бус, оборудван като линейка и придружаван от сестра, която да наблюдава състоянието на легендата. Данаилов страда от паркинсон, високо кръвно и сърдечни проблеми. Преди време преживя и онкологично заболяване като заради възстановяването си цели 5 години не се бе качвал на сцена. ", "date": "2019.10.17", "title": "Състоянието на Стефан Данаилов остава критично"}
{"url": "https://www.actualno.com/asenovgrad/blagotvoritelno-futbolen-turnir-v-pomosht-na-niki-ot-gorni-voden-news_1385682.html", "text": "       , ще се проведе в Асеновград. Идеята е да бъдат събрани средства, с които да се подпомогне лечението на асеновградчанина. От години той се лекува в Испания, а парите, необходими за терапията му, надвишават десетки хиляди левове.      Благотворителният турнир ще се проведе в събота на 26.10.19 г. от 10:00 ч. на футболно игрище „Арена Шипка”. \" , казват организаторите. За целта е достатъчно само да сформира отбор и да го запише с обаждане на телефонен номер 089 439 41 41 или 0899 172 778. Таксата за участие е в размер на 50 лева за отбор, които също отиват за благотворителната цел. Програмата за футболния турнир ще бъде изготвена, след като се уточни точният брой на екипите. Това ще се случи по време на техническата конференция, която ще се състои в деня на провеждане на събитието - от 09:30 ч. на „Арена Шипка”.   Турнирът няма как да остане и без награди за победителите. Отборите, успели да достигнат 1-во, 2-ро и 3-то място в крайното класиране, ще получат купи, както и финансово стимулиране. Тимът, станал шампион ще бъде награден със сумата от 300 лева. Отборът, класирал се втори, ще получи 200 лева, а заслужилият третото място - 100 лева. Организатори на събитието са Общински младежки съвет-Асеновград, екипът на игрище \"Арена Шипка“ и общината. ", "date": "2019.10.17", "title": "Благотворително: Футболен турнир в помощ на Ники от \"Горни Воден\""}
{"url": "https://www.actualno.com/asia/ima-zaginali-sled-zemetresenieto-vyv-filipinite-news_1385707.html", "text": "      Три деца са сред четиримата души, загинали при мощното земетресение в южни Филипини, съобщиха властите.      Земетресението с магнитуд 6,4 удари район Минданао в южната част на Филипините в сряда.   Днес сутринта местните власти потвърдиха, че четирима души са загинали, но заявиха, че броят на жертвите не се очаква да нарасне значително, тъй като в големите градове на Минданао няма съобщения за жертви, предаде БГНЕС.\r\nДве от загиналите деца са били в къщи, които са се срутили, а майка и 5-годишният й син са намерили смъртта си в свлачище, съобщиха местните власти пред АФП.  Филипините са част от тихоокеанския \"огнен пръстен\" - дъга с интензивна сеизмична активност, която се простира от Япония през Югоизточна Азия и през басейна на Тихия океан. ", "date": "2019.10.17", "title": "Има загинали след земетресението във Филипините "}
{"url": "https://www.actualno.com/politics/govoritel-na-cik-prizna-na-chlenovete-na-izbiratelnite-komisii-im-e-naj-trudno-da-otchitat-rezultati-news_1385880.html", "text": "      Първите камиони с бюлетини за предстоящите местни избори на 27 октомври днес потеглиха за пет области - Бургас, Русе, Варна, Шумен и Търговище, а от утре – и към останалите градове, за да бъдат окомплектовани изборните книжа по общини и предадени на секционните избирателни комисии, за да започне навреме подготовката за изборния ден в изборните помещения. Това съобщи говорителят на ЦИК Александър Андреев. \"Нормално е започнало транспортирането и предаването на бюлетините\", увери той.       и  съобщи, че ЦИК са изготвили методически указания, които са качени и на  сайта на ЦИК и че се провеждат обучения. Предвиждат се и тренировки със  симулиране на попълване на протоколи въз основа на тест. Говорителят на  ЦИК изрази надежда да протече нормално отчитането на резултатите в София  и уточни, че този път това ще става в три пункта в зала \"Арена Армеец\".   Говорителят на ЦИК показа бюлетина и препоръча добре да бъде сгъвана преди пускането в урната, за да не се отвори, особено в по-големите общини, където бюлетините са по-големи заради повечето мандати и кандидати. „След като бъде поставен печатът и съответно скъсан отрязъкът от бюлетината е добре избирателят още веднъж да сгъне бюлетината, за да стане по-малка и да няма опасност да се отвори и да се види как е гласувал“, препоръча той. Бюлетините са от плътна хартия и ако не бъдат добре сгънати и притиснати по ръбовете е възможно да се отворят, отбеляза той.\r\nКъм момента в ЦИК са регистрирани 9 сдружения за извършване на наблюдения на изборите в страната, от които са регистрирани 735 упълномощени наблюдатели. Международното участие е слабо – регистрирани са само 2 организации с общо 21 наблюдателя. От социологическите агенции за сега са регистрирани 4 с общо 722 анкетьора.  Засега 770 граждани на ЕС са заявили, че ще участват в изборите, съобщи още Андреев.\r\n55 сигнала и 183 жалби са постъпили досега в ЦИК, от които 133 жалби са за регистрации на партии, коалиции, местни коалиции и инициативни комитети и техни кандидати. Обжалвани са в ЦИК 10 решения на ОИК по отношение на предизборната кампания и 7 по назначаването на СИК като всички са разгледани в ЦИК.   14 жалби има срещу нарушения на ЦИК, като една е все още висяща във ВАС, която е по отношение на жалбата на независим кандидат, недопуснат до изява в обществена медия за отразяване на предизборната кампания и в днешния ден ВАС би трябвало да се произнесе, съобщи още Андреев. Става въпрос за кандидата за кмет на София Борис Бонев, член на \"Спаси София\", който реагира по доста интересен начин за това, че не получи покана за предаването \"Референдум\" на БНТ на основание, че не влиза в първите четирима кандидати според четири социологически агенции, с които телевизията работи.      До 19 октомври избирателите биха могли да подадат заявления, ако има непълноти или грешки при изписването на техните имена и данни в избирателните списъци. До 21 октомври могат да се подават заявления за гласуване с подвижни избирателни кутии, съобщи още говорителят на ЦИК. На 24 октомври ще се образуват и секциите в лечебните заведения, домовете за стари хора и затворите, ако има необходимия брой избиратели, които да упражнят правото си на глас. В 24 часа на 25 октомври приключва предизборната кампания и от 0 часа на 26 октомври, както и в деня на изборите – 27 октомври, не могат да бъдат обявявани социологически проучвания. ", "date": "2019.10.17", "title": "Говорител на ЦИК призна: На членовете на избирателните комисии им е най-трудно да отчитат резултати"}
{"url": "https://www.actualno.com/education/blizo-30-godini-unikalen-bylgarski-metod-za-byrzo-smjatane-ne-vliza-v-uchebnite-ni-programi-news_1385702.html", "text": "       С тези думи ме посреща на вратата на жилището си 85-годишният плевенчанин Илия Петров, откривателят на новия метод за бързо смятане, известен повече като \"Живият компютър\".       Петров въвежда нови принципи в аритметичните действия умножение и  делене на числата. Използването им изисква различен начин на мислене,  който на практика опростява и улеснява тези аритметични действия. Според  откривателя усвояването на метода не е трудно дори за деца . Близо 30 години той се опитва да докаже, че методът му може да промени живота на хората. За да се случи това обаче, методиката трябва да влезе в учебните програми на учениците. \r\nС Илия Петров се познаваме от доста години. След всяка поредна негова награда, получена на международни изложения за иновации някъде по света, ми е разказвал за уважението, което е спечелил за България с представянето на своя метод за бързо смятане. Досега е издал 12 книги по тази тема. Изнесъл е над 5 000 лекции – у нас, в Англия, в Швейцария, в Белгия, в Румъния и др. Най-често аудиторията му е била от деца, които реагирали много искрено и бързо научавали същността на метода за бързо смятане.\r\nВъпреки преклонната му възраст, ентусиазмът му не е спаднал и с милиметър. Хваща химикалката и започва поредната демонстрация на възможностите на своето откритие. Ръцете му леко потреперват, но мисълта му е бърза като светкавица. Изпитва особена гордост, че в търсачката Google снимката му стои редом до портретите на едни от най-известните откриватели в света - Айнщайн, Гьодел, Леонардо да Винчи и др. Подчертава, че това е гордост за всички българи.  В края на септември т.г. участвал с два материала в национална научна конференция във Варна на Съюза на учените в България. Първият материал бил \"Умножаване на двуцифрени, трицифрени, четирицифрени и петцифрени числа с двуцифрени за секунди и записване на резултата в един ред\". Напрактика числата не се умножават, а се четат като книга. Никой в света досега не го е правил, твърди Илия Петров. Вторият му материал на конференцията бил \"Най-новото делене на числа в аритметиката и в света\".    , разказва Петров.\r\nПри смяната на правителствата и на министрите на образованието след това обаче тази идея била забравена. Сега той е решил отново да постави въпроса пред образователното министерство. Изготвил е писмо до министър Красимир Вълчев. В него плевенчанинът предлага той и екперти МОН да разработят програма за изучаване на метода за бързо смятане в училищата.    В писмото до министъра Илия Петров се обосновава: \"През 2018 г. издадох една книжка за бързо умножение на големи числа – може да се каже, че съм създал българско судоко. Например, можеш да умножиш 7 трилиона, 5 милиарда и 6 милиона по 923 милиарда и да напишеш произведението в един ред. Никой друг в света не може да го направи. Ако децата изучат тази книжка, ще могат да върша чудеса с числата. Моят метод се отнася към менталната аритметика, използвана в древността. Той включва и делене за секунди на безкрайно големи на безкрайно големи и безкрайно малки на безкрайно малки числа. Аз съм напълно убеден, че рано или късно тази методика ще влезе в училищата в целия свят\", твърди откривателят. ", "date": "2019.10.17", "title": "Близо 30 години уникален български метод за бързо смятане не влиза в учебните ни програми"}
{"url": "https://www.actualno.com/europe/protesti-v-polsha-zaradi-opasenija-za-opiti-da-se-kriminalizira-seksualnoto-obrazovanie-news_1385670.html", "text": "      Повече от 1000 души протестираха във Варшава срещу закона, който въвежда затвор за всеки, който „промотира или одобрява сексуална дейност при непълнолетни“, съобщи АФП. Комитетът „Спрете педофилията“, който стои зад закона твърди, че той предпазва малолетните от „сексуален разврат и деморализация“, но критици твърдят, че целта му е да забрани       „Имам деца, които още не ходят на училище. Искам да мога да говоря с тях един ден за секса. Този зле написан закон ми забранява да го направя. Той нарушава Конституцията“, заяви социологът и депутат от левицата Магдалена Биежад пред протестиращите, предаде БГНЕС.   Законът „създава среда, в която децата няма да знаят как да кажат „не“ или няма да знаят как да кажат „да“. Няма да могат да разговарят с учители и лекари. Ще създадем потенциални жертви на педофили“, добави още тя.\r\nЗаконът предвижда присъда до 3 години затвор, докато депутатите от управляващата консервативна партия „Право и справедливост“ предложиха наказанието да бъде увеличено на пет години.  „Право и справедливост“, която е близка до мощната в страната Католическа църква, явно водеше кампания срещу „сексуализацията“ на децата, преди да спечели парламентарните избори в неделя, отбелязва АФП.\r\nС лозунги „Сексуална демокрация“ и „Срам“, демонстрантите се събраха пред парламента във Варшава по призива на феминистка група. „Тук съм за да кажа, че сексът е добро нещо и сексуалното образование е необходимо, за да бъде добре“, заяви протестираща пред АФП.    ", "date": "2019.10.17", "title": "Протести в Полша заради опасения за опити да се криминализира сексуалното образование "}
{"url": "https://www.actualno.com/business/nikolina-angelkova-njama-zastrahovka-kojato-da-pokrie-riska-za-dostavchicite-news_1385708.html", "text": "      \"Гаранционен фонд няма. Застраховката \"Тур оператор\" покрива само и единствено рисковете и щетите свързани с крайния потребител, няма застраховка, която да покрива такъв риск като фалит по отношение на доставчиците.\" Това каза министърът на туризма Николина Ангелкова в интервю за bTV.      Откакто - Великобритания обяви фалит, ние сме в непрекъснати срещи с представители на сектора - както хотелиери, така и туроператори. Подготвяме лято 2020 с оглед пренасочване на капацитета на \"Томас Кук\" към другите големи туроператори, допълни още тя.   \"Имаме уверението на всички големи туроператори, че ще имат увеличение между 10% и 20% за нашия пазар, което ще помогне да се компенсират загубите\", посочи министърът.\r\nПо думите ѝ това е ключово както за запазването на капацитета на чартърните програми за България, така и за запълването на хотелите.  Според министър Николина Ангелкова няма информация за нестабилност и за други фалити на туроператори. \"От разговорите, които провеждам в чужбина, разбирам, че останалите туроператори ще се опитат да привлекат клиентите на \"Томас Кук\", обясни Ангелкова.   Тя обясни, че имат 700 000 лв. застраховка, претенциите са за малко повече от половината от тях, изплатени са 200 000 лв. \"Клиентите им са общо около 300, имат ресурс да се разплатят с всички\", обясни министърът.    Туроператорите в националния регистър са около 3500, от тях само 18 са тези, които имат застрахователно покритие над 1 млн. и 400 хил. лева, каза Ангелкова. Според нея се води дебат за законодателни промени, чрез които да се увеличи минималното покритие по отношение на задължителната застраховка за туроператорите.\r\n\"Към момента около 1140 туроператора поддържат минимална застраховка от 25 000 лева, която при едно настъпване на такова обстоятелство по никакъв начин няма да покрие щетите на туристите\", заяви министърът. ", "date": "2019.10.17", "title": "Николина Ангелкова: Няма застраховка, която да покрие риска за доставчиците"}
{"url": "https://www.actualno.com/cite/evropejskite-cennosti-sa-mi-skypi-no-kojata-na-bylgarite-mi-e-po-skypa-news_1385700.html", "text": "       \"Европейските ценности са ми скъпи, но кожата на българите ми е по-скъпа.\" Това каза бившият посланик на страната ни в Турция Петър Воденски в интервю за bTV.       ", "date": "2019.10.17", "title": "Европейските ценности са ми скъпи, но кожата на българите ми е по-скъпа "}
{"url": "https://www.actualno.com/chronicles/silno-zemetresenie-nanasja-znachitelni-shteti-v-sofija-news_1385539.html", "text": "      Софийското земетресение е земетресение с епицентър в околностите на град София (42°42′ с. ш. 23°20′ и. д.), чийто основен трус е в 20:58 местно време на 17 октомври 1917 година. Това е най-тежкото земетресение в София през 20 век.      Интензивността на основния трус се оценява на VII-VIII степен по скалата на Медведев-Шпонхойер-Карник (МШК), като достига максималните стойности в сравнително ограничен район в центъра на София и в Подуене. Според различни оценки дълбочината на хипоцентъра е между 4,4 и 10 km. Магнитудът на земетресението се оценява на 5,24.   Земетресението не предизвиква човешки жертви. При много сгради се появяват пукнатини в стените или в мазилките. Отделни сгради са по-тежко засегнати – с паднали комини и цели стени. Най-тежки са пораженията в района между църквата Свети Седмочисленици и Народното събрание, където много сгради са негодни за използване и се налага да бъдат сериозно ремонтирани. Сред тях е и тогавашната сграда на Министерския съвет на улица „6-ти септември“. ", "date": "2019.10.17", "title": "Силно земетресение нанася значителни щети в София"}
{"url": "https://www.actualno.com/crime/polfrijman-syjaljavam-za-smyrtta-na-monov-news_1385699.html", "text": "      „Съжалявам за смъртта на Андрей Монов. Това не беше целта. За мен целта на тази битка, това не беше битка, беше нападение… моята целта беше да спасява живот на някой, а не да отнема”, каза пред Нова телевизия .      Той  изрази готовност до живот да изплаща на семейството му кръвнина. По негови сметки дължимата сума  била над 1 милион лева. Каза още, че изплащането е негова отговорност, не на семейството му и има спестени около 7 000 лева, докато е работил в затвора, но всичко му е взето от съдия-изпълнител.   \"Днеска (вчера)  чух, че някаква полиция е ходила на адреса, на който се регистрирам и не е имало никой. Аз съм излязъл, за да давам интервю с журналисти. В  Бусманци не ми даваха да ме снимат журналисти и сега аз давам интервю, не искам да давам адрес, защото става дума за моята безопасност\", сподели пред телевизията австралиецът.\r\nПолфрийман разказа още, че това не е първото му излизане навън. \"Не е за първи път, имал съм отпуска. Първо беше за 8 часа 2016 година, после за два дни и пак за два дни\", каза още той и допълни, че не помни убийството на студента.   , невъоръжен и в готовност да се върне в затвора. \" \", каза още той и  сподели, че в Австралия го очакват баща му, майка му и още 20-30 приятели.\r\nКрасимира Карабашева, която познава убития Монов от години, каза, че Полфрийман е добре посъветван как да говори, в никой момент досега не казвал, че съжалява, а сега, когато има възможност да си тръгне като свободен човек, го казва.   \"Доколкото се информирах, неговото добро поведение не е такова, имал е прояви в затвора, които не са отразени. Това не означава, че не се е променил като човек. На въпрос очаквате ли на двадесетата година ще има ли разкаяние, тя отговори, че  освен отнетия  живот на Андрей, Палфрийман ранява и друго момче, така че можеше да има две жертви.    Попитана проблемът в законодателството ли е и ако не, къде е, Карабашева каза: \"Случаят е използван за разчистване на политически сметки. Искаме наказанието, което му е дадено, да бъде изтърпяно. И нека съдебната власт да си каже думата. Имам надежда, че вината му ще се докаже адекватно и този човек ще се върне в затвора да си излежи присъдата. Познавам Андрей от гимназията, не е бил хулиган и насилник\". ", "date": "2019.10.17", "title": "Полфрийман: Съжалявам за смъртта на Монов"}
{"url": "https://www.actualno.com/actualno/i-na-polfrijman-li-shte-trjabva-da-plashtam-obezshtetenie-za-narusheni-choveshki-prava-news_1385473.html", "text": "      916 796 лв. Това е общата сума, гласувана от началото на тази година досега на заседания на Министерския съвет за изплащане на обезщетения по дела срещу България в Европейския съд за правата на човека (ЕСПЧ), решени в полза на жалбоподателите. Част от тези пари, колкото и нищожна да е тя, е взета и от моите данъци. Без дори да знам, ЕСПЧ ме е съдил и осъждал десетки пъти по дела, в които нямам дори милиграм вина. Дела, стигнали до Страсбург, защото българската Темида нито е била с превръзка на очите, нито пък везната ѝ е била \"калибрирана\" по европейските стандарти.      Тези дела не са абстрактни. До тях се е стигнало след грешки – умишлени или неумишлени, на конкретни магистрати или държавни служители. Виновниците обаче на практика \"минават метър\" и остават ненаказани.\r\nДокато преглеждах решенията на Министерския съвет (МС), се чудех каква вина имам аз, например, по делото \"Борисова срещу България в Страсбург\". На 13 септември 2010 г. на жалбоподателката бил съставен акт за дребно хулиганство. На другия ден била образувана процедура по Указа за борба с дребното хулиганство и жената се явила във Врачанския районен съд пред съдия. От обясненията в решението на МС става ясно, че на жалбоподателката не е дадено достатъчно време и възможности да организира защитата си. В хода на съдебното заседание ѝ било отказано да призове свидетели, които да подкрепят нейната версия за случилото се. Освен това не е имала достъп до адвокат. Решението на Районния съд било окончателно, не подлежало на обжалване и не е била налице правна възможност жалбоподателката \"да упражни процесуалните си права в съответствие с изискванията за справедлив съдебен процес\".\r\nЕСПЧ съдействал на страните да постигнат приятелско споразумение, ако българското правителство плати на жалбоподателя обезщетение от 3 000 евро...  Да повторя – не виновникът или виновниците за нарушеното право на жената на справедлив съдебен процес ще платят тези 3 000 евро, а българското правителство. С парите на данъкоплатците.\r\nВ решенията от заседанията на МС има информация и за други загубени дела в ЕСПЧ – по жалби на арестанти, чиито права са били нарушени, на затворници, изтърпяващи наказанията си при лоши условия, на собственици на реституирани имоти и др.\r\nКакто се развива случаят \"Джок Полфрийман\", вероятно много скоро исковете срещу България в ЕСПЧ ще нараснат с една доста сериозна сума. Условното предсрочно освобождаване от затвора на австралиеца, осъден за убийството на Андрей Монов, отново повдигна въпроса: Избирателно ли се прилага законът в България? Защо дела, към които има голям обществен интерес, обикновено се решават според очакванията на обществото? И независима ли е, настина, съдебната ни власт, след като решенията ѝ се влияят от външни фактори?    Не съм юрист и не мога да коментирам правните аспекти на случая \"Джок Полфрийман\". Но като гражданин виждам как политиците се опитват да извлекат от него дивиденти. И не само те...\r\nНе съм и гадател, за да хвърля боб и да предскажа кога и на каква сума ЕСПЧ ще осъди България по жалба на Полфрийман. Ще бъда осъден и аз, защото съм част от България. Автор:   ", "date": "2019.10.17", "title": "И на Полфрийман ли ще трябва да плащам обезщетение за нарушени човешки права?"}
{"url": "https://www.actualno.com/asia/nad-300-000-izseleni-civilni-ot-turskata-ofanziva-v-sirija-news_1385726.html", "text": "      Продължаващата седмица офанзива на Турция срещу контролираните от кюрдите райони в Североизточна Сирия е изселила над 300 000 души, съобщи местният военен наблюдател, цитиран от АФП.      \"Над 300 000 цивилни са разселени от началото на офанзивата\", заяви Рами Абдел Рахман, ръководител на Сирийската обсерватория за правата на човека.   Междувременно турското Министерство на отбраната съобщи, че е неутрализирало 673 членове на кюрдски формирования от началото на операцията в Сирия.\r\nВоенната операция на Турция в Северна Сирия беше неизбежна,заяви от своя страна бившият посланик на страната ни в Турция Петър Воденски, пред bTV.  Според него Ердоган е започнал операцията \"Извор на мира\", защото през последните години много усилено се заговори за създаване на кюрдска държава. В Турция има около 20 млн. кюрди и се смята, че подобно държавно образувание по границата ще предизвика бунтове.\r\nПо думите на дипломата, един бунт на кюрдите в южната ни съседка може да раздели Турция на две. Това е предизвикало военната операция на Турция.   \"Ердоган предприема действия в тази насока - да не се допусне кюрдска държава. Той преговаря и със силите на място и САЩ, които снабдяваха кюрдите с оръжие. Той видя \"зелена светлина\" след разговор с Тръмп, който го увери, че няма да се меси, ако започне военна операция\", каза Воденски.    Посланикът посочи, че очаква турският президент Реджеп Ердоган да се срещне с американския си колега Доналд Тръмп на 13 ноември. По думите му нашите държавници са реагирали адекватно на ситуацията. Според него има опасност за страната ни.\r\n\"Ердоган заплаши ЕС, че ще пусне сирийските бежанци - около 3,6 млн. души. Те няма откъде да минат за Германия, освен през България или Гърция. За момента турският президент изпълнява ангажимента си пред българския министър-председател и бежанците се хващат още във вътрешността на страната\", каза Воденски.\r\nЕдва ли страната ни ще се справи с една евентуална бежанска вълна, допълни Петър Воденски.    ", "date": "2019.10.17", "title": "Над 300 000 изселени цивилни от турската офанзива в Сирия "}
{"url": "https://www.actualno.com/cosmos/kosmicheskite-kostumi-za-razhodka-v-kosmosa-na-virgin-galactic-vijte-gi-snimki-i-video-news_1385728.html", "text": "       Virgin Galactic представи \"космическите дрехи\" за бъдещите пътници в SpaceShipTwo - суборбиталния космически самолет на Virgin Galactic. Събитието се проведе в Ню Йорк - в закрито пространство за  парашутизъм, северно от Манхатън. Моделите танцуваха и летяха на фона на  „Лебедово езеро” на Чайковски. Очаква се първият полет да бъде през 2020г. Екипировката включва основно скафандър, обувки, тренировъчен костюм и сако за астронавт, съобщава Space.com.        Компанията на Брансън си партнира с Under Armour, които  създадоха атрактивни костюми за полетите, осигуряващи комфорт на  пътниците, докато те летят към небето с почти три пъти по-висока скорост  от тази на звука.\r\nРичард Брансън иска да изпрати скъпоплащащи туристи на  кратки живописни пътешествия в Космоса. Мисиите ще бъдат суборбитални и пътниците ще останат в безопасност  в херметически затворен космически кораб. Затова екипировката не включва скафандри с животоподдържащи системи. Повече от 600 души, които са запазили билети на   цени между 200 000 и 250 000 долара, очакват скоро да летят с  компанията.    Затова и екипировката трябва да предлага комфорт. Естествено, скафандърът не е под налягане, а предлага множество джобове за всякакви джаджи. Според изпълнителния директор на Armor Кевин Планк компанията е разработила костюм, който да поддържа пътниците сухи, да им дава топлина и да е удобен, но преди всичко - безопасен.\r\n\"Мобилност, гъвкавост, подвижност са нещата, за които наистина мислихме в този костюм, за да го направим различен от всеки друг костюм за полети\", каза Планк. \"Иновацията, която е под бронята, е нещо, което успяхме да внедрим в този костюм.\"  Двойка лъскави ботуши закръгля новия облик на Virgin Galactic. Явно Брансън беше впечатлен.  \"Виж тези ботуши!\" - каза Брансън, докато показваше обувките си.    Няма каска и това е нарочно. „По същество кабината може да служи като шлем“, каза Бет Моузес, главен астронавтен треньор на Virgin Galactic, който всъщност изпробва версия на костюма по време на тестов полет на VSS Unity през февруари. Тя провери как костюмът се справя с предпазните колани на Unity и дали това отвлича вниманието от чистото преживяване на космическия полет.\r\n„Голямата разлика между скафандрите от миналото и този костюм е, че  онези костюми трябваше да изпълняват задачи, а този костюм позволява да  се наслаждавате на пространството според собствените си желания“, каза  Моисей. Целта, добави тя, беше \"да се уверим, че след като хората са  обучени и летят в този костюм, нищо няма да ги отклони от удоволствието и  полета\".     Персонализацията е ключова за дизайна на костюма. Всеки екип ще носи името на пътника, мисията и флаг на държавата (или страните) на произход на това лице. Скрит вътрешен джоб над сърцето може да съдържа семейни снимки или всичко друго, което пътникът иска да запази. Пътниците могат да напишат и личното си изявление за мисия в раздел на интериора на костюма.\r\nКато обичайно бонус за Брансън, Under Armour му подари сако с мозайка на лицето му, изработено от миниатюрни изображения на SpaceShipTwo във вътрешността.\r\nНа финала Брансън излезе облечен от главата до петите в новото космическо облекло.  \"Космическите костюми са част от иконографията на първата космическа ера; нашите визуални впечатления от космическия полет на човека и това, което носят астронавтите, са неразривно свързани“, казва Брансън в изявление. \"Обичам начина, по който изглежда космическото облекло, и обичам начина, по който се чувства. Освен това обичам факта, че следващия път, когато го облека, ще бъда на път към космоса.\"\r\nVirgin Galactic проведе първия си тестов полет на повече от 50 мили над   Земята миналия месец. Планират се още няколко тестови полета на голяма височина, преди компанията да позволи на пътниците да се качат на борда, а Брансън планира да бъде на първото пътуване. Той каза по-рано тази седмица пред CNN Business, че очаква да бъде в космоса до юли. ", "date": "2019.10.17", "title": "Космическите костюми за разходка в космоса на Virgin Galactic. Вижте ги! (СНИМКИ И ВИДЕО)"}
{"url": "https://www.actualno.com/sofia/manolova-i-fandykova-se-prepynaha-vzaimno-v-zlobodnevni-vyprosi-news_1385722.html", "text": "      С взаимни прекъсвания и надговаряне премина дебата по между основните претендентки за кметския стол в София Йорданка Фандъкова (ГЕРБ и СДС) и Мая Манолова (издигната от инициативен комитет, подкрепена от БСП).  Конкретен пример - Фандъкова така и не отговори в какъв мащаб е обезщетението на собственици на терени на невралгични места, а Манолова не обясни как хем ще обезщетява такива собственици, например от \"Обеля\" и \"Надежда\", с имоти в Северна София, и хем ще гради жилища за млади семейства там.      Най-напред двете се похвалиха с най-важното сторено досега от тях: \"Гордея се, че за 14 години в политиката не съм сменила приятелите си. Не се гордея с организацията на ремонта на \"Графа\", каза кандидатът на ГЕРБ Йорданка Фандъкова. Тя беше категорична, че никога не се е стремила към власт и позиции и на изборите след 10 дни ще се бори за доверието на софиянци.   \"Гордея се с това, което направих като омбудсман за разрешаване на проблемите на хората. Гордея се с това, че сама взимам решенията си, нямам ментор, отговарям пред съвестта си и пред гражданите. Срамувам се от това, че понякога закъснявам\", каза Манолова.\r\nДвете коментираха и темата за замърсяването на въздуха . \"Общината няма нито една станция за измерване на замърсяването на въздуха. Скоро ще се налага да плащаме три пъти за чист въздух. Първо – заради имуществените санкции, които Еврокомисията ще наложи на България. Второ - за мерки за подобряване качеството на въздуха. И трето - за лекарства за нашите деца\", коментира Манолова. Според нея трябва да се предприемат мерки срещу горенето на отпадъци, да се сменят инсталациите, които замърсяват околната среда и редовно да се мият улиците. \"Енергийните помощи не трябва да се дават в дърва и въглища. Трябва да се въведе и бял билет – безплатен градски транспорт в дните с най-мръсен въздух \", каза още Манолова. Фандъкова пък смята, че градският транспорт трябва да стане още по-привлекателен, за да се използва от повече хора. \"Относно отоплението на битово гориво – по мое настояване беше променен законът и бяха въведени стандарти за дърва и въглища, от МОСВ подготвят документацията\", заяви настоящият кмет.  Манолова нападна Фандъкова за обществените поръчки, обвини я, че се печелят от приятелски кръгове и че сама е подменила екипа си, който уж бил най-добрият, като визираше смяната на заместник-кметове и по-конкретно обвинения за ремонта на \"Граф Игнатиев\" . \"Вие работите с икономически силните\", каза още тя. Фандъкова я контрира, като попита колко сигнала е внесла Манолова по въпроса в прокуратурата, а бившият омбудсман не отговори, но почна да вади документи за , които, по думите ѝ, Фандъкова прикрила.\r\nМанолова атакува още за безплатните паркоместа за роднини, приятели и бизнесмени, като каза, че са стотици и попита  Фандъкова дали ще ги премахне. Кметицата отговори, че е лъжа, че са стотици и каза, че такива карти с разрешения се получават само от организации и ведомства. Двете съобщиха, че кампаниите им се финансират, съответно на Фандъкова – от партийните субсидии на ГЕРБ и СДС, а Манолова – с граждански средства и дарения. Според Манолова управлението на столицата в момента не е дясно, а според Фандъкова – зад досегашния омбудсман има много сенки. Манолова не отговори на Фандъкова за коя листа с общински съветници ще гласува.   В дискусията преобладаваха въпросите без отговор и липсата на чуваемост, защото опонентките говореха предимно една върху друга. Проследилите дебата вероятно са се почувствали ощетени откъм конкретни отговори.     ", "date": "2019.10.17", "title": "Манолова и Фандъкова се препънаха взаимно в злободневни въпроси"}
{"url": "https://www.actualno.com/politics/bivsh-poslanik-v-turcija-opasnost-za-bylgarija-ima-news_1385703.html", "text": "      \"Военната операция на Турция в Северна Сирия беше неизбежна. Ердоган започна \"Извор на мира\", защото през последните години много усилено се заговори за създаване на кюрдска държава, а в Турция има около 20 млн. кюрди и се смята, че подобно държавно образувание по границата ще предизвика бунтове.\" Това заяви бившият посланик на страната ни в Турция Петър Воденски в интервю за bTV.      Дипломатът допълни, че един бунт на кюрдите в южната ни съседка може да раздели Турция на две.   \"И друг да беше на власт нямаше да допусне такова нещо. Ердоган предприема действия в тази насока – да не се допусне . Той преговаря и със силите на място и САЩ, които снабдяваха кюрдите с оръжие. Той видя \"зелена светлина\" след разговор с Тръмп, който го увери, че няма да се меси, ако започне военна операция\", посочи Воденски.\r\nПосланикът посочи, че очаква турският президент да се срещне с американския си колега на 13 ноември. По думите му нашите държавници са реагирали адекватно на ситуацията: \"Европейските ценности са ми скъпи, но кожата на българите ми е по-скъпа.\"  \"Опасност за страната ни има\", допълни още той.\r\n\"Ердоган заплаши ЕС, че ще пусне сирийските бежанци – около 3,6 млн. души. Те няма откъде да минат за Германия, освен през България или Гърция. За момента турският президент изпълнява ангажимента си пред българския министър председател и бежанците се хващат още във вътрешността на страната\", посочи още той.   Воденски заяви, че едва ли страната ни ще се справи с една евентуална бежанска вълна.    Вижте и коментара на турския посланик у нас в  ", "date": "2019.10.17", "title": "Бивш посланик в Турция: Опасност за България има"}
{"url": "https://www.actualno.com/society/novini-ili-novini-kartinata-na-pechata-za-17-oktomvri-news_1385652.html", "text": "              Българският футбол от години неглижира проявите на расизъм и това е една от причините да се стигне до събитията на мача България - Англия в понеделник, пише изданието по горещата тема. Вече десетилетие у нас се говори за този проблем само покрай някой показан от фенове нацистки символ, и то ако бдителен фотограф или оператор го заснемат и медиите наблегнат на инцидента. Превенция няма никаква, няма и адекватни наказания, канстатира още \"Сега\" на своята първа страница.   Темата продължава и по страниците на всекидневника. Става ясно, че Специализираната прокуратура е обявила на сайта си, че към момента действията по разследването на ГДБОП в БФС продължават, но те няма да бъдат коментирани, докато не бъдат събрани всички доказателства по случая. \"Във връзка с високия обществен и медиен интерес към извършените на 15 октомври 2019 г. действия по разследването на Специализираната прокуратура и ГДБОП в БФС На този етап предоставянето на информация за продължаващите с висока интензивност действия не е в интерес на разследването на Специализираната прокуратура. Данни за резултатите ще бъдат предоставени в максимално голям обем при първа възможност по преценка на наблюдаващия прокурор\", цитира съобщението на държавното обвинение медията. Ежедневникът отбелязва, че Турция има готовността да отговори на каквито и да е санкции от страна на САЩ, предизвикани от военната операция на Анкара в Сирия. Това е заявил турският министър на външните работи Мевлут Чавушоглу, цитиран Reuters, като e допълнил, че всякакви заплахи за международни санкции срещу страната са неприемливи. Пред парламента в Анкара Чавушоглу е посочил, че отношенията на страната с Вашингтон се намират в критична точка.     Републиканските консултанти от медицинските специалности вече ще получават хонорари, базирани на проценти от клиничните пътеки, пише изданието. Това предвижда проект за изменение и допълнение на Наредба 47, която регламентира техните задължения. \r\nРазмерът на възнагражденията им не може да бъде по-малко от 15% от цената на съответната клинична пътека, клинична или амбулаторна процедура, ако става въпрос за консултация без оперативна намеса. Ако консултацията е с оперативна намеса, то заплащането на консултанта тръгва минимум от 30% от цената на съответната клинична пътека, клинична или амбулаторна процедура. Тези цифри са залегнали в проектодокумента, уточнява още \"Монитор\". ", "date": "2019.10.17", "title": "Новини или Novini - картината на печата за 17 октомври"}
{"url": "https://www.actualno.com/business/ima-seriozni-kandidati-za-nov-sobstvenik-na-vivacom-news_1385681.html", "text": "      Има двама много сериозни кандидати за купуване на най-големия български телеком - Vivacom, твърди .      Според информацията, става въпрос за \"БиСи партнърс\" (BC Partners) и \"Провиденс екуити\" (Providence Equity), които дори са подали оферти, но параметрите им все още се пазят в тайна.   Вестникът посочва, че и двата фонда са много сериозни играчи. \"БиСи партнърс\" управлява активи за над 35 млрд. долара и най-вероятно ще използва регионалния си телевизионен оператор \"Юнайтед груп\" в опита си да вземе Vivacom, като е цитирана информация на Financial Times, че \"Юнайтед груп\" дава 1,1 млрд. евро за българския телеком, а офертата на \"Провидънс\" е 1,05 млрд. евро, а полето му на действие са медии, комуникации, образование и информационни технологии.\r\nВажно обстоятелство е, че миноритарен акционер в \"Юнайтед груп\" има Европейската банка за възстановяване и развитие (EБВР). А шведската \"Модерн таймс груп\", която доскоро притежаваше Нова телевизия, продаде медийните си компании в балтийските държави на точно на \"Провидънс\". Активите, които управлява американският фонд, са за над 45 млрд. долара.  Очакванията са сделката за Vivacom да бъде завършена до края на годината. Сега най-голям акционер в телекома е Спас Русев, който купи дела си за 330 млн. евро на търг в Лондон. ", "date": "2019.10.17", "title": "Има сериозни кандидати за нов собственик на Vivacom"}
{"url": "https://www.actualno.com/balkani/protest-za-svobodata-na-slovoto-v-syrbija-i-sreshtu-vuchich-news_1385658.html", "text": "      Групата за свободни медии организира протест пред сградата на сръбското правителство под лозунга \"Журналисти срещу фантоми\" заради натиска върху репортери от телевизия H1, съобщи кореспондентът на агенция МИА в Белград, предаде БГНЕС.      Непосредствената причина за протеста е вчерашен инцидент, при който двама маскирани мъже внесоха около 500 листовки в двора на телевизия Н1, на които пишеше \"Република Сърбия - довиждане\". Добре дошли в Люксембург. \"\r\nОсвен много медийни служители, снощи пред сградата на сръбското правителство се събраха и граждани, които дойдоха да подкрепят журналистите. Множеството носеше плакати с надписи: \"Този режим не е наред, медиите и държавата са поробени\" и други с лога на националните и частни телевизии и таблоиди, на които беше изписано \"Пропагандната машина на Вучич\".   Журналистката Тамара Спаич се обърна към събралите се и заяви, че H1 телевизия прави това, което трябва да прави обществената медия. Тя посочи, че гражданите искат да знаят кои са фантомите, които нападат Н1 и хвърлят листовки. \"Прокуратурата и полицията трябва да се събудят от дълбок сън и да започнат да работят\", каза Спаич.  Президентът на Независимата асоциация на журналистите в Сърбия Желко Бодрозич отбеляза, че Сърбия живее в общество, в което няма свобода на медиите и че хората от Европейския съюз най-накрая са го видели. \"Ако Сърбия иска да се присъедини към семейството на европейските държави, тя трябва да освободи медиите и да остави журналистите спокойно да си вършат работата\", каза Бодрозич.\r\nЖурналистът Слободан Георгиев посочи, че няма да се знае какво се случва в Сърбия, ако я няма телевизия H1. Той добави, че случилото се в понеделник пред сградата на медията е само външно проявление и че натискът е много по-голям и продължава през цялото време.\r\nСлед неговото обръщение журналистите вдигнаха журналистическите си карти, за да покажат, че няма да се откажат от борбата да вършат работата си свободно, с което протестът приключи.       Подобен протест имаше и в Ниш в сряда вечерта.\r\nПо повод демонстрациите, известната журналистка Гордана Суза заяви, че по времето на Слободан Милошевич е имало повече свобода на медиите. \"Днес времето е несравнимо, имаме 1300 медии, което е много за толкова малка страна, но 90% от тези медии говорят и лъжат единодушно - лъжата се превърна в легитимна дейност. От независими медии вече имате една кабелна телевизия, три седмични вестника, един ежедневник и няколко портала, всички от които са под натиск и под постоянен натиск от \"главния диктатор в Сърбия\".\r\nВ неделя агенция МИА публикува интервю с главния редактор на всекидневника \"Данас\" и един от авторите на телевизионното предаване \"Плаж\" на Драголюб Драза Петрович, който отбеляза, че \"в Сърбия има свобода на журналистиката, но свободата на словото не е гарантирана\".\r\n\"Знаете ли, никой политик не иска негативна публичност, но свободата на словото е основата на Европейския съюз. ЕС гледа благоприятно на Александър Вучич, мислейки, че той е лидерът, който ще реши проблема с Косово. Така той ги държи в неизвестност в продължение на седем години, но ще трябва да уреди въпроса с Косово, така че ЕС не се интересува от медийната ситуация в Сърбия. Ние нямаме помощ или подкрепа от тях, освен че от време на време някой от техните представители идва в редакцията на \"Данас\", за да ни каже, че са дълбоко ангажирани с демократичните принципи, върховенството на закона и свободата на медиите. А това е всичко, което ежедневно се нарушава в Сърбия от страна на правителството. И те просто говорят само едни думи и по никакъв начин не ни помагат или защитават от това правителство, което е твърде безсрамно в отношението си към медиите\", каза Петрович. ", "date": "2019.10.17", "title": "Протест за свободата на словото в Сърбия и срещу Вучич"}
{"url": "https://www.actualno.com/business/signal-do-prokuraturata-za-iztochvane-na-milioni-ot-vec-ove-news_1385701.html", "text": "      Сигнал до прокуратурата в България и в Италия за източване на средства от българските фирми \"ПВБ пауър България\" АД и ВЕЦ \"Своге\" АД е подал бизнесменът Желю Ганчев. Това каза самият той на пресконференция в сряда. По думите му става въпрос за сума от над 40 млн. евро, пише в. \" \".      Ганчев обясни, че преди няколко месеца влязъл с дял от 42% в \"ПВБ пауър България\" АД. Там другите съдружници били само италиански компании - \"Доломити\", \"Алперия\" и \"Финест\". След като взел дела, бизнесменът получил информация за договори, сключени от двете български дружества на  неколкократно завишени над пазарните цени за услуги и дейности - т.е. източване на средства. За пример Ганчев даде платени 15 млн. лв. за вецове по река Марица, които така и не били  изградени. Същата сума била дадена и за 4 недовършени веца на река  Искър.   Фирма \"Инжектор сонд България\", собственост на италианска компания, пък получила над 22 млн. лв. за строителни дейности. Според Ганчев от тези пари поне 7 млн. лв. били отклонени към дружества, свързани с управителите на \"ПВБ България\" и \"ВЕЦ Своге\".\r\nБизнесменът описва и друг договор в сигнала си до прокуратурата. Той бил за балансиране и е сключен между ВЕЦ \"Своге\" и \"Компания за енергетика и развитие\" (КЕР). Бизнесменът твърди още, че средно за година КЕР превежда 45% от платените от ВЕЦ \"Своге\" пари на дружество \"България инженеринг\", което е собственост на изпълнителния директор на ВЕЦ-а Пламен Дилков. Според Ганчев има редица договори, по които са изплащани комисиони, и така общата сума на отклонените средства за близо 13 години стигнала 40 млн. евро.  Проектът за вецове по река Искър стартира през 2006 година. Той е финансиран основно от ЕБВР със 75 млн. евро. Трябвало е да бъдат построени девет малки ВЕЦ-а, като общо инвестицията е 115 млн. евро. В експлоатация са 5 от тях, а изграждането на останалите 4 централи е замразено. В управата на \"ПВБ пауър България\" освен Пламен Дилков са и четирима италианци. Дилков е управител и на ВЕЦ \"Своге\". ", "date": "2019.10.17", "title": "Сигнал до прокуратурата за източване на милиони от ВЕЦ-ове"}
{"url": "https://www.actualno.com/asia/daily-sabah-sasht-sa-trenirali-bojci-v-sirija-sreshtu-potencialna-turska-ataka-news_1385640.html", "text": "      Силите на САЩ са тренирали специално „Сирийските демократични сили“ (СДС) и техните сътрудници от „Отрядите за народна самоотбрана“ (ОНС) за възможна турска операция в Северна Сирия. Това пише вестник Daily Sabah, цитиран от агенция \"Фокус\", в материал, посветен на ситуацията с .      Става ясно, че информацията идва от американски офицер, който е работил със СДС и е заявил, че кюрдските сили са получили сложна военна тренировка, включително за това как да построят цяла мрежа от подземни тунели под ключови градове в региона, като предпазна мярка срещу турска военна кампания.   Според него ОНС са започнали да работят по тунелите след като Турция е завзела град Африн през 2018 г. Офицерът също така е заявил, че войските на САЩ са провели множество акции заедно с СДС, в които те са били обучени как да действат координирано в случай на . Te са били обучени и как да „се защитават в дълбочина“ - военна стратегия, която цели да забави атакуваща сила.\r\nДруг бивш американски военен офицер, който също е работил със , е потвърдил, че СДС са „построили група тунели, като предпазна мярка“ срещу Турция. Той е добавил, че тези тунели и други защити са били построени като възможна предпазна мярка и в случай, че САЩ се изтеглят от региона.         ", "date": "2019.10.17", "title": "Daily Sabah: САЩ са тренирали бойци в Сирия срещу потенциална турска атака"}
{"url": "https://www.actualno.com/society/prognoza-za-vremeto-17-oktomvri-chetvyrtyk-news_1385627.html", "text": "      Днес ще е предимно слънчево, преди обяд в Източна България ще е с ниска облачност и намалена видимост. Ще се задържи почти тихо. Преобладаващите максимални температури ще са между 21° и 26°. Това съобщи за агенция „Фокус” дежурният синоптик Георги Цеков от Националния институт по метеорология и хидрология (НИМХ).      През нощта над източните райони ниската облачност отново се увеличи и сутринта на много места там и по поречието на Дунав се образуваха мъгли. Тихо с минимални температури между 5° и 10°, по морския бряг – между 14° и 16°.   Над Черноморието до обяд ще е с ниска облачност и на места видимостта ще е намалена. След пладне облачността ще намалее до предимно слънчево. Вятърът ще е слаб от изток-югоизток. Максималните температури ще са между 19° и 21°, близки до температурата на морската вода. Вълнението на морето ще бъде 1-2 бала.\r\nНад планините ще е предимно слънчево. Слаб до умерен юг-югозападен вятър ще духа по високите и открити части. Максималната температура на височина 1200 метра ще е около 20°, на 2000 метра - около 13°.  През следващите дни до края на седмицата ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, след полунощ и преди обяд ще има ниска облачност или мъгла. Ще бъде почти тихо. Преобладаващите максимални температури ще са между 21° и 26°. Минималните в повечето места най-често ще са между 7° и 12°. ", "date": "2019.10.17", "title": "Прогноза за времето - 17 октомври (четвъртък)"}
{"url": "https://www.actualno.com/books/kak-da-planirame-i-zapomnjame-shtastlivite-momenti-news_1385374.html", "text": "             Майк Викинг основава първия в света Институт за изследване на щастието през 2013 г. в Копенхаген, Дания. Освен това е сътрудник изследовател към Световната база данни за щастието и член на консултативния съвет към Политиките на Световния доклад за щастието на ООН.   Майк Викинг е консултант по въпросите на щастието и как да използваме материалното богатство за по-качествен живот. До момента е изнасял доклади в над четиредесет държави, a вестник Таймс го описва като „най-щастливия човек на света“.\r\nПритежава диплома по бизнес и политически науки, работил е за Министерството на външните работи на Дания. Автор е на световните бестселъри „Малък наръчник по хюга“ и „Малък наръчник по люка“.  В новата си книга Майк Викинг разглежда хубавите спомени като част от щастието. Като се позовава на глобални проучвания, научни експерименти и лични преживявания, той разкрива как се формират те и ни съветва как сами да създаваме незабравими моменти. За да поддържаме хубавите си спомени живи, трябва да ангажираме сетивата си, да използваме силата на първите неща и да осъзнаваме чувствата и емоциите си. Разбира се, препоръчително е да запечатаме моментите на щастие на снимка. Или просто да си ги припомняме, като разказваме с носталгия истории за добрите стари времена.\r\nХубавите спомени са неразривна част от психичното здраве и цялостното ни усещане за щастие. Те ни дават сила в трудни моменти, напомнят ни кои сме в действителност и ни изпълват с надежда за бъдещето. Затова нека поемем по алеята на спомените заедно с Майк Викинг и да започнем да планираме специални моменти, които да се превърнат в прекрасни спомени.    ", "date": "2019.10.17", "title": "Как да планираме и запомняме щастливите моменти"}
{"url": "https://www.actualno.com/sofia/sofijska-voda-vremenno-shte-prekysne-vodosnabdjavaneto-v-chast-ot-jk-dyrvenica-news_1385334.html", "text": "      \"Софийска вода\" временно ще прекъсне водоснабдяването в част от жк. „Дървеница“ на 17 октомври. Това съобщиха от пресцентъра на дружеството. Във връзка с превключване на уличен водопровод на ул. „Преславска планина“ в жк. „Дървеница“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Равногор\", ул. „Преславска планина“, ул. „Илия Димушев“ и ул. „Дървенишка река\" №10, №13 и № 29.      При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Равногор“ ъгъла с ул. „Преславска планина“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.10.17", "title": "\"Софийска вода\" временно ще прекъсне водоснабдяването в част от жк. \"Дървеница\""}
{"url": "https://www.actualno.com/america/trymp-si-iztyrva-nervite-sled-kato-kongresyt-go-porica-za-dejstvijata-v-sirija-news_1385662.html", "text": "      Камарата на представителите на САЩ одобри резолюция, осъждаща решението на президента на страната Доналд Тръмп да изтегли американските войски от североизточната част на Сирия, пише вестник Los Angeles Times, цитиран от Агенция \"Фокус\".      Резолюцията не е законодателна, но е показателна за недоверието на законодателната власт в САЩ спрямо Тръмп. Причината - много републиканци я подкрепиха, като общо 354 конгресмени гласуваха \"за\", а само 60 се обявиха \"против\".\r\nС резолюцията Камарата на представителите иска от САЩ да подкрепи хората, които бяха разселени в следствие от конфликта в Сирия. В него също така има призив към турския президент Реджеп Тайип Ердоган незабавно да прекрати военната операция в региона. Камарата също така призовава Тръмп да представи \"ясен и специфичен план\" за продължаване на борбата срещу групировката \"Ислямска държава\".\r\nВотът идва малко след като американският президент проведе конференция със своя италиански колега Серджо Матарела, на която Тръмп защити решението си да изтегли войските на страната от Сирия.  Същевременно Тръмп нападна най-големия си съперник в Конгреса, председателят на Камарата на представителите Нанси Пелоси, като я нарече \"политик от трета категория\" по време на среща по политиката в Сирия, съобщи АФП.\r\n\"Той обиждаше, по-специално говорителя. Той я нарече политик трета категория\", заяви лидерът на демократичното малцинство в Сената Чък Шумър, след като заедно с Нанси Пелоси напуснаха срещата в Белия дом по спорното изтегляне на американските войски от северна Сирия.   Пелоси заяви, че Тръмп изглежда \"много разстроен\" от вота в Камарата по-рано в сряда, който осъди неговите действия в Сирия, и че президентът е показал слабост по време на срещата с депутатите. Още преди срещата тя писа в Twitter, че Тръмп пречи на Конгреса, като отказва необходимата информация за Сирия.      Силна атака срещу Тръмп дойде и от сенатора-републиканец Линдзи Греъм, който е известен с позициите си на ястреб и беше много близък до - един от големите противници на Тръмп преживе. Греъм писа в Twitter, че не е съгласен с позицията на Тръмп да изостави кюрдите и че \"Ислямска държава\" няма да се възроди и че ако продължава с такава реторика, Тръмп ще е \"по-голямо бедствие от Обама\".  А какво е най-новото в Сирия - вижте в ! ", "date": "2019.10.17", "title": "Тръмп си изтърва нервите, след като Конгресът го порица за действията в Сирия "}
{"url": "https://www.actualno.com/art/kulturata-v-drevnija-svjat-ojivjava-v-nacionalnija-istoricheski-muzej-news_1385454.html", "text": "      На 18-ти и 19-ти октомври 2019 г. Националният исторически музей и Детски музейно-образователен център към НИМ организират фестивал на древните култури „Приключения в Древния свят”.      В последните слънчеви дни на месец октомври в партньорство с Българско египтологическо общество, Сдружение за антични реконструкции \"Mos Maiorum Ulpiae Serdicae\", Национална гимназия за древни езици и култури – НГДЕК „Св. Константин-Кирил Философ”, НИМ и Детски музейно-образователен център към НИМ ще запознаят малките посетители (6-14 год.) и техните родители с вълнуващия свят на древните култури на Египет, Тракия, Гърция и Рим.\r\nВ два последователни дни малчуганите ще имат възможност да се включат в ателиета и работилници, където ще могат да научат как се четат и пишат египетски йероглифи, ще имат възможност да сглобяват макет на древноегипетски храм, а по-малките дами ще разберат как са поддържали красотата си древноегипетските царици.\r\nМалките любители на Древна Тракия, Гърция и Рим ще разгадаят тайните на тракийски съкровища, ще се запознаят с римската мода и прически – отражението на социалния статус във външния вид и представяне на най-популярните дамски фризури, характерни за Античността. Друг интересен акцент във фестивала ще бъдат римските настолни игри, чрез които малки и големи посетители ще разберат на какво са играели в Античността, какви игри са достигнали до наши дни, от какви материали са били изработени и как се играят. Ще бъдат представени правилата на настолните игри Rota и Latrunculi.  Националната гимназия за древни езици и култури ще представи света на древните гърци и римляни с театрално ателие, в което всяко едно от децата ще може да се преобрази в античен герой и да участва в драматизация на различни старогръцки митове. За по-малките посетители са предвидени ателиета по рисуване, в което децата ще могат да оцветяват гръцки храмове, богини и богове и ще се превърнат в малки архитекти.\r\nВ края на приключенията в древния свят  ще се проведе викторина, а победителите ще бъдат наградени с книги, любезно предоставени от детските издателства „Златното пате” и „Фют”. Фестивалът „Приключения в Древния свят” ще се проведе на 18 и 19 октомври 2019 (петък и събота), от 11.00 до 15.00 ч. в Централно фоайе на Националния исторически музей.  Вход – с билети на НИМ.      ", "date": "2019.10.17", "title": "Културата в древния свят оживява в Националния исторически музей"}
{"url": "https://www.actualno.com/asia/kurdite-spirat-borbata-s-id-trymp-moli-erdogan-da-ne-byde-glupak-i-dava-iniciativa-na-rusija-news_1385660.html", "text": "       Лидерът на Сирийските демократични сили (СДС), които са под атака от страна турската армия след изтеглянето на американските войски, обяви, че \"замразяват\" операциите срещу ИДИЛ, предаде БГНЕС.      \"Замразяваме своите действия срещу ИДИЛ\", заяви Мазлум Абди пред кюрдския телевизионен канал Ронахи. Сирийските демократични сили, които помогнаха в победата срещу ИДИЛ с помощта на водената от САЩ коалиция, обявиха, че ще извършват операции само за самозащита.   Междувременно турският вестник Daily Sabah обяви в своя статия, цитирана от Агенция \"Фокус\", че СДС са били тренирани от американците специално да окажат съпротива при операция на турската армия. Информацията идва американски офицер, който е работил със СДС и е заявил, че кюрдските сили са получили сложно военно обучение, включително за това как да построят цяла мрежа от подземни тунели под ключови градове в региона, като предпазна мярка срещу турска военна кампания. Според него, кюрдите са започнали да работят по тунелите след като Турция е завзела град Африн през 2018 година.\r\nОсвен това, обучението включвало как \"да се защитават в дълбочина\" -  военна стратегия, която цели да забави атакуваща сила.  Същевременно стана ясно, че президентът на САЩ Доналд Тръмп е изпратил писмо до президента на Турция Реджеп Ердоган на 9 октомври, в деня, в който започна турската операция в Сирия, с молба да не \"бъде глупак\", съобщи CNN като цитира части от документа.\r\n\"Нека да сключим добра сделка! Вие не искате да носите отговорността за безмилостните убийства на хиляди хора и аз не искам да нося отговорността за унищожаването на турската икономика - но ще го направя. Вече ви дадох да усетите малко от това със . Не бъдете упорит човек. Не играйте глупака\", пише Тръмп на Ердоган.\r\nСега, обаче, на пресконференция в Белия дом, Тръмп де факто подкрепи Ердоган и обяви, че Кюрдската работническа партия ПКК, която от десетилетия се бори срещу Анкара, \"вероятно е по-голяма терористична заплаха от ИДИЛ\" .       \"ПКК, която е кюрдска, както знаете, е вероятно по-лоша в терора и по-голяма терористична заплаха, отколкото ИДИЛ\", заяви Тръмп.\r\nТръмп е подложен на кръстосан огън заради това, че след турската офанзива в Северна Сирия, САЩ се отрекоха от кюрдските си съюзници в борбата срещу ИДИЛ. По-рано в сряда той заяви, че \"кюрдите не са ангели\".\r\nЗасега е ясно, че Ердоган ще проведе разговор със своя руски колега Владимир Путин на 22 октомври във връзка с военните действия в Северна Сирия. Двамата ще се срещнат в черноморския курортен град Сочи в среща, която ще продължи един ден. А турският външен министър Мевлют Чавушоглу оцени изявлението на руския си колега Сергей Лавров за готовността на Москва да допринесе за сътрудничеството между Турция и Сирия като жест на добра воля от страна на руската страна, предаде TACC.\r\n\"Русия призовава за това с добри намерения. Тя може да заяви готовността си да взаимодейства със сегашния режим (на сирийския президент Башар Асад) в Сирия. Тя с добра воля ще подкрепи разширяването на контрола над сирийските региони, както беше в случая с Манбидж. Москва демонстрира подобен подход не за първи път\", подчерта Чавушоглу. Според него \"основното послание в този въпрос е признаването на законните опасения на Турция в областта на осигуряването на собствената ѝ национална сигурност\".\r\nПо-рано в сряда руският външен министър Сергей Лавров заяви, че Русия ще продължи да сътрудничи за диалога за нормализиране на ситуацията на границата между турските и сирийските власти.      Интересен факт е, че Доналд Тръмп заяви, че няма нищо против Русия да помогне на правителствените сили на Сирия в тяхната борба срещу турската операция в северната част на страната , предаде Reuters. Пред репортери Тръмп каза, че според него конфликтът в региона е между Турция и Сирия и че няма нищо лошо в това Москва да помогне на Дамаск . Той каза още, че налагането на санкции от страна на Вашингтон върху Анкара е по-добра идея от това американски войници да водят сражения в региона.\r\nЩо се отнася до националната сигурност на Турция обаче, във Facebook вече се коментира публикация на Хулуси Акар, началник на генералния щаб на турската армия. .  ", "date": "2019.10.17", "title": "Кюрдите спират борбата с ИД, Тръмп моли Ердоган да не бъде глупак и дава инициатива на Русия"}
{"url": "https://www.actualno.com/crime/veche-ima-konkretni-obvinenija-za-rasistkija-skandal-sreshtu-9-dushi-news_1385679.html", "text": "      Един обвинен за хулиганство и 8 осъдени по Закона за спортното хулиганство. Това е равносметката от акцията на СДВР и Софийската районна прокуратура заради на мача България - Англия, предаде в. \" \".      Според информацията, хората, отправили нацистки поздрави, били идентифицирани по записи от камери, но според БНТ все още не всички от общо 15 заподозрени са хванати и разпитани, защото част от тях били от провинцията.   Някои от вече идентифицираните и заловени обаче са само разпитани и освободени, но други са задържани. Става дума за радикализирани фенове на български футболни агитки, съобщиха от полицията. Повечето от тях са с криминални регистрации. В 1-о районно бяха отведени 9 души. Първоначално бяха четирима, после станаха шестима, преди и останалите трима да бъдат намерени и арестувани.\r\n\"Не толерираме такова поведение. Всички нарушители на обществения ред, които си позволят такова поведение, ще бъдат призовани, някои от тях - задържани и спрямо тях ще бъде взето отношение. Дали ще е по текстове от Наказателния кодекс, или по Закона за футболното хулиганство - ще прецени прокуратурата\", заяви старши комисар Георги Хаджиев, директор на СДВР.  Малко след изявлението на полицай №1 на София от прокуратурата обвиниха за квалифицирано хулиганство 18-годишния Цветан Георгиев Гечев . Той е дал тон на расистките скандирания, показвал и нацистки знаци. Затова е обвинен, че хулиганството му се отличава с особена дързост и цинизъм, показващи крайно неуважение към установения в страната ред, съобщи зам.-районната прокурорка на София Невена Зартова.\r\nАко бъде признат за виновен, ученикът може да получи до 5 години затвор.     8 от другите задържани са на съд по Закона за спортното хулиганство . Тодор Грудов, Живко Желев, Момчил Марков, Милен Панайотов, Любомир Делев, Борислав Трайков, Димитър Панайотов и Никола Добринов рискуват санкции от забрана за посещаване на спортни мероприятия от 1 до 2 години и глоби от 1000 до 2000 лева.    Сред шестимата отървали се попадат двама мъже със звучните прякори Бакърчето и Гарвана. Възможно е те да бъдат обвинени на по-късен етап. Съдените по Закона за спортното хулиганство пък ще дават показания по наказателното дело.\r\nИма вероятност да бъде направен опит и част от английските футболисти да бъдат разпитвани, включително треньора им Гарет Саутгейт. Възможно е и капитанът на българския национален отбор Ивелин Попов да даде показания, както и представители на УЕФА. ", "date": "2019.10.17", "title": "Вече има конкретни обвинения за расисткия скандал - срещу 9 души"}
{"url": "https://www.actualno.com/europe/rusija-sprja-amerikanski-diplomati-trygnali-kym-mjastoto-na-jadrenija-incident-v-arhangelsk-news_1385671.html", "text": "      Трима американски дипломати са били свалени от влак на път за затворен арктически град, близо до военния тестов полигон в Северна Русия, където преди два месеца стана при изпитание на ядрено оръжие, предаде БГНЕС.      Тримата пътували за Северодвинск, където достъпът е ограничен за чуждестранни граждани. В града се намира военна корабостроителница и е близо до ракетния полигон, където през август стана експлозия и доведе до рязко покачване на радиационния фон.   Дипломатите казали, че имали намерение да посетят Архангелск, съобщиха от Москва.  В специално изявление руското външно министерство обясни, че американските дипломати са били на официално посещение и са уведомили министерството на отбраната за плановете си. \"Само че, те са заявили, че намерението им е да посетят Архангелск, а са се оказали на път за Северодвинск. Вероятно са се изгубили. Готови сме да дадем на американското посолство карта на Русия\", се допълва в изявлението.\r\nГоворител на Държавния департамент на САЩ коментира случая така: \"Американските дипломати са били на тежко официално пътуване и надлежно са уведомили руските власти за него“.  Припомняме, че досега руската държавна атомна агенция \"Росатом\" призна, че петима от нейните служители са били убити при експлозия на 8 август по време на изпитание на ракетен двигател с ядрен реактор западно от Северодвинк. Радиационният фон в района скочи 16 пъти над нормалното след инцидента. Руски ядрени експерти обясниха, че в този случай радиацията не е рискова за хората, което обаче беше посрещнато с недоверие от чужди експерти. ", "date": "2019.10.17", "title": "Русия спря американски дипломати, тръгнали към мястото на ядрения инцидент в Архангелск"}
{"url": "https://www.actualno.com/europe/novi-ojestocheni-sblysyci-i-boj-s-policijata-v-barselona-video-news_1385661.html", "text": "      Сблъсъци между протестиращи и полицията избухнаха в близост до сградата на Съвета на вътрешните работи на Каталуния в Барселона, съобщи испанската телевизия \"24 часа\", цитирана от БГНЕС.      Протестиращите са замеряли служителите на реда с бутилки и камъни. Наложило се е полицията да използва палки, за да изтласка хората, причиняващи безредици.  По-рано няколко хиляди души се събраха на митинг в Барселона, свикан по инициатива на радикалната организация \"Републикански комитети по отбрана\". Множеството хвърляше тоалетна хартия - символ на вярването им, че \"в автономната общност трябва много да се почисти\".    В същото време премиерът на Испания Педро Санчес призова директно каталунския премиер да заклейми ясно насилието от страна на протестиращите срещу . \"Бих желал да призова каталунския президент Ким Тора – него и министрите му – да поемат политическото и морално задължение, без извинения и много ясно да заклеймят насилието в Каталуния\", заяви Санчес в телевизионно обръщение.\r\nТора послуша Санчес и направи обръщение с призив боевете да престанат. Той заяви, че безредиците разрушават имиджа на сепаратисткото движение.    \"Ние няма да позволим инциденти подобни на тези, които виждаме по улиците. Това трябва да спре веднага. Няма причина и оправдание за горящи коли или каквито и да било други вандалски действия\", допълни той\r\n\"Протестите трябва да бъдат мирни\", заяви Тора в телевизионно изявление. \"Не можем да позволим на подобни групи, които се инфилтрират и провокират, да навредят на имиджа на движението, на което разчитат милиони каталунци\", посочи каталунският премиер. ", "date": "2019.10.17", "title": "Нови ожесточени сблъсъци и бой с полицията в Барселона (ВИДЕО)"}
{"url": "https://www.actualno.com/asia/turskijat-poslanik-ni-blagodari-za-sirija-naj-vajnijat-turski-general-pusna-strjaskashta-karta-na-nova-turcija-news_1385694.html", "text": "       Нашият съсед и приятел България ни разбира много добре. Изказваме своята благодарност, тъй като това е благоразумният подход. Това заяви турският посланик в България Хасан Улусой.       Попитан директно дали Турция ще спазва споразумението за бежанците с ЕС, той отговори, че \"имаме едно прекрасно сътрудничество с България\" и че Турция ще продължава да спазва споразумението и няма съмнение за това . Турският посланик обаче обвини ЕС пред БНТ, че \"от самото начало\" не спазва договореностите и че не дава обещаните пари, както и не пристъпва към визова либерализация.\r\nСпоред Улусой, целта на военната операция \"Извор на мира\" в Сирия е  прочистване на района на запад от Ефрат от \"терористични елементи\" и установяване на зона за сигурност от 35 километра. Припомняме, че при старта на \"Извор на мира\" турският премиер Реджеп Ердоган говореше за демилитализирана зона от 35 километра. Става въпрос за борба срещу маркистко-ленинистката групировка ПКК и нейните клонове, по думите на посланика. Не успяхме да убедим американските си съюзници за опасността от ПКК и определени нейни крила, които, според САЩ, са помагали за борбата с \"Ислямска държава\", излезе от думите на Улусой. Той риторично попита и какво би направила която и да е държава, ако на границата ѝ стават \"толкова много атентати\", колкото по турско-сирийската граница.\r\nУлусой увери, че операцията не означава, че Турция няма да се бори с бойците на \"Ислямска държава\". Той посочи, че Турция е неутрализирала хиляди терористи на ИД.  Според бившия зам.-министър на икономиката и външните работи Милен Керемедчиев, единственият приятел на Турция в ЕС в момента е България. Керемдчиев наблегна и на факта, че сега Русия е арбитър да не се стигне до военен сблъсък между Турция и режима на Башар Асад. Експертът смята, че Ердоган \"затъва в кризата\", като каза, че операция \"Маслинова клонка\" – една от двете големи турски военни операции преди настоящата, не е постигнала целите си.   Що се отнася до националната сигурност на Турция обаче, във Facebook вече се коментира публикация на Хулуси Акар, началник на генералния щаб на турската армия. , ! \"Спите ли\", гласят доста гневни реакции по адрес и на българското правителство.      А какво се случва в САЩ след действията на Тръмп по изтегляне на американските войски от Сирия - научете в ! ", "date": "2019.10.17", "title": "Турският посланик ни благодари за Сирия, най-важният турски генерал пусна стряскаща карта на нова Турция "}
{"url": "https://www.actualno.com/crime/bashta-prebil-syuchenichka-na-dyshterja-si-v-stolichno-uchilishte-news_1385735.html", "text": "      Баща е пребил съученичка на дъщеря си. Мъжът е задържан, съобщи Нова телевизия.      Пострадалото момиче е с хематом на главата. Случаят е от столичното 28 СОУ \"Алеко Константинов\".   Майката на битото момиче обяснява, че дъщеря й и нейна приятелка се загубили след като излезли за закуска на пазара. Успели да се приберат в училище, но тогава дошъл бащата на съучениката на дъщеря й и започнал да я удря затова, че не са си вдигали телефоните.\r\nПо думите й мъжът е заплашил момичето, че ще избие цялото им семейство.  Директорът на училището отбелязва, че мъжът не е изглеждал агресивен, но изведнъж е ударил момичето в главата.\r\nТя допълни, че майката на набитото дете и охраната са звъннали на полицията след побоя.    ", "date": "2019.10.17", "title": "Баща пребил съученичка на дъщеря си в столично училище"}
{"url": "https://www.actualno.com/society/dokoga-shte-se-zapazi-hubavoto-vreme-news_1385739.html", "text": "      Хубавото време ще се задържи поне до Димитровден. Температурите за месец октомври са нормални, притеснително е трайното засушаване, което продължава още от летните месеци. Това каза за сутрешния блок „Добро утро, България“ на Радио „Фокус“ дежурният синоптик в Националния институт по метеорология и хидрология Красимир Стоев. Температурите ще се запазят високи още 7 до 10 дни, обясни той.      “Не се очаква смяна на атмосферната циркулация поне да 26 октомври. Ще продължим да се радваме на приятните 21-26 градуса, предимно слънчево време. Разбира се, характерно за този период на годината са ниските облаци и мъглите, особено в равнинната част на страната и по Черноморието. След 26 октомври има тенденция да се увеличи динамиката на атмосферните процеси на Балканския полуостров. Ще премине атмосферно смущение около 26-27 октомври с временни увеличения на облачността и краткотрайни превалявания“, обясни той.   Красимир Стоев каза още, че процесите, които предстоят до края на настоящия месец няма да наваксат дефицита на валежи у нас, уточни той. Синоптикът припомни, че и предишни години се е случвало да има по-високи температури от тези, отчетени сега. ", "date": "2019.10.17", "title": "Докога ще се запази хубавото време "}
{"url": "https://www.actualno.com/politics/bojko-borisov-otiva-v-bruksel-za-sreshtata-na-vyrha-news_1385620.html", "text": "      Министър-председателят Бойко Борисов ще участва в заседанието на Европейския съвет, което ще се проведе на 17 и 18 октомври в Брюксел, съобщиха от правителствената пресслужба.      Държавните и правителствени ръководители ще обсъдят дългосрочния бюджет на ЕС, приоритетите за следващите 5 години и Brexit.   Финландското председателство на ЕС ще информира относно планираните дискусии в Съвета по прилагането на Стратегическия дневен ред, а новоизбраният председател на Европейската комисия Урсула фон дер Лайен ще бъде поканена да представи приоритетите на новата Комисия.\r\nЕвропейските лидери ще обсъдят международните аспекти на борбата с изменението на климата, предвид предстоящата през декември в Сантяго де Чили 25-та Конференция на страните по Рамковата конвенция на ООН относно изменението на климата. Въпросът за миграцията също ще бъде във фокуса на вниманието на европейските лидери.   ", "date": "2019.10.17", "title": "Бойко Борисов отива в Брюксел за срещата на върха"}
{"url": "https://www.actualno.com/interest/mrysnijat-vyzduh-systarjava-mozyka-news_1385668.html", "text": "      Замърсяването на въздуха става все по-актуална тема заради последиците за здравето. Ново проучване на учени от Университета в Уоруик, установи, че замърсяването на въздуха има върху човешката памет и дори може да накара човешкия мозък да остарее с цяло десетилетие, предаде БГНЕС.      В рамките на изследването 34 000 английски граждани от няколко области на Англия били помолени да си спомнят 10 думи в тест за запаметяване на думи. Изследователите сравнили спомените на участниците, живеещи в замърсените райони на Англия, с тези, които живеят в най-чистите райони. Учените са отчели и други фактори, които могат да повлияят на паметта на хората, като здравословно състояние, възраст, етническа принадлежност, ниво на образование, семеен живот и статус на заетост.   Проучването установило, че в сравнение с тези, които живеят в чисти райони, тези, които живеят в замърсени райони, преживяват по-голяма загуба на памет. Изследователите тествали въздуха за азотен диоксид и наличие на прахови частици.\r\nСпоред Air Quality Now, азотният диоксид се излъчва чрез изгарянето на горива и има „пагубно въздействие върху бронхиалната система.“ Праховите частици от друга страна са изключително малки, обикновено излъчвани от дизелови превозни средства, които могат да „проникнат“ дълбоко в белите дробове. \"  Сравнявайки паметта на живеещите в най-замърсените райони на Англия с тези в най-чистите, проучването установило, че човек, дишащ повече има загуба на памет, еквивалентна на някой с 10 години по-възрастен, живеещ в чист район. С други думи, 50-годишен, живеещ в замърсена зона, има същите характеристики на паметта като 60-годишен, живеещ в район с по-чист въздух.\r\nУчените обаче отбелязват, че изследването не определя окончателно връзката между замърсителите и загубата на памет.   „Има малко предварителни доказателства за отрицателна връзка между нивата на замърсяване от трафика и паметта, като се използват данни за възрастни хора и деца. Но почти всички изследвания в проучвания върху хора по тази тема се основават на елементарни корелации, а не на национално представителни извадки от индивиди в дадена държава. Опитахме се да разрешим тези два проблема в нашето проучване “, казва водещият изследовател Натавуд Поудтаве, цитиран от Air Quality News.    Нов доклад, публикуван от Европейската агенция по околна среда в сряда, също установява, че лошото качество на въздуха е причина за преждевременната смърт на около 400 000 души в Европа, като днес замърсяването на въздуха е „най-важният риск на околната среда за здравето на хората“. Въпреки че в доклада се отбелязва, че нивото на вредните замърсители в някои европейски градове намалява, този спад все още не е достатъчен, за да отговаря на стандартите на ЕС. ", "date": "2019.10.17", "title": "Мръсният въздух състарява мозъка"}
{"url": "https://www.actualno.com/society/lyjlivi-objavi-za-koli-vtora-ryka-ni-primamvat-v-avtokyshti-news_1385740.html", "text": "      Триковете на автотърговците стават все по-ловки. Последната тенденция е да примамват кандидат-купувачи с фалшиви атрактивни оферти. След като потърпевшия отиде до автокъщата се оказва, че реално такова предложение не съществува, а е било само похват на  търговеца да ви примами.      Схемата се използва в момента, защото има спад на търговията със стари автомобили, предупреждават експерти, цитирани от Нова тв. Сделките през последната година в автокъщите са намалели между 10 и 60%, а регистрациите на коли втора ръка в КАТ от началото на годината са с 9 на сто по-малко. Каква е схемата? Фалшивите обяви се увеличават, заради опитите на търговците да привлекат нови клиенти. Кандидат - купувачи се набират по всякакъв начин. Още повече ако пропътувате голямо разстояние, за да видите желаната кола втора ръка.  „Сами разбирате, че когато вие пътувате 50-100 км до някъде или  повече – ставате потенциален клиент, дори и да няма това, което търсите,   ще се опитат да ви продадат нещо друго, за да не се приберете с празни  ръце”, поясни  Пейо Майорски от Асоциацията за защита на потребителите.   Подобен трик помага на търговците бързо да разчистват автомобили, които застояват с месеци  по паркингите и са трудни за продажби, разкрива търговецът на коли  втора ръка Момчил Момчилов. Как да разпознаем нереалните оферти на пазара?     Фалшивите обяви обаче са трудни за разпознаване, разказва Тодор Желев от  Съюза на българските автомобилисти.\r\n \r\nОферти на коли втора ръка на атрактивни цени и с добра поддръжка  привличат при бърз преглед на обявите в сайтовете за продажби. Фалшивите обяви са или с клиширани фрази и суперлативи или с кратки и почти безлични описания на колите. Снимката също може да ви даде сигнал. Обикновено тези оферти са или без снимки или със съмнителни фотографии. Третият белег е липса на контакт с търговеца в обявата.    Как да се предпазим? Сравнявайте оферти - марка, година на производство, пробег и състояние. Въпреки че разликите в цените на един и  същи автомобил на пазара са големи. Най-важно е техническото състояние на автомобила.   Цената може да е много по-ниска, само ако в обявата са отбелязани забележки към колата - дефекти или следи от удар. \"Най-добрият вариант е да направите технически оглед на колата в сервиз преди да я купите, а също така и да направите проба в експлоатационен режим\", съветват експертите. Ако попаднете на нелоялен търговец, можете да сигнализирате Комисията за защита на потребителите. Ако се докаже нелоялната търговска практика, продавачът може да бъде глобен до 30 000 лв. ", "date": "2019.10.17", "title": "Лъжливи обяви за коли втора ръка ни примамват в автокъщи"}
{"url": "https://www.actualno.com/celebrate/sveti-prorok-osija-news_698803.html", "text": "      Свети пророк Осия, син Беериев, произхожал от Исахаровото коляно. В онези времена много израилтяни отстъпили от истинския Бог и като забравили Неговите благодеяния и чудеса, се покланяли на идолите. Но богобоязненият Осия служел на Единия истински Бог, сътворил небето и земята и извел евреите от Египет с крепката Си ръка. Осия наставлявал хората, отпаднали от истината, и с мъдрите си увещания отново ги обръщал към благочестието на дедите.      По вдъхновение от Светия Дух Осия много пророкувал за израилския народ. Изобличавайки беззаконните жители на Израилското царство, той му предсказвал големи бедствия от враговете, асирийски плен и после обръщане към Бога (2). Той предсказал и разпространяването на истинското Богопознание по цялата земя (Ос. 2:20. Ср. Иер. 31:34), края на Аароновото свещенство и старозаветните жертви (Ос.3:5), а също и завръщането на младенеца Иисус от Египет , Неговото възкресение на третия ден и победата Му над смъртта. Всички тези пророчества са записани от Осия в неговата книга, която се състои от 14 глави. Като изречени чрез Светия Дух, всички те се нареждат сред другите боговдъхновени книги на Свещеното Писание.   Пророк Осия живял дълги години и в дълбока старост починал 820 години преди Рождество Христово, и е погребан с мир.\r\n© Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски.   ", "date": "2019.10.17", "title": "Свети пророк Осия"}
