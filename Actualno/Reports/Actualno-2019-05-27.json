{"url": "https://www.actualno.com/society/shestima-sa-kandidatite-za-generalen-direktor-na-bnr-news_753098.html", "text": "    В 17.00 часа днес изтече срокът за подаване на документите на кандидатите за генерален директор на Българското национално радио. Началото на процедурата Съветът за електронни медии даде на 9 май. Тогава беше обявен и изборът на генерален директор на БНТ.      Своите концепции са подали общо 6 кандидати (по реда на приемане): Светослав Костов, Митко Димитров, Валерий Тодоров, Даниела Манолова, Александър Велев и Анета Милкова, съобщиха от националното радио.   Пред БНР председателят на СЕМ София Владимирова уточни, че предстои да се назначи техническа комисия, която ще проверява документите на кандидатите за съответствие със закона и за допустимост. За кандидатите за генерален директор на БНР се изисква не по-малко от петгодишен трудов стаж в радио.\r\nМандатът на генералния директор на БНР Александър Велев изтича на 29 май, но съгласно промяна в Закона за радиото и телевизията той ще изпълнява своите правомощия до встъпване в длъжност на нов генерален директор.  Според приетия от Съвета за електронни медии график за провеждане на конкурса до 18 юни СЕМ оповестява на интернет страницата си кандидатите, които са допуснати до участие в процедурата, а до 24 юни - на тези, които са допуснати до изслушване.\r\nЗа изслушванията са предвидени датите 26 и 27 юни. На 28 юни СЕМ определя с решение кандидата, избран за генерален директор на БНР. Ако никой от кандидатите не получи най-малко три гласа, един час по-късно се насрочва второ заседание.   В случай че на него не бъде избран генерален директор, един час по-късно се насрочва отново заседание. Ако и на третото поредно заседание не бъде избран генерален директор на БНР, процедурата се прекратява.     ", "date": "2019.05.27", "title": "Шестима са кандидатите за генерален директор на БНР "}
{"url": "https://www.actualno.com/healthy/nzok-cenite-na-klinichnite-pyteki-sa-chuvstvitelno-uvelicheni-news_753066.html", "text": "    Надзорният съвет на Националната здравноосигурителна каса (НС на НЗОК) одобри днес проект на Договор за изменение и допълнение на Националния рамков договор за медицинските дейности между Националната здравноосигурителна каса и Българския лекарски съюз за 2018 г.      Анексът отразява увеличението на цените на значителен брой с между 10-30%, като е обърнато особено внимание на неонатологичните и педиатричните пътеки.   Така например, в областта на неонатологията увеличението на клиничните пътеки е с 20-30% или от 1440 до 1670 лв.; за лечение на деца е също с 20-30% или от 840 до 2 400 лв.;  На сто процента е увеличена клиничната пътека за септични (бактериални) артрити и остеомиелити при деца под 18-годишна възраст  - 2400 лв.\r\nС 30% се увеличават пътеките за диагностика и консервативно лечение на онкологични и онкохематологични заболявания, възникнали в детската възраст – 1300 лв.   Проектът на Анекс към Националния рамков договор за медицинските дейности между Националната здравноосигурителна каса и Българския лекарски съюз за 2018 г. ще бъде публикуван на официалната интернет страница на НЗОК, съобщиха от там.    За да се обезпечат финансово увеличените цени на клиничните пътеки, Надзорният съвет реши да се освободят средства в размер на 50 000 хил. лв. от „Резерв, включително за непредвидени и неотложни разходи“, с които да се увеличат средствата за здравноосигурителни плащания за болнична медицинска помощ през 2019 г. за извършване на промените.\r\nНяма да има проблеми с отчитането на изпълнителите на болнична медицинска помощ по сключените им договори с НЗОК, тъй като  промените, приети с Проекта, ще бъдат технологично обезпечени в информационната система на НЗОК, уверяват от касата. ", "date": "2019.05.27", "title": "НЗОК: Цените на клиничните пътеки са чувствително увеличени "}
{"url": "https://www.actualno.com/business/cenata-na-toka-shte-se-uvelichi-ot-1-uli-objavi-kevr-news_753063.html", "text": "    Комисията за енергийно и водно регулиране реши цената на тока за бита средно за страната да се увеличи с 3.48% от 1 юли.      Експертите на регулатора взеха решението, след като разгледаха постъпилите искания на трите електроразпределителни компании – ЧЕЗ, ЕВН, \"Енерго Про\".   Според излезлия доклад токът за клиентите на ЧЕЗ ще поскъпне с 3,46%, за ЕВН – 3,59%, за \"Енерго Про\" – 3,38%.\r\nРешението на практика съвпада с мнението на председателя на КЕВР Иван Иванов, според когото поскъпването няма да е по-голямо от инфлацията – около 3%.  И трите дружества поискаха увечлиение на цената. ЕВН поиска промяна на дневната тарифа с 4% от сегашните 0,17997 лв./кВтч. (без ДДС) на 0,18719 лв./кВтч. (без ДДС), ЧЕЗ настояха нощната тарифа да скочи драстично с над 50%, което е второ такова искане след началото на годината, когато имаше , защото социалистите тогава смятаха увеличението без стойността на мрежовата услуга, с което предложението беше за 40% увеличение. ЧЕЗ иска и с над 3% увеличение на дневната тарифа, \"Енерго Про\" поиска увеличение с 2,19%, като дневната да се увеличи с 1,7%, а нощната с 4,15%. И трите ЕРП-та искаха да се увеличи и таксата за пренос до домакинствата.\r\nИзменението на цените ще бъде обсъдено на открито заседание на КЕВР на 4 юни.    ", "date": "2019.05.27", "title": "Цената на тока ще се увеличи от 1 юли, обяви КЕВР"}
{"url": "https://www.actualno.com/education/mon-njama-sgresheni-vyprosi-v-maturata-po-anglijski-ezik-news_753040.html", "text": "    Няма допуснати правописни и граматически грешки на теста от проведения държавен зрелостен изпит по английски език, заявяват от Министерство на образованието и науката, цитирани от БГНЕС.      От институцията уточняват, че са потърсили независимо мнение от специалисти, неучаствали в изготвянето на изпитния материал.   Абитуриенти започнаха , часове след провеждането ѝ и дори бяха обявили протест. Според зрелостниците, изпитът е съдържал \"неточности, двусмислици и граматични грешки\". От просветното министерство веднага се ангажираха направят проверка.\r\nДнес от МОН заявяват: \"След детайлната проверка на теста беше установено, че няма сгрешени въпроси, а материалът е ориентиран към ниво B2 от Общата европейска езикова рамка и съизмерим с трудността на останалите изпити по чужди езици. Становището на експертите е, че няма допуснати правописни и граматически грешки в изпитния материал.  Всички текстове са оригинални, създадени на книжовен език, засягат широко тиражирани в медиите съвременни или универсални теми и не изискват специализирана подготовка в определена област\".\r\nПрави впечатление, че получените сигнали в МОН засягат различни въпроси и няма такива, които да се повтарят във всички жалби. Ясно става още, че най-трудни за зрелостниците са се оказали текстовете за слушане и за четене с разбиране.   От МОН припомнят, че противно на наложилото се очакване, за да проявят тези умения, от зрелостниците се изисква не просто да открият в текста точно възпроизвеждане на питането, а да докажат разбиране в контекст, познаване на синоними и езикови конструкции. Точно тези компетентности са ключови и необходими и показват езикова грамотност.    На изпита по английски език на 23.05, който е част от втората задължителна матура по предмет по избор, се явиха над 14 000 абитуриенти. Резултатите от изпита ще станат ясни до 13 юни. ", "date": "2019.05.27", "title": "МОН: Няма сгрешени въпроси в матурата по английски език "}
{"url": "https://www.actualno.com/bgfootball/vtorijat-poligraf-na-igrachite-na-cherno-more-e-bil-manipuliran-news_753077.html", "text": "    През последните няколко дни се оформи огромен скандал, след като Черно море изгони шестима свои футболисти преди последния мач с Лудогорец.      Причината са съмнения, че са играли симулативно в двубоя срещу ЦСКА в началото на май, а срещата завърши 1:3 в полза на \"червените\".   Шестимата изгонени играчи са капитанът Георги Илиев, вратарите Георги Китанов и Иван Дюлгеров, Петър Витанов, Виктор Генев и Пламен Димов.\r\nМалко след освобождаването им ръководството на \"моряците\"се е усъмнило, че тимът е играл симулативно и е изпратило играчите на тест с полиграф, направен от психолози от МВР. А именно тези шест играчи са дали \"притеснителни резултати\".  Няколко дни след първия детектор, през който са минали, обвинението играчи са си направили повторен, като вестник \"Сега\" прави подробен анализ именно на него, тъй като след него са възникнали въпроси доколко достоверен е.\r\nРазберете каква е причината в .   Заради скандала УЕФА ще се задейства и ще нареди на Българския футболен съюз да разследва какво точно се е случило.    В Нион са получили над 90 сигнала на приложението за борба с корупцията, информира вестник \"24 часа\". Нормалната процедура е евроцентралата да се обърне към националната федерация.\r\nКакво заяви по случая шефът на комисията по етика и феърплей към БФС генерал Васил Василев,  ", "date": "2019.05.27", "title": "Вторият полиграф на играчите на Черно море е бил манипулиран?"}
{"url": "https://www.actualno.com/politics/slabakov-preferencialno-stava-evrodeputat-ako-vmro-vzeme-vtori-mandat-news_753068.html", "text": "    Режисьорът Андрей Слабаков с преференция влиза като втори от ВМРО. Слабаков измества втория в листата - Юлиан Ангелов.      От ВМРО най-вероятно изпращат двама евродепутати, а водач на листата им беше Ангел Джамбазки.\r\n\"От 17 човека в нашата листа, седем бяха от ВМРО, а останалите - други хора, с които сме работили. Така стимулирахме хората да се съревновават, дадохме възможност на хората да избират.   Вторият мандат при нас ще бъде \", обяви лидерът на партията Красимир  Каракачанов пред Би Ти Ви.  Според него голяма част от хората не са излезли да гласуват, защото кампанията започнала мръсно и компроматно, макар и да не е прецедент.\r\n\"Хората които гласуваха за нас, са хора които гласуват патриотично, това са хора които наблюдаваха работата ни в последните години\", допълни Каракачанов.\r\nВчера Андрей Слабаков заяви, че неизбираеми места в листите няма - има преференциален вот. Той акцентира върху това, че евровотът е бил тест дали България иска промяна, или не.       \"Бях изморен от тази кампания, защото една група партии излязоха и изговориха невиждани тъпотии\", каза още режисьорът.\r\nКаракачанов каза, че няма да прекрати участието на партията си в коалицията Обединени патриоти еднолично, като ще обсъди с Волен Сидеров и Валери Симеонов бъдещето на съдружието им.\r\nАнгел Джамбазки, който е водач на листата на ВМРО, коментира, че ВОЛЯ, „Атака”, „Възраждане” и „Презареди България” през цялото време са водели кампания срещу тях:\r\n„Тези хора не работеха за своя положителна кампания, те искаха да свалят нас, да нямаме ние представителство”, коментира той. ", "date": "2019.05.27", "title": "Слабаков преференциално става евродепутат, ако ВМРО вземе втори мандат"}
{"url": "https://www.actualno.com/society/babh-predpriema-nezabavni-dejstvija-vyv-vryzka-s-namereni-myrtvi-kone-v-panagurski-kolonii-news_753044.html", "text": "    Българската агенция по безопасност на храните (БАБХ) предприема действия, свързани с изясняване на обстоятелствата във връзка с публикации в медиите за намерени мъртви коне в село Панагюрски колонии, община Панагюрище, област Пазарджик.      Експертите на БАБХ ще направят проверка на животновъдните обекти за отглеждане на еднокопитни в населеното място. Целта на проверката е да се установи дали има липсващи и недекларирани животни.   Кметът на Панагюрски колонии е извършил загробване, с което е изпълнил задълженията си съгласно чл. 133, ал. 2, т. 5 от Закона за ветеринарномедицинската дейност. Мястото на загробване ще бъде обработено от Областна дирекция по безопасност на храните – Пазарджик (ОДБХ-Пазарджик) с дезинфектант.\r\nКъм ОДБХ-Пазарджик до този момент официално не е постъпвал сигнал по този случай.   ", "date": "2019.05.27", "title": "БАБХ предприема незабавни действия във връзка с намерени мъртви коне в Панагюрски колонии "}
{"url": "https://www.actualno.com/politics/zarkov-zagubata-na-izborite-ne-promenja-celta-ni-da-bydem-alternativa-na-gerb-news_753088.html", "text": "    \"БСП загуби изборите, това е факт, но БСП не се е отказала от основната си цел - да се изгради като алтернатива на настоящото статукво на управлението. За да продължи тази борба след изборите, трябва да се обърнем и да поискаме доверие от хората, които гласуваха.      Това заяви пред bTV зам.-председателят на ПГ на БСП Крум Зарков във връзка с вчерашните избори за Европейски парламент в България.   Според Зарков изборите не са провал за БСП въпреки загубата с около 7%.\r\nАргументите - БСП ще има повече евродепутати, партията е получила повече гласове, отколкото преди 5 години, докато всички други партии оставали на същото ниво или губели подкрепа.  Зарков е на мнение и че сочените от анализаторите негативи на кампанията на БСП само преди 2 седмици, когато според социолозите левицата водеше на ГЕРБ, са били разглеждани като позитиви.\r\nСпоред него страната ни е в криза на партийната система и представителната демокрация. Израз на това било ниското доверие в политиците и слабата избирателна активност на евровота вчера.   \"Победата на ГЕРБ не може да се тълкува като \", посочи Зарков.    Той коментира още, че при избор Националният съвет на БСП може да задължи общинските и областните организации да проведат процедури за избор на ръководства.\r\nПрипомняме, по-рано днес лидерът на БСП Корнелия Нинова обяви, че ще поиска нова на левицата. Тя самата ще участва в надпреварата. Подобни процеси щели да се организират във всички останали структури на социалистите. ", "date": "2019.05.27", "title": "Зарков: Загубата на изборите не променя целта ни - да бъдем алтернатива на ГЕРБ"}
{"url": "https://www.actualno.com/ruse/krajni-rezultati-na-evroizborite-v-rusenska-oblast-news_753101.html", "text": "    След двукратно отлагане на пресконференцията за окончателните резултати в евроизборите в Русенска област председателят на Районната избирателна комисия в Русе Мирослава Маркова все пак съобщи крайното разпределение на подадените гласове.      Забавянето се дължи на сгрешени протоколи при отчитането на преференциите, както и въвеждането на резултатите от машинното гласуване.   Управляващата партия ГЕРБ печели изборите в Русенска област. При 100% обработени протоколи за победителите са гласували 18 329 души (29,68%).\r\nВторо място заема „БСП за България“ с 14 843 гласа (24,04%), a почетното трето място е за ДПС, която получава 7062 гласа (11,44%).  Четвърти са ВМРО-БНД с 5668 гласа (9,18%), а „Демократична България“ е на пета позиция с 2426 гласа (3,93%).\r\nЗа „ВОЛЯ - Българските родолюбци“ са пуснали своя глас 2114 души (3,42%). Квадратчето „Не подкрепям никого“ са зачеркнали 1711 души (2,77%).   В областта от общо 205 025 избиратели с право на глас своя вот са дали 61 754 души, което е 30,12%. Броят на действителните гласове за областта е 59 338, а на недействителните - 2416. Машинно са гласували 5419 души.     ", "date": "2019.05.27", "title": "Крайни резултати на евроизборите в Русенска област  "}
{"url": "https://www.actualno.com/politics/preferencii-izdigat-stanishev-v-evrolistata-na-bsp-news_753092.html", "text": "    Сергей Станишев става втори с преференциалния вот, съобщават от \"24 часа\" според предварителните данни от протоколите на изборните комисии.      По този начин той отново размества евролистата на левицата, след като първоначално изобщо не беше включен в нея, а след гласуване на Националния съвет зае пето място.    е събрал повече от 28 000 лични преференции при праг за БСП от 22 500 гласа. Това означава, че той се нарежда непосредствено след водача на червената листа Елена Йончева.\r\nИменно Йончева събира най-много преференции сред кандидатите на социалистите - над 70 000.  На трето и четвърто място остават Петър Витанов и Цветелина Пенкова, а петата позиция е за Иво Христов.\r\nВъпреки изкачването на Станишев в листата това няма да доведе до промени на представителите на БСП в Европейския парламент.   Голям брой преференции е събрал и Велизар Енчев - над 19 000. Те обаче не му стигат за пренареждане. Така стои и въпросът със зам.-председателя на БСП Деница Златева, която е четвърта по личен вот, но остава на седмото място в листата.    Както вече ви съобщихме, в листата на ВМРО също ще има разместване. Благодарение на преференциалния вот режисьорът от четвърта на втора позиция, измествайки Юлиан Ангелов.\r\nТова означава, че ако ВМРО спечели два мандата в ЕП, заедно с Ангел Джамбазки към Брюксел ще се отправи и Слабаков. ", "date": "2019.05.27", "title": "Преференции издигат Станишев в евролистата на БСП?"}
{"url": "https://www.actualno.com/bgfootball/kup-jurnalisti-napusnaha-sajta-gongbg-zaradi-redakcionna-namesa-news_753100.html", "text": "    Редактори на сайта Gong.bg обявиха, че напускат сайта и остават да водят само спортното шоу по Дарик радио! Новината обяви продуцентът на Спортно шоу Гонг по Дарик радио Томислав Русев.      Причината е раздялата на сайта с главния редактор Ники Александров, а след него в знак на съпричастност напускат други редактори, които работят на граждански договори към сайта.\r\nРешението им е продиктувано от \"редакционна намеса\", която те определят като неприемлива.   „Няма да наливаме вода в мелниците на юристите, които ни слушат. Забелязахме първите признаци на редакционна намеса, които нашия екип не понася и не е търпял никога.  Спортния екип на Дарик радио никога не е търпял и минимална намеса. Благодарности към собственика на радио, който ни търпи 27 години да говорим каквото си искаме“, заяви Томислав Русев.\r\nТомислав Русев, заедно с Ники Александров е създател на марката \"Гонг\" и дългогодишен водещ на предаването по Дарик, както и създател на спортното радио Гонг.\r\nТъй като вече не могат да ползват марката \"Гонг\", от днес предаването им ще се казва \"Спортното Шоу на Дарик радио\".    От спортното шоу добавиха, че се прекратява и договорът за влога \"Без бутонки\". Те твърдят, че промяната няма да се отрази на информационното отразяване на събитията около \"Лудогорец\" в ефира на \"Дарик\".   \"Мъчно ми е за продукта и за момчетата и момичетата, които остават там. Пред очите са ми всички тези години. По-добре по светло да си тръгне човек, докато още се вижда пътят\", каза единствено Александров в ефира на \"Дарик\".\r\nПрипомняме, че бизнесменът и собственик на футболния клуб Домусчиев придоби \"Нова броудкастинг груп\" преди по-малко от два месеца. Промени на управленски позиции вече имаше в \"Нова телевизия\".\r\nВсе още не е финализирана сделката да придобие останалите 30% от \"Нет инфо\", притежавани от Христо Христов и Радосвет Радев (собственик на \"Дарик радио\").\r\nОбяснението на ситуацията можете да чуете от 11.17 нататък в предаването.    ", "date": "2019.05.27", "title": "Куп журналисти напуснаха сайта Gong.bg, заради \"редакционна намеса\""}
{"url": "https://www.actualno.com/cars/piloti-i-avtomobilni-dejateli-s-jalba-do-premiera-borisov-news_753074.html", "text": "    Пилоти и автомобилни деятели внесоха жалба до министър-председателя на България Бойко Борисов във връзка с финансови злоупотреби и потъпкването на автомобилния спорт в страната.       Ето и какво се казва в нея: Уважаеми г-н Премиер,\r\nНа 18.04.2019 г. Министерство на младежта и спорта обяви заповед на министъра, с която отне лицензия №:002483 на БФАС. Този акт бе извършен напълно незаконосъобразно спрямо ЗФВС, без да е проведена дискусия по проблеми или да са установени нарушения на ЗФВС от страна на БФАС. Ние изразяваме категоричното си несъгласие с действията на Министерство на Спорта. С този акт безцеремонно се поставя под въпрос спортната дейност на над 800 лицензирани състезатели и официални лица и бъдещето на автомобилния спорт в България. Всички тези действия по дискредитиране на БФАС са ръководени от три алчни за власт лица с цел разходване на държавни средства в лична полза: Камен Михайлов, Емил Панчев и Асен Марков. Тяхното желание е чрез новоучредено сдружение на г-н Михайлов, да завземат контрола върху автомобилния спорт. Вече дори има факти как тази нелегитимна федерация получи финансиране от 200 000 лв. за Рали България, което миналата година бе финансирано изцяло за сметка на БФАС. Неприемливо е активна федерация с над 50 години история да бъде заменена от новоучредено сдружение, без каквото и да било основание.  Поради незаконосъобразните действия спрямо БФАС в наше полезрение навлязоха другите бизнес начинания на въпросните личности. Проверка на публична информация свързана с тези лица показа, че те укриват данъци в особено големи размери и ощетяват държавата. Името на г-н Михайлов е свързано с ред съмнителни и незаконни сделки от близкото минало, сред които приватизирането през 1998 г. на “Автотранссервиз” (бившите гаражи на ЦК на БКП). Ръководеното от г-н Панчев основно дружество на СБА не се различава особено. Информацията показва, че:\r\n•         гаражите се водят в активите на дружество на ст-ст 138 000 лв.\r\n•         неразпределената печалба от минали години е 2 271 000 лв.    •         годишен оборот – 1 247 000 лв.\r\n•         декларирана печалба за 2017 г. – 9000 лв.\r\n•         декларирана печелба за 2018 г. – 4000 лв.\r\n•         реално платен данък за 2018 г. – 400 лв.\r\nза основното дружество на СБА:   •         декларираната печалба – 15 000 лв.   •         ст-ст на дълготрайните активи – 11,5 млн.лв.\r\n•         приходи от дейността – 4 млн.лв.\r\n•         реално платен данък – 1500 лв.\r\nСами разбирате и без основни счетоводни познания, че “гаражи“ с реална стойност над 30 млн. евро генерират приход на държавата по-малък от минималната месечна работна заплата, а при приходи от 4 млн.лв. СБА е платило данък в размер на едва 1500 лв. Нашият протест е свързан с това как лица, които очевидно не плащат данъци биха могли да извършват обществена дейност в градивна и положителна посока. Очевидно е че моралните им норми и ценности са силно занижени и за нас е недопустимо тяхното участие в обществено полезна дейност под каквато и да е форма.\r\nУважаеми г-н Премиер, конфликт в БФАС всъщност няма. Има борба как да се откраднат държавни средства от хора без морал и ценностна система. В резултат на гореописаните факти, нашата жалба е насочена не само към Вас, но и към всички отговорни и компетентни институции. Молим Ви в качеството си на Премиер и председател на ПП ГЕРБ, на която ние сме членове и поддръжници, да разпоредите проверки, както по случая, така и на замесените лица с което да премахнете твърденията, че те се ползват с политически чадър лично от Вас и ПП ГЕРБ. Смятаме че, живеем в правова държава, на което Вие сте символ, в която закона е над всичко и вярваме че провинилите се ще си получат заслуженото наказание. ", "date": "2019.05.27", "title": "Пилоти и автомобилни деятели с жалба до премиера Борисов "}
{"url": "https://www.actualno.com/society/novinite-naj-vajnoto-za-denja-27-maj-news_753047.html", "text": "            Партиите ще върнат парите, които са надвзели със субсидиите за глас, стана ясно от думите на премиера и финансовия министър Владислав Горанов в Габрово, цитирани от \"24 часа\". Това стана, след като правителството да предложи промяна в Закона за политическите партии, което за абсурдно, защото и според него и сега законът е ясен - не може повече от 11 лева на действителен глас. Трифонов казва и, че парламентарните партии и тези с над 1% на парламентарни избори са вземали допълнително пари от 2002 година насам.   Комисията за енергийно и водно регулиране реши цената на тока за бита средно за страната да се увеличи с 3.48% от 1 юли. Експертите на регулатора взеха решението, след като разгледаха постъпилите искания на трите електроразпределителни компании – ЧЕЗ, ЕВН, \"Енерго Про\". Стартиране на процедура за избор на нов председател на БСП - това обяви председателят на БСП Корнелия Нинова. Тя уточни, че до месец-два процедурата можела да се направи и да се уточнят правилата, но изборът щял да бъде все едно се избира президент - пряко, от всички членове на партията.     Сергей Станишев става втори с преференциалния вот, съобщават от \"24 часа\" според предварителните данни от протоколите на изборните комисии. По този начин той отново размества евролистата на левицата, след като първоначално изобщо не беше включен в нея, а след гласуване на Националния съвет зае пето място. Редактори на сайта Gong.bg обявиха, че напускат сайта и остават да водят само спортното шоу по Дарик радио! Новината обяви продуцентът на Спортно шоу Гонг по Дарик радио Томислав Русев. Причината е раздялата на сайта с главния редактор Ники Александров, а след него в знак на съпричастност напускат други редактори, които работят на граждански договори към сайта.    Въпросът е защо имаше нужда от кампания анти-Станишев? Защо имаше  нужда от еднолични решения, маскирани под решения на Националния съвет –  да се извадят депутатите от парламента. Имаше \"бодряшко напомпване и  нереалистичен поглед\". За 2 години сме на същото място, на което бяхме.  Това заяви бившият лидер и бивш председател на парламента Михаил Миков. Ниската избирателна активност на европейските избори не е само шамар  за политическата класа, но и повод да се замислим защо в демократична  Европа тя е два пъти по-голяма. Това каза пред журналисти президентът  Румен Радев във връзка с резултатите на изборите за Европейския  парламент 2019, предаде Агенция \"Фокус\". Режисьорът Андрей Слабаков с преференция влиза като втори от ВМРО. Слабаков измества втория в листата - Юлиан Ангелов. От ВМРО най-вероятно изпращат двама евродепутати, а водач на листата им беше Ангел Джамбазки. Изборите за новия състав на Европейския парламент може да се окажат повратна точка за Европа: ще бъдат формирани мнозинства и много нови играчи ще излязат на политическата сцена в Брюксел. Чудесна възможност - ако бъдат извлечени правилните поуки от вота, убедени са в редакцията на германския национален ежедневник Die Welt. Ливиу Драгня отива зад решетките, защото ходатайства две работещи за социалдемократите жени да бъдат назначени на работа в Социалната служба в Телеорман, като твърди, че са безработни. Щетата е общо 23 000 евро - заплатите, платени на двете, докато работят за социалните. За първи в историята на Втората австрийска република управляващо правителство не преодоля вот за недоверие, съобщава австрийският вестник Der Standard. Предложението, внесено от Социалдемократическата партия (СДП), бе подкрепено от доскорошния коалиционен партньор на Курц – \"Партията на свободата на Австрия\". Партията на Курц и НЕОС гласуваха срещу него. Партията на Пучдемон си осигури 2 места в парламента като получи 4,6% подкрепа от избирателите. Иначе в Испания победители са социалистите на испанския премиер Педро Санчес - с 32,84% подкрепа. Далеч назад, с 20,13% е Испанската народна партия на бившия испански министър-председател Мариано Рахой. Твърдата реакция на Москва срещу искането на Международния трибунал на ООН по морско право намалява възможностите за постепенно отслабване на напрежението около Крим и подобряване на отношенията с Украйна, пише руският вестник \"Ведомости\". ", "date": "2019.05.27", "title": "Новините: Най-важното за деня, 27 май"}
{"url": "https://www.actualno.com/burgas/film-za-teodosij-teodosiev-s-premiera-v-burgas-news_753051.html", "text": "    Филм посветен на ще бъде показан за първи път в Бургас. Премиерата ще се състои на 14 юни . \" Формулата на Тео \" е документален филм за учителя вдъхновил няколко поколения младежи със своята работа на преподавател. Николай Василев е сценарист и режисьор на лентата, която показва една цяла година от живота на Теодосий Теодосиев.      \"Той се опитва не само един конец да издърпа от кълбото, а да развие цялата същност на учениците си и по този начин да ги направи многовалентна структура\", казва режисьорът на филма. В продължение на 40 години, физикът не само преподава, но и развива знанията на много ученици, в които е забелязал талант за изучаване и постижения в областта на физиката.\r\nФилмът ще бъде представен на публиката в Дома на културата на Нефтохимика от 18.00 часа. ", "date": "2019.05.27", "title": "Филм за Теодосий Теодосиев с премиера в Бургас"}
{"url": "https://www.actualno.com/europe/vyzhodyt-na-liberalite-spyva-veber-za-predsedatel-na-ek-news_753038.html", "text": "    Новата либерална група в Европейския парламент оспорва кандидатурата на Манфред Вебер за бъдещ председател на Европейската комисия. Вебер бе издигнат от Европейската народна партия (ЕНП), която остава водеща сила в ЕП след евроизборите, но с по-малко евродепутати от преди, които заедно с ПЕС имаха мнозинство в Европарламента.      Сега обаче ЕНП и ПЕС губят мнозинството си (според прогнозни резултатите ЕНП ще имат 182 места; ПЕС - 147), а либералите (АЛДЕ) се позиционират като трета политическа сила със 109 евродепутати, след като към тях се присъединяват евродепутатите от партията на френския президент Еманюел Макрон.\r\nОчевидно либералите се възприемат като новата решаваща сила в ЕП, става ясно от разпространено в понеделник изявление, в което посочват, че \"нито едно проевропейско мнозинство няма да е възможно без новата централна група на семейството на АЛДЕ\", съобщава Politico.   Председателят на групата на АЛДЕ Ги Верхофстат не се обвързва с водещите кандидати (т.нар. шпиц-кандидати) при определянето на следващия председател на Европейската комисия.  \"Ще сме изключително бдителни спрямо всеки опит за заобикаляне на необходимите преговори между демократично избраните участници, тъй като това би било изключително опасно за прозрачността и отчетността на европейския политически процес\", предупреждават либералите.\r\nСпоред тях \"новият баланс на силите в ЕП\" предполага кандидатът за председател на ЕК да може да изгради солидно мнозинство, надхвърлящо пределите на партийните линии. Според Politico посланието на либералите е ясно: не Вебер.     Групата заявява, че ще е отворена да разгледа всички кандидатури, които могат да обединят подкрепата на политическите семейства, които ще съставят бъдещото управляващо мнозинство. Това означава, че АЛДЕ иска да е част от това мнозинство.   Заявените от групата \"ключови политически теми\" (борба срещу климатичните промени, миграцията, за честни данъци, защита, сигурност, просперитет) показват, че либералите се позиционират в центъра – и на политическия спектър, и на вниманието, отбелязва Politico и допълва, че това е смела позиция за третата политическа сила (при това на голяма дистанция от първите две) в ЕП.\r\nНито един кандидат не получава мнозинство в ЕП, отчита Верхофстат. Новото равновесие на силите изисква кандидат за председател на ЕК, който може да изгради устойчиво надпартийно мнозинство. Открити сме за обсъждането на всеки кандидат, който може да събере подкрепата на политическите семейства от бъдещото управляващо мнозинство, добавя той.\r\nАЛДЕ издигна за водещ кандидат за председател на ЕК Маргрете Вестагер, която сега е еврокомисар по конкуренцията.\r\nВ неделя вечерта социалистите не изразиха ясна подкрепа за назначаването на председател на ЕК, участвал задължително в предварителното състезание. На обратното мнение са Европейската народна партия и \"Зелените\", според които ЕК трябва да бъде оглавена от някой от предварителните претенденти. Европейските консерватори и реформатори изразиха мнение, че ЕК трябва да бъде ръководена от някой с голям управленски опит.   Предвижда се въпросът за избора на следващия председател на ЕК да бъде основен на извънредното заседание на Европейския съвет във вторник. ", "date": "2019.05.27", "title": "Възходът на либералите спъва Вебер за председател на ЕК"}
{"url": "https://www.actualno.com/europe/glavnata-jp-gara-v-bruksel-e-evakuirana-zaradi-bombena-zaplaha-news_753039.html", "text": "    Полицията е евакуирала железопътната гара Брюксел-Север в белгийската столица, съобщи представител на федералната полиция.      \"В момента в Брюксел-Север се евакуира\", съобщи представителят на полицията, цитиран от Спутник, предаде БГНЕС.   \"Поради сигнал за бомба, влаковете не спират в момента на гара Брюксел-Север\", заяви влаковият оператор SNCB в Туитър. Операторът призова хората да следват инструкциите на органите, действащи на мястото на събитието.\r\nТрафикът не е бил прекъснат, въпреки че влаковете не могат да спират на гарата.  Белгийската железопътна гара Брюксел-Север е една от трите основни станции, които превозват около 200 000 пътници на седмица и се намира в близост до няколко седалища на корпорации, правителствени служби и фламандски министерства. ", "date": "2019.05.27", "title": "Главната жп гара в Брюксел е евакуирана заради бомбена заплаха"}
{"url": "https://www.actualno.com/europe/korbin-poiska-brexit-da-se-reshi-s-izbori-ili-referendum-news_753065.html", "text": "    Лидерът на я на Великобритания Джереми Корбин заяви, че Brexit може бъде разрешен само като се върне на народа, или чрез нови парламентарни избори, или чрез референдум, информира АП.      Консерваторите се разпадат и не са способни да управляват, парламентът е в задънена улица, този въпрос ще трябва да се върне на народа, дали чрез парламентарни избори, или публичен вот, обяви той.   Ние няма да позволим продължаващият в Консервативната партия хаос да тласне страната към напускане на ЕС без споразумение.\r\nПарламентът може и ще предотврати толкова пагубен резултат за пазара на труда и индустрията на Великобритания, поясни Корбин.  Лейбъристката партия и Консервативната партия се представиха изключително слабо на изборите за Европейски парламент. ", "date": "2019.05.27", "title": "Корбин поиска Brexit да се реши с избори или референдум"}
{"url": "https://www.actualno.com/plovdiv/muzejna-sbirka-razkriva-drevnite-tajni-na-trakijskata-medicina-snimki-news_753018.html", "text": "    Траките са се хранили предимно с дивеч, който е опаразитен, но не са страдали от чревни паразити . Как са се предпазвали? Оказва се, че още те са знаели тайните на корените на сладката папрат, които съдържат специфични вещества с антихелминово действие.      Това става ясно от новата музейна сбирка на Медицинския университет в Пловдив- една отколешна мечта, която най-сетне добива форма, а предстои да придобие и подобаващо пространство. Музейната сбирка идва като логична реплика на факта, че във вечния град непрекъснато излизат нови находки от различни времена- толкова много и разнообразни, че част от тях са достатъчни за музей, наречен \"Медицината на тракийските земи\". \"Историята нито започва, нито свършва с нас, редно е да го знаем\", каза при откриването днес ректорът на Медицинския университет в Пловдив проф.д-р Стефан Костянев. Един от основните двигатели на доведената до реализация идея, която съществува отпреди десетилетия, е доц. Георги Томов - дентален лекар с магистратура по археология. Той, заедно с археолога Румен Иванов, проследяваха на терен находките в некропола, разкрил се при разкопките на Голямата базилика, а най- интересните следи от необичайни заболявания са представени и в експозицията. В момента част от нея е изложена в Информационния център на Медицинския университет, но амбицията е с построяването на нова сграда за библиотеката, музейната сбирка да бъде показана в цялото си богатство.   Тракийската, древногръцката и римската медицина, оставили следи в Пловдив, се преплитат и се подчиняват на едни закони, като развиват потенциала си във времето. Ако траките са лекували предимно с билки- споменатата вече сладка папрат, с минерали- съдържащи цинк, цинков оксид и мед и меден оксид с противовъзпалително действие и божествата в здравеносния пантеон, то римляните вече са оставили за поколенията и пълен набор хирургически инструменти. След навлизането на християнството много от практиките, макар и доказано полезни, са прекратени в полза на духовното, на молитвите.    И в двата периода на особена почит са били вотивите- това са пресъздадени от глина или метал човешки органи. Считало се е, че колкото по-скъп е материалът на вотива, толкова по-голям шанс има истинският болен орган да оздравее. Имало е майстори дори по време на Възраждането, които са се били специализирали в изработването на медни мотиви, много са били търсени.\r\nДоста често при изкопни работи в центъра на Пловдив на бял свят излизат скелети от некрополи от различни времена. Те също разказват своите истории, интересни първо на медиците, а после, когато ги обяснят- на широката публика. При разкопките за Голямата базилика имаше два интересни случая, а човешки останки с белези за заболяванията са включени в музейната сбирка. Те датират от Средновековието, когато хората са се хранили предимно със сурова храна, били са слаби и - в голямата си част- бедни. Свидетелство за тази сурова храна са изтърканите като със шкурка отгоре зъби в съхранени челюсти. Да, обаче сред скелетите бе открит и един, който страда от заболяване, характерно за пълни хора. За пръв път е посочено от археолози и медици при разкопки във френски манастир, известен с охолния живот на монасите. Оказва се, че сред бедните слаби хора от Средновековието, в некропола на Базиликата има погребан и богаташ, който е платил за богатата си трапеза с болест на костите. Млада жена пък е загинала само заради зъб, който нараства за сметка на останалите и и пречи да се храни. Днес това заболяване се лекува, но тогава е било смъртоносно.\r\nМузей на медицината у нас има във Варна, сбирката в Медицинския университет в Пловдив не е първата. Но най- богатата и най- замразената във времето се оказва музейна сбирка, включваща и археологически, и исторически експонати от...Ямбол. Разположена е в Клуба на медицинския работник там, който е отдавна неизползваем. ", "date": "2019.05.27", "title": "Музейна сбирка разкрива древните тайни на тракийската медицина (СНИМКИ)"}
{"url": "https://www.actualno.com/europe/djokovich-preodolja-s-lekota-pyrvija-si-sypernik-v-parij-news_753079.html", "text": "    Световният номер 1 Новак Джокович започна по безапелационен начин участието си на Ролан Гарос, справяйки се без особени проблеми със съпротивата на поляка Хуберт Хуркач в три сета – в отделните части 6-4, 6-2, 6-2.      Сърбинът спечели откриващата част след един-единствен пробив в подаването на младия си съперник, като поведе с 2:0 в резултата след по-малко от половин час във втория сет. В третия картината се повтори и така Джокович стартира успешно кампанията си във френската столица.   22-годишният Хуркач, който постигна три победи над тенисисти от топ 10 през сезона, нямаше отговор за силната игра на шампиона от 2016, който си осигури среща с „щастливия-губещ“ от Швейцария Хенри Лааксонен.\r\nЗа втория кръг се класираха още шампионът от 2015 Стан Вавринка, който надигра Джоузеф Ковалик в четири сета – 6-1, 6-7 (3), 6-2, 6-3 и 13-тия в схемата Борна Чорич, който преодоля словенеца Аляж Бедене в четири сета – 6-1, 6-7 (4), 6-4, 6-4.  Напред продължават още и френският ветеран Жил Симон, както и намиращият се в отлична форма от началото на сезона на червено Гуидо Пея от Аржентина. ", "date": "2019.05.27", "title": "Джокович преодоля с лекота първия си съперник в Париж"}
{"url": "https://www.actualno.com/balkani/sblysyci-i-udari-s-buhalka-sreshtu-opozicijata-pred-srybskija-parlament-news_753084.html", "text": "    Преди началото на сесията, на която сръбският президент Александър Вучич трябва да говори за Косово, пред парламента се случи инцидент.      Превозното средство с лидера на Сръбската радикална партия (СРП) Воислав Шешел \"избута\" депутатите от Двери, които дойдоха пред парламента да \"дочакат\" президента Вучич.   Според МИА автомобилът на Шешел е \"избутал\" депутатите на Двери и техния плакат \"Днес президентство – утре робия\", а след като колата спряла, Шешел излязъл и започнал да обижда лидера на Двери Бошко Обрадович и помолил шофьора си да ги прегази с автомобила.\r\nЛицето с Шешел избутало депутатите на Двери, а шофьорът му с бейзболна бухалка ударил член на председателството на Двери Югослав Киприанович. Малко оставало да се стигне и до инцидент с хората от охраната на парламента, които се опитали да успокоят ситуацията.  След като Вучич пристигна в парламента, депутатите на Двери скандираха \"предателство, предателство\", докато членовете на Сръбската прогресивна партия направиха жива стена между него и опозицията.\r\nДепутатите от коалицията Заедно за Сърбия и партиите, подписали споразумението с хората за протестите \"1 от 5 милиона\", преди сесията на парламента обявиха, че ще се придържат към решението за бойкот на парламента.   Както бе обявено, президентът Александър Вучич трябва говори почти три часа по темата за Косово на заседанието на сръбския парламент.     ", "date": "2019.05.27", "title": "Сблъсъци и удари с бухалка срещу опозицията пред сръбския парламент "}
{"url": "https://www.actualno.com/politics/kostadin-kostadinov-njama-da-hvyrlja-kamyk-sreshtu-moja-narod-news_753110.html", "text": "    Лидерът на Движение \"Възраждане\" направи първото си обръщение към своите съмишленици след края на Евроизбори 2019. Той отчете като успех за партията вота, който получи извън пределите на България.      Костадинов направи няколко извода с оглед на резултатите от вота. Той отчете, че \"Възраждане\" все още не е достатъчно разпознаваема, но срещу организацията се е водила кампания от останалите партии.\r\nТой коментира още, че е \"трудно да спасиш някой, който не иска да бъде спасен, но ние въпреки всичко няма да спираме да се опитваме\". Лидерът на \"Възраждане\" завършва посланието си с позитивизъм и поглед в бъдещето, като посочи, че никога няма да \"хвърли камък\" по своя народ.       Ето и цялото обръщение, поместено в социалната мрежа Facebook: Здравейте, възрожденци!\r\nОбръщам се към вас така, защото смятам, че всички, които подкрепиха Възраждане във вчерашната ни битка, заслужават такова обръщение. Искам да ви благодаря за вашата подкрепа, доверие и отдаденост на нашата обща кауза във вчерашния ден. Получих стотици обаждания с пожелания за успех и два пъти повече обаждания с пожелания да не падам духом и да не се предавам:)    Ето какво постигнахме заедно вчера:\r\n1. При гласуването на българите в чужбина Възраждане получи 4,2%, увеличи два пъти резултата си в сравнение с 2017 г. и се класира на 5 място. Ако това бяха парламентарни избори, и ако изходът им зависеше от събратята ни зад граница, Възраждане щеше да влезе в Народното събрание.   2. При гласуването на българите в България Възраждане получи 1,1% и запази резултата си от 2017 г.\r\n3. Възраждане се класира на 9 място от всички партии, като НФСБ и Атака ни изпреварват само със стотина гласа. През 2017 г. бяхме на 10 място:)\r\nКакви са изводите:   1. Това се вторите избори, на които Възраждане участва. За разлика от първите, когато никой не ни забелязваше, сега срещу нас се водеше целенасочена кампания от всякакви посоки. Обърнете внимание: негативните кампании бяха срещу следните партии - ГЕРБ, БСП, ДБ, МВРО, Воля и Възраждане. Някой да видя или чу нещо срещу ДПС, ДОСТ, НФСБ и други подобни? Все едно не участваха. Атаките бяха срещу основните играчи, а сред тях единствено Възраждане представляваше заплаха за статуквото.\r\n2. Все още има много да работим за разпознаваемостта на нашата организация. Само с Фейсбук няма да стане, нашият балон на обща среда и съмишленици тук ни подмамва да си мислим, че всички ни знаят и мислят като нас, а това не е така.   3. Трудно е да спасиш някой, който не иска да бъде спасен. Но ние въпреки всичко няма да спираме да се опитваме:)\r\nВ заключение - не очаквайте от мен да хвърля дори и един камък срещу моя народ. Добър, лош, умен, прост, аз друг народ нямам. Имаше доста обвинения срещу него, нагледах се и се начетох на такива неща през целия ден. В нашата история само трима поети (и велики българи) са си позволявали с право да бичуват недостатъците на нашия народ - Ботев, Славейков и Вазов. Аз не съм нито поет, нито велик българин, и затова няма да го направя:) Призовавам и вас да не го правите.\r\nБъдещето е пред нас. Ние се опитахме да нанесем удар на политическата мафия, тя пък се опита да ни занули. Е, ние не успяхме, но пък и тя не успя, така че резултатът е реми, засега:)\r\nБитката свърши, войната продължава!\r\nВреме ни е за Възраждане! Да живее България!\" ", "date": "2019.05.27", "title": "Костадин Костадинов: Няма да хвърля камък срещу моя народ"}
{"url": "https://www.actualno.com/politics/slavi-trifonov-partiite-sa-si-trajkali-che-vzemat-milioni-poveche-svivat-pari-ot-glasovete-oshte-ot-2002-g-news_752991.html", "text": "    \"Днес Министерски съвет предложи законова промяна, чрез която държавната субсидия за партиите да стане 11 лв. на получен действителен глас от партия или коалиция. Нещо се обърках – според закона, държавната субсидия и сега си е 11 лв. на получен действителен глас. Така пише в Закона за държавния бюджет. 11 лева.      А това че партиите години наред са си трайкали, че им отпускат повече от законово установения размер субсидия, не е проблем на никакъв закон. Проблемът е в незаконното прилагане на закона. Прилагане на принципа „Ако мине“. На този принцип миналата година партиите са получили по 13,23 лв. на глас. А не по 11 лв. Така бюджетът за 2018 г. е бил ощетен с над 6,5 млн. лева.   Днес със „законовата промяна“ правителството предлага партиите да върнат надплатените субсидии със задна дата – от 26.05.2016 г. до днес. А всъщност, партиите трябва да върнат парите и без тази законова промяна, трябва да ги върнат и заради сега действащия закон. Освен това, трябва да върнат не само надвзетите пари след 26 май 2016 г., а и надвзетите пари от 2002 г. насам.\r\nСпоред изчисленията на Министерски съвет, само от 26 май до днес партиите трябва да върнат 18,6 млн. лева. След нашите разкрития за завишените субсидии, ще се спестят и още над 13 милиона лева, които партиите няма да могат да прилапат незабелязано в оставащото време от мандата на това Народно събрание\", заяви с в социалните мрежи Слави Трифонов.  \"Правителството и финансовият министър обясниха, че искат законовата промяна и връщането на надвзетите пари заради „обществените настроения“. Само ще припомня на правителството и финансовия министър, че обществените настроения са за 1 лев държавна субсидия, а не за 11лв. Така решиха над 3 милиона и половина българи, гласували на национален референдум. Управляващите не се съобразиха с волята на тези 3 милиона и половина избиратели и обявиха референдума за невалиден. Само ще отбележа, че на вчерашните избори гласуваха под 2 милиона души. И изборите са валидни.\r\nВсе пак, искам да кажа нещо оптимистично, и същевременно обнадеждаващо. Това, че над 30 милиона лева от нашите пари няма да потънат в партийните каси, е благодарение на онези свободни медии (предимно сайтове), които не скриха скандала със субсидиите, но и на многото свободни и отговорни граждани, които не си мълчаха за това как се точат нагло парите на всички данъкоплатци\", допълни той. ", "date": "2019.05.27", "title": "Слави Трифонов: Партиите са си трайкали, че вземат милиони повече - свиват пари от гласовете още от 2002 г."}
{"url": "https://www.actualno.com/sciencelogy/nova-era-v-komputyrnata-grafika-blagodarenie-na-bylgarskija-softuer-v-ray-news_752997.html", "text": "    Повече от 1000 души станаха част от най-голямата конференция за 3D технологии у нас - Total Chaos. В рамките на три дни посетителите имаха възможността да почерпят опит от над 60 лектори от цял свят, които разкриха подробности от процеса им на работа по проекти за Apple, Formula 1, Porsche, UEFA и десетки блокбъстъри, сред които \"Игра на тронове\" и \"Отмъстителите: Краят\".      \"Създаваме общност, в която даваме възможност на артисти и дизайнери да се срещнат с технолозите и да обсъждат накъде отива целият свят на компютърната графика\", коментира Петър Митев, съосновател на Chaos Group. Една от основните посоки на приложимостта на 3D технологиите, която беше представена както от артисти, така и от програмисти, беше именно Digital Human. Дигиталните хора са най-новото предизвикателство в средите, което ще помогне на артистите да бъдат все по-креативни в създаването на образи и чрез този процес ще бъдат спестени множество разходи за продукции.  Пример за това са голяма част от баталните сцени в \"Игра на тронове\", където броят хора на снимки често не надвишава 12, а останалите образи са компютърно генерирани.\r\nЛий Карлтън, CG лидер на едно от най-известните студиа за реклама – Mеthod Studios, разказа пред аудиторията на Total Chaos за предизвикателствата при 3D сканирането на човешки образ.   Лий разкри как усъвършенстването на софтуера V-Ray при процеса на изграждане на дигитален образ е помогнало за реализирането на реклама за Apple iTunes – главен герой в рекламата е дигитален образ на двегодишния син на DJ Khaled и самият световноизвестен продуцент.       ", "date": "2019.05.27", "title": "Нова ера в компютърната графика, благодарение на българския софтуер V-Ray"}
{"url": "https://www.actualno.com/europe/banyn-evrointegracijata-sprja-nacionalistite-v-ep-ejednevno-shte-se-borjat-sreshtu-neja-news_753009.html", "text": "    Европейската интеграция е \"спряла\" след победите на вчерашните европейски избори на националистически и популистки партии в Италия, Франция и Великобритания. Това твърди бившият стратег на Белия дом и водеща фигура в кампанията на Доналд Тръмп - Стив Банън, цитиран от Associated Press.      Банън \"разчита\" резултатите от изборите като знак, че политическият център в Европа се разпада и традиционната дясно-лява политика се замества от битка между \"националистическите срещу глобалистките\" сили.   Той твърди, че \"хората си връщат страните ... това е само началото. С течение на времето ще става все по-мощно\".\r\nНе е ясно дали разнообразните националистически, популистки и крайнодесни партии в цяла Европа ще могат да сформират единен блок в Европейския парламент. А дори да го сторят, те ще са далеч от мнозинство, припомня агенцията.  Банън предвижда, че \"супергрупа\" от евроскептични партии ще блокира всякакви опити за задълбочаване на интеграцията между страните членки на ЕС. Той смята, че \"всеки ден ще бъде като (в битката за) Сталинград\", визирайки към една от най-ожесточените битки по време на Втората световна война. ", "date": "2019.05.27", "title": "Банън: Евроинтеграцията спря, националистите в ЕП ежедневно ще се борят срещу нея"}
{"url": "https://www.actualno.com/europe/rusija-edva-li-shte-osvobodi-ukrainskite-morjaci-zaradi-oon-news_752827.html", "text": "    Твърдата реакция на Москва срещу на Международния трибунал на ООН по морско право намалява възможностите за постепенно отслабване на напрежението около Крим и подобряване на отношенията с Украйна, пише руският вестник \"Ведомости\".      В събота трибуналът постанови Русия да освободи трите украински кораба и 24-мата украински моряци, задържани миналата година при . Спазването на това решение \"може да е първи сигнал от руските власти, че наистина са готови да сложат край на конфликта в Украйна\", заяви новият украински президент Влaдимир Зеленски.\r\n\"Така Русия може да направи стъпка към деблокиране на преговорите и решаване на създадените от нея проблеми по цивилизован начин. Ще видим кой път ще бъде избран в Кремъл\", цитира вестникът пост на Зеленски във Facebook.\r\nРуската дипломация заяви по-рано, че процедурите от Конвенцията на ООН по морско право са неприложими към инцидента в Керченския проток. Москва напомни, че според нея украинците не са спазили \"руския закон за корабоплаване в района\". Киев твърди, че е уведомил Русия за маршрута на корабите си в близост до Керченския проток, и обвинява руснаците в нарушение на международното право.  Според експерти на \"Ведомости\" има твърде малка вероятност дори и след решението на Международния трибунал.\r\nТемата бе пазена в резерв като стъпка на добра воля от страна на Русия към новия президент на Украйна, който да смекчи риториката на Киев, смята руският политолог Евгений Минченко. Риториката на Зеленски обаче е \"още по-радикална от тази на бившия украински лидер Петро Порошенко. Естествено идва въпросът за какво да го поощряваме\", казва той.   Проблемът не е правен, а политически - затова решението на Русия ще бъде сигнал и за Киев, и за Запада, смята наблюдателят Андрей Кортунов.    Той изразява надежда \"сигналът да е положителен, да бъде проявена известна гъвкавост и променена - позицията на Русия\". Гаранции обаче няма - \"вече се убедихме, че руската страна не се кани да дава аванси на новото украинско ръководство\", констатира експертът пред \"Ведомости\", цитиран от BBC.\r\nАко Зеленски настоява да се поддържат антируските санкции и продължи курса на Порошенко, той може да изгуби избиратели преди наближаващите предсрочни избори за Върховна рада. Москва няма да направи на Зеленски \"предизборен подарък\", смята украинският коментатор Вадим Карасьов.\r\nТова не би било изгодно за руския президент Владимир Путин - \"да пусне моряците, а срещу какво? Москва сега има изгода електоратът в Южна и Източна Украйна постепенно да се разочарова от Зеленски, а гласовете да се преливат към проруски политици\", обяснява Карасьов. ", "date": "2019.05.27", "title": "Русия едва ли ще освободи украинските моряци заради ООН"}
{"url": "https://www.actualno.com/curious/dneven-horoskop-za-28-maj-news_752909.html", "text": "     Овен       Днес е ден, в който ще трябва да вземете важно решение. Изхождайте преди всичко от личния си интерес, но направете сметка и затова да не навредите никому. Телец Днес започнете деня с крос или други физически упражнения, в противен случай може да се впуснете в спор, който да прерасне в неприятен и продължителен конфликт.   Близнаци  Днес ще е добър ден да започнете нещата по нов начин. Ако не се сещате, какво точно да промените – започнете с облеклото. Може да посетите и фризьорския салон. Всяка една промяна ще е добре дошла. Рак     Днес във вас ще се породи влечение към нещо ново. Нека желанието ви не ви плаши. Много вероятно е то да ви донесе, освен удоволствие, и успех. Лъв Днешният ден не е подходящ за почистване, а за една дълга разходка. Преди това се обадете на приятели. В разговора ще се роди прекрасна идея. Дева Днес ще имате достатъчно време да свършите всичко, което сте планирали, но то е толкова много, че не знаете откъде да започнете. Просто си направете списък на задачите, може и по азбучен ред.   Везни Днес бъдете особено внимателни с парите си. Не се впускайте в рисковани операции, защото утре може би ще намери много по-добро приложение на финансовите си средства. Скорпион  Днес всичко за вас ще е в пъти по-добре, отколкото сте си мислили, че може да бъде. Все пак внимавайте, какво си мислите и пожелавате. Скромността не винаги е лошо качество. Стрелец Днес най-добре не се захващайте за работа. Просто няма да ви върви, а и денят не случайно е почивен. Подарете си часове отмора и забавления. Козирог     Днес ще бъдете преизпълнени с идеи, чието осъществяване няма да е ясно на самите вас. Не се тревожете за това, тъй като останалите имат респект от вас и дори не подозират за вашата несигурност. Дайте си време. Водолей Днес рискувате да си създадете образ на манипулатор. Не се опитвайте да разсеете съмненията, така ще ви заподозрат още повече. Просто се оттеглете от създалата се ситуация. Риби Ако днес се опитате да свършите всичко, което сте решили, просто няма да успеете. Успокойте се и подхванете нещата едно по едно пък докъдето стигнете. ", "date": "2019.05.27", "title": "Дневен хороскоп за 28 май"}
{"url": "https://www.actualno.com/politics/borisov-partiite-shte-vryshtat-nadvzetite-subsidii-news_753011.html", "text": "    Партиите ще върнат парите, които са надвзели със субсидиите за глас, стана ясно от думите на премиера и финансовия министър Владислав Горанов в Габрово, цитирани от \"24 часа\".      \"Коригираме закона, така че да отговаря на обществените очаквания и на това, което всъщност винаги е било справедливо. Размерът, определен в годишния Закон за бюджета, да се получава точно и да няма преразпределение на гласовете от всички гласували към правоимащите.   Предлагаме от 26 май 2016, от както са последните промени в Закона за политическите партии, субсидията да бъде фиксирана, така че да е равна на 11 лв. и да няма никакво съмнение как се определя\", коментира Владислав Горанов.\r\n\"Така че, ако някой е надвзел повече - да ги върне веднага!\", категоричен бе Борисов.  Скандалът избухна след , че всички партии в парламента (плюс \"Възраждане\" като получила над 1% от гласовете на последните парламентарни избори) вземат не по 11 лева на глас, както би трябвало да е по закон, а 13,23 лева. Така политическите формации са получили 6.5 млн. лева повече.\r\nПремиерът и лидер на ГЕРБ Бойко Борисов първоначално се опита да неглижира темата за партийните субсидии, обяснявайки пред , че \"днес \". Той се оправда, че законът, уреждащ субсидиите, бил гласуван от БСП, а партиите били заплашени от \"червените олигарси\", които щели да ги контролират, ако няма партийна субсидия.\r\nБорисов бързо забрави и обещанието си, дадено в \"Шоуто на Слави\", да внесе в парламента .       Финансовият министър Горанов посочи като причина за по-високите субсидии \" , което позволява да се преразпределят част от парите на партиите и коалициите, които имат избрани народни представители\".\r\n\"Няма как при сега действащия Закона за политическите партии да се получат точно 11 лева на глас. Законът е разписан така, че общата сума за гласовете на всички участници в изборите в крайна сметка да се разпредели само между правоимащите партии и коалиции\", обясни тогава Горанов.\r\nСитуацията се усложни още повече, когато главният прокурор Сотир Цацаров , която да установи дали е законно партиите да получават повече от разписаните 11 лева на глас.\r\nСкандалът предизвика да отправи към всички партии, вземащи субсидии, но едва две от тях - БСП и Възраждане отговориха.    ", "date": "2019.05.27", "title": "Борисов: Партиите ще връщат надвзетите субсидии"}
{"url": "https://www.actualno.com/europe/trima-sa-arestuvanite-za-vzriva-v-lion-news_753005.html", "text": "    Френската полиция арестува трима души в сърцето на югоизточния град Лион миналата седмица, която рани 13 души. Това бе съобщено от властите в страната, цитирани от АФП, предаде БГНЕС.      Заподозряният за бомбеното нападение, 24-годишен алжирски гражданин, бе арестуван заедно с майка си и друг алжирец - студент, който е приятел на семейството, съобщиха от прокуратурата в Париж. Заподозреният е студент по ИТ, който преди това не е бил известен на полицията, каза кметът на Лион Жерар Коломб. Полицията също разпитва сестра му, но тя не е арестувана, добавиха парижките прокурори. Стартирано е разследване във връзка с \"опит за множество убийства, свързан с терористична организация\".   Полицията издирваше мъж, който бе забелязан с велосипед близо до мястото на взрива, със зелена тениска и светли бермуди и носещ тъмна раница. Той бе обект на всеобщо недоволство, когато експлозивно устройство, пълно с винтове, сачми и лагери, беше поставено пред пекарна близо до ъгъла на две претъпкани пешеходни улици в историческия център на Лион. Полицията разпространи снимки на заподозрения в Туитър, което доведе до \"няколко десетки\" обаждания от хора с информация.\r\nИзточници, близки до разследването, подозират, че експлозивът е ацетон пероксид или APEX, летливо съединение, използвано в смъртоносните атаки в Париж на 13 ноември 2015 г.  Тринайсет души бяха ранени при взрива - осем жени, четирима мъже и 10-годишно момиче - от които 11 имаха нужда от болнично лечение. Смята се, че нито едно от нараняванията не е животозастрашаващо. Властите заявиха, че е необходима интервенция за отстраняване на шрапнели.\r\nВсе още никой не е поел отговорност за взрива в Лион.    ", "date": "2019.05.27", "title": "Трима са арестуваните за взрива в Лион "}
{"url": "https://www.actualno.com/plovdiv/sydjat-martin-kamburov-za-huliganstvo-news_753007.html", "text": "    Днес Районна прокуратура привлече като обвиняем по бързо производство известния футболист Мартин Камбуров за противозаконно унищожаване на чужди вещи и извършване на непристойни действия, грубо нарушаващи обществения ред и явно неуважение към обществото . След ареста си за 24 часа, Камбуров бе освободен с парична гаранция от 1 000 лв.      Инцидентът, довел до този резултат, към който ще се прибави и присъдата, става на 26 май, когато Камбуров паркира колата си, лек автомобил \"Фолксваген\" след поставен знак за забрана на престой и паркиране и допълнителен указателен знак за репатриране с \" Паяк\" на ул. \"Сава Муткуров\" в Пловдив.\r\nВ момента, когато служители на ОП \"Паркиране и репатриране\" поставяли трите скоби и подготвяли автомобила за репатриране, Камбуров се появил, започнал да обижда и ругае тримата служители и хвърлил на земята две банкноти - общо 30 лв, глобата за неправилно паркиране. Когато полицейски служител му поискал документ за самоличност, Камбуров отказал да предостави, после се качил на колата, която била собственост на негова позната и потеглил с трите броя \" скоби\". Спрял след няколко метра, когато в екшъна се включили и служители на \"Общинска полиция\" и на Трето РПУ. Обвинението в частта му за унищожаване на чужди вещи се отнася до трите скоби, които след движението са повредени и повече не могат да се използват. \r\nМартин Камбуров дълги години беше елитен играч на \"Локомотив Пловдив\", а в момента играе в \"Берое\".   ", "date": "2019.05.27", "title": "Съдят Мартин Камбуров за хулиганство"}
{"url": "https://www.actualno.com/politics/demokratichna-bylgarija-ne-e-vjarno-che-njama-naglasi-za-predsrochni-parlamentarni-izbori-news_753003.html", "text": "    \"Това бяха първи избори, на които \"Демократична България\" се яви и резултатът е задоволителен, защото ни вкара в \"А\" политическа група в България\".  С тези думи председателят на ДСБ Атанас Атанасов коментира изборните резултати. По думите му така обединението се превръща в политическият фактор, който ще влияе на политическите процеси в страната. Той обяви, че още от днес започва работата за предстоящите местни избори.      Атанасов е категоричен, че въпросът за предсрочни парламентарни избори стои. \"Напоследък натрапчиво се внушава, че няма нагласи за предсрочни избори, но това не е така\", категоричен е той.\r\nБСП много иска предсрочни избори, но не могат да ги постигнат, а ДПС не е ясно дали иска предсрочни избори, каза още Атанасов и увери: \"натрапчиво ясно става,че Борисов управлява с подкрепата на ДПС\". Активността на европейско ниво е два пъти по-висока отколкото в България, отбеляза Атанасов. \"Това показва, че тези скандали, които се развиха демотивираха хората да гласуват. На практика г-н Борисов разполага с по-малко от 10% подкрепа на българите – това говори за делегитимация, така че въпросът за предсрочни парламентарни избори стои\", категоричен е лидерът на \"Демократична България\". \r\nЗа партията си Атанасов уточни, че отдавна иска предсрочни парламентарни избори и аргументира необходимостта от тях и със състоянието, в което е България -на първо място по корупция, на последно по доходи....  Постигнатият резултат от 6% в евровота е само началото, в демократичното обединение и още от днес започва активна работа за още по-добро представяне в местния вот.\r\nКато \"сладък\" определи постигнатия изборен резултат за представители в Европейския парламент Владислав Панев, а според Христо Иванов - изборният резултат е задължаващ. \"Тепърва ще заслужим и уплътним заявената в евровота подкрепа\", увери Иванов и направи заявка, че от днес започва работата за предстоящите местни избори.\r\nИванов не пропусна да припомни, че Демократична България поощряваше използването на преференции и отбеляза, че въпреки това няма данни листата да е преподредена, така че водачът й Радан Кънев влиза в Европейския парламент.        \"Ние трябва да се превърнем в онази врата, през която в българската политика да влезнат нови лица и нови идеи\", заяви още Иванов.\r\n\"Ясно е че БСП на Корнелия Нинова не може да бъде алтернатива на това управление. Хората искат промяна – това личи и по ниската избирателна активност, и  по гласовете, които отидоха за независими кандидати\", посочи още Иванов.\r\nХубавата новина е че няма време за почивка, заяви бъдещият евродепутат от листата на Демократична България Радан Кънев и направи заявка, че още от днес започва активната работа за още по-добро представяне на местните избори.\r\n\"Всеки допринесе ключово за да бъдем успешни. Без усилията на всеки един нямаше да успеем\", каза той и отправи специални благодарности към хората, които не бяха членове на ДБ, но й гласуваха подкрепа.  \"Всички заедно поставихме основите на предстоящите месни и на парламентарните избори, за да има нова стабилна българска политика\", каза той.      \"Има един голям извод от тези избори и той е че БСП не може да бъде алтернатива на това управление\", категоричен е Кънев.\r\nСтефан Тафров, който беше втори в листата, отбеляза, че успехът на Демократична България в евровота става в момент, в който проевропейските сили в Европа надделяват и изтъкна приноса на демократичното обединение да това явление. \"За съжаление активността в България беше много по-ниска, отколкото в други страни – всички скандали с апартаментите, с къщите дадоха отражение – хората се отвратиха от политиката\", отбеляза още той.\r\n\"При нас има едно съвпадение на ценности, на принципи, на политики,  които ни правят едно органично цяло, а не конюнктурно обединение, така  че нашият пробив на тези избори е само добро начало. Очаквайте на  местните избори много добри резултати\", добави Тафров.\r\nРадан Кънев заяви, че ще бъде част от групата на ЕНП в Еваропейския парламент. \"Ще работя все така критично с ГЕРБ, както съм работил извън парламента, каза още той. \"Големият успех на тези избори е пробивът на Демократична България, това е очевидно4, подчерта той.\r\nЗапитан за сработването с останалите български евродепутати, вкл. Станишев, Пеевски..., Кънев зави: \"Не съм имал честта да работя с Пеевски - не съм го виждал да работи\", и посочи, че Европейският парламент не е място, на което се събират национални фракции да се борят по между си, а е място, където се защитават национални политики. \"Ние ще се борим за силна и демократична Европа\", подчерта той. Като пример за очаквано единодействие на всички български евродепутати той посочи насоката за отмяна на Дъблинския регламент. \"Ние защитаваме тезата, че тази политика може да е обща европейска, националистите смятат че трябва да е национална – ако успеем да ги убедим, значи ще работим заедно\", добави бъдещият евродепутат. ", "date": "2019.05.27", "title": "Демократична България: Не е вярно, че няма нагласи за предсрочни парламентарни избори"}
{"url": "https://www.actualno.com/curious/zapoznajte-se-sys-svetlana-poslednata-jena-rodena-v-chernobil-news_752933.html", "text": "           Тя е родена на 26 април 1986 г. около десет часа след ядрената авария. Светлана не остава дълго в Припят. Следобяд същия ден всички болници са били евакуирани от Припят до ... град Чернобил. В момента Светлана е на тридесет и три години. Тя е женена и има две здрави деца.   ", "date": "2019.05.27", "title": "Запознайте се със Светлана - последната жена родена в Чернобил   "}
{"url": "https://www.actualno.com/balkani/kosovskata-opozicija-se-podgotvja-za-svaljane-na-haradinaj-news_753013.html", "text": "    Лидерът на най-голямата косовска опозиционна партия Демократичен съюз на Косово Иса Мустафа събра днес в партийния щаб депутатите от своята партия на заседание при затворени врата, съобщи МИА, цитирана от БГНЕС.      Според някои косовски медии, темата за обсъждане на партийния лидер с депутатите е инициатива за вот на недоверие към правителството, водено от Рамуш Харадинай.   За да получи необходимото мнозинство от гласовете в косовския парламент за свалянето на правителството на Харадинай, Мустафа се срещна с лидера на движение Самоопределение Албин Курти миналата седмица и с Шпенд Ахмети, лидер на третата по големина партия в парламента, Социалдемократическата партия на Косово. ", "date": "2019.05.27", "title": "Косовската опозиция се подготвя за сваляне на Харадинай "}
{"url": "https://www.actualno.com/starazagora/izlojba-na-avtentichni-nosii-otkrivat-tazi-vecher-v-kazanlyk-news_753002.html", "text": "    Автентични женски и мъжки носии и накити от XIX и XX век са включени в изложба, която ще се открие днес в казанлъшкия исторически музей \"Искра\". Експонатите са от всички етнографски области на България, но акцентът тази година са носии от Банат, Гюмюрджина и Македония.      Носиите бъдат представени от изпълнителите на автентичен и обработен български фолклор трио \"Калина\", Антон Гудов и приятели. Триото е създадено през 2014 г., а членовете му живеят и работят в Града на розите.\r\nИзложбата е част от Фестивала на розата и ще може да се види до 2 юни. ", "date": "2019.05.27", "title": "Изложба на автентични носии откриват тази вечер в Казанлък"}
{"url": "https://www.actualno.com/blagoevgrad/uchilishtna-panorama-pomaga-na-roditeli-v-blagoevgrad-da-reshat-kyde-da-zapishat-deteto-si-news_753010.html", "text": "    Община Благоевград за поредна година организира инициативата \"Училищна панорама\". Събитието ще представи благоевградските училища на бъдещи ученици и техните родители. Така се цели по-бързото ориентиране на учениците в това какви учебни паралелки предлага всяка една учебна институция, какви са изискванията за вход и какви професионални възможности ще получат учениците .      Събитието започва от 11:00 часа на 28 май на площада в Благоевград.\r\nОт събитието липсва единствено най-големият университет в региона - Югозападния университет \"Неофит Рилски\". От администрацията на висшето учебно заведение припомниха, че от днес до 6-ти юни започва тяхната редовна изпитна сесия за учебна година 2019/2020. Кандидат-студентите имат възможност в този срок да подадат документи за изпитите си, които ще се проведат в трите дни между 7 и 9 юни, включително. Цената на един изпит е 30 лв., а от университетът все още не са обявили новините си такси за учебната година.\r\nПо непотвърдена информация на , в някои специалности се очаква увеличаване на семестриалните такси между 5 и 10%, но за сметка на това стипендиите за отличен успех също ще бъдат увеличени приблизително със същата сума.  Резултатите от първото класиране се очакват в края на юни. ", "date": "2019.05.27", "title": "\"Училищна панорама\" помага на родители в Благоевград да решат къде да запишат детето си"}
{"url": "https://www.actualno.com/vidin/kmetyt-na-obshtina-vidin-podpomogna-talantlivi-uchenici-news_752936.html", "text": "    На среща с директора на СУ „Св. св. Кирил и Методий“ Бисерка Каменова кметът Огнян Ценков във връзка с участието на ученици в Европейския младежки музикален фестивал „Силата на песента“. Събитието ще се проведе от 2 до 4 юни в комплекс „Камчия“, в близост до град Варна. Във форума ще вземат участие 14 възпитаници и 4-ма учители от училището по изкуства. Фестивалът ще премине под патронажа на министъра на образованието и науката, а негов организатор е Секцията на училищата с профилирано и разширено изучаване на музика в Република България към Асоциацията на европейските музикални училища.      Бисерка Каменова благодари на кмета и каза, че не биха могли да осъществят намерението си без неговата помощ: “Благодарение на дарението Ви нашите възпитаници ще вземат участие в Европейската асамблея, за която се подготвят с голямо усъдие и желание“.       \r\nОт своя страна Ценков коментира: “Моят личен ангажимент е да подкрепям талантливите деца на Видин. Правя това дарение с поздравления към нашите ученици от СУ „Св. св. Кирил и Методий“ и с пожелание за успех. Сигурен съм, че те ще се представят добре, затова с радост откликвам на тази потребност и съм удовлетворен, че мога да помогна“.\r\nТова е поредната проява на благороден жест от страна на видинския кмет, която той прави вече 4-та година и подпомага деца и млади хора от Общината в името на благородни и хуманни каузи.   ", "date": "2019.05.27", "title": "Кметът на Община Видин подпомогна талантливи ученици"}
{"url": "https://www.actualno.com/ruse/turisticheski-obekti-v-ruse-shte-bydat-dostypni-chrez-qr-kod-news_753001.html", "text": "    Ученици от Английската гимназия „Гео Милев“ в Русе и представители на Клуб „Мечтание“ ще направят проучвания за забележителностите на Русе за подобряване на информационното обслужване на туризма в града. Така ще бъде изградена база от описания на местни обекти чрез QR код . Матричният бар код, с който се представя текст на български, английски, немски и румънски език, е един от най-лесните и атрактивни начини туристите от страната и чужбина да се ориентират в чужд град. С джобния си телефон те биха могли да получат информация за културна забележителност, данни и за транспорт или за адрес. Ще бъдат включени повече от 30 забележителности на Русе.      Целта обединява два проекта „Училището като дигитална среда за развитие“ на Училищното настоятелство на АЕГ „Гео Милев и „Градоред. Русе - град със значение“  на Клуб „Мечтание“, които се реализират по програма „Знание и растеж“, осъществявана от Фондация „Русе – град на свободния дух“, с подкрепата на Фондация „Еконт“. \r\nВ рамките на проект „Градоред. Русе - град със значение“  се предвижда създаването на дигитална онлайн платформа, нова и достъпна за неограничен кръг лица. Тя ще съдържа визуална информация за сгради, които са паметници на културата – история, архитект, фамилии, любопитни факти, архивни снимки, близки кадри с детайли от фасадите и др. Ще бъде организирана и игра за откриване на QR кодове.\r\nЕтап от проекта „Училището като дигитална среда за развитие“ е и реализацията на идея за прилагане на иновативни средства за обучение в часовете по български и чужди езици, история и география. В Английската гимназия ще се внедри подвижен креативен кабинет с преносими компютърни устройства,  за да промени дизайна на учебната среда  и да се осигури смислено използване на технологиите. Целта е да се подобрят възможностите за проектно базирано обучение и STEM (Science, Technology, Engineering and Mathematics) подход във всички предметни области.  В следващите месеци преподавателският състав ще реализира нови механизми за насърчаване на учениците да мислят като изследователи. Ще се развиват всички аспекти на дигиталната компетентност – екипна работа и сътрудничество, решаване на проблеми и умения за представяне. Сред иновативните средства за търсене на информация извън учебниците е образователният инструмент с виртуална реалност Google Експедиции. Чрез него учениците ще участват във всеобхватни виртуални пътешествия по целия свят и да разглеждат отблизо исторически и географски забележителности. ", "date": "2019.05.27", "title": "Туристически обекти в Русе ще бъдат достъпни чрез QR код"}
{"url": "https://www.actualno.com/analysis/sedemte-naj-vajni-pouki-ot-evropejskite-izbori-news_752928.html", "text": "    Изборите за новия състав на Европейския парламент може да се окажат повратна точка за Европа: ще бъдат формирани мнозинства и много нови играчи ще излязат на политическата сцена в Брюксел. Чудесна възможност - ако бъдат извлечени правилните поуки от вота, убедени са в редакцията на германския национален ежедневник Die Welt.      Европа избра. Малко повече от половината граждани на ЕС, имащи право на глас, участваха в гласуването. Това е най-високата избирателна активност за поне последните 20 г. Едва ли това е изненада – навсякъде в последните месеци се говореше за „съдбоносен избор“. Или казано с други думи, това означаваше страх от възраждане на национализма и популизма.\r\nНо не ставаше дума само този избор. Европа се нуждае от нов компас. А тези европейски избори са чудесна възможност да върнем ЕС на правилния път през следващите години. Идеи, визии и работни документи отдавна са налице, но в миналото те редовно потъваха някъде в брюкселските дебри.   Да не оставяме място за съмнение: въпреки всички кризи, Европейският съюз не е на ръба. Той не рискува да тръгне към катастрофа. Машината е твърде добре смазана за това. Но съществува риск Съюзът да продължи към по-лоши резултати с нарастващите разходи, да се увеличи икономическата фрагментация между Запада и Изтока, Севера и Юга, а чувството за принадлежност на европейците да продължи да намалява. Европейските избори могат да бъдат повратна точка: има нови мнозинства и много нови играчи ще излязат на европейската политическа сцена. Този свеж полъх е чудесна възможност.   От европейските избори през 2019 г. можете да извлечем седем поуки: 1. Преминаването към дясното в Европа се провали. Трите десни популистки и националистически фракции получават заедно 173 от общо 751 места - това е с 18 места повече спрямо предходния парламент. Това означава, че десните партии няма да могат да влияят съществено на законодателния процес в ЕП.\r\n„Призракът на национализма“ няма да може да се разпространи в новия Европейски парламент, с изключение на театралните приноси на някои членове. От друга страна, популистките партии успяха да консолидират и разширят своето лидерство в няколко държави-членки като Полша, Унгария, Чешката република и Италия. В резултат на това десните партии ще се опитат по-трудно от всякога да влияят и блокират решенията на ниво лидери на правителствата, т.е. Европейския съвет.     Политиката става все по-колоритна    2. В продължение на десетилетия консервативната Европейска народна партия (ЕНП) и социалдемократите доминираха в ЕП. Сега това няма да е възможно. В това отношение тези избори са повратна точка: след 40 години те бележат края на традиционната голяма коалиция в Брюксел. Новите играчи от първия ред са зелени и либерали.\r\nТова ще засегне не само работата на ЕП, но и целия законодателен процес в Европа. Политическият център на Европа се разшири, политиката става все по-колоритна. Очаква данъкът върху CO2 да влезе в сила скоро 3. Победителите в Европа са зелените и либералите, а не националистите и популистите. В Европа няма популистка вълна и трябва да бъде сложен край на приказките за нея. Либералите са третата най-голяма сила в парламента, а зелените станаха от шеста четвърта по ред група.Проевропейските партии останаха приблизително на едни и същи нива в Европа, въпреки тежките загуби на утвърдените партии като ЕНП и социалистите.   Вече е ясно, че това също ще има тематично въздействие. Европейската политика ще стане по-„зелена“, вероятно ще се появи данък върху емисиите на CO2. За германската автомобилна това означава да ускори значително иновационната си политика. В същото време либералите ще настояват за пазарно ориентирани нови търговски споразумения и дерегулация на пазарите на услуги.   Като цяло обаче политическата фрагментация ще направи още по-трудно взимането на решения в Брюксел. Трябва да изчакаме и да видим какво въздействие ще има това върху способността на ЕС да действа, например в търговските преговори с големи икономики като САЩ. Новият състав на ЕП означава също, че консерваторите, социалдемократите, зелените и либералите трябва да се сближат - колкото по-разделени са тези четири фракции, толкова повече крайните партии ще се възползват от ситуацията.\r\n4. Партиите от Съюза (ХДС/ХСС) и ГСДП ще изпратят в Брюксел много по-малко членове от преди. Така влиянието на Германия в двете най-силни фракции ще отслабне. Свободната демократическа партия (СвДП) събра по-голяма подкрепа спрямо предходното гласуване, но вероятно ще получи само пет от общо 108-те места. Сега президентът на Франция Еманюел Макрон ще бъде този, който ще доминира либералите, а това ще затрудни СвДП да наложи политиките си.\r\n5. Стратегията на ЕС - която беше решително повлияна от слабия председател на Съвета на ЕС Доналд Туск и германското правителство - да прокара Брекзит, скоро ще се окаже фатална. Имаше достатъчно предупреждения, например от Париж или Виена. Шансовете за хаотичен Брекзит през есента никога не са били толкова високи, колкото след тези избори: в Обединеното кралство, враждебната към Брюксел Партия „Брекзит“ спечели 31,5% и лидерът на Найджъл Фарадж призова за участие в преговорите за развода между Брюксел и Лондон.\r\nВ същото време шансовете на бившия външен министър Борис Джонсън да стане нов ръководител на правителството във Великобритания значително се увеличиха след катастрофалния резултат на торите (7,5%). Джонсън и Фарадж като нови партньори в преговорите изглежда като най-лошият кошмар за ЕС. Парламентът ще разшири властта    6. Може да се очаква, че новият буржоазен блок в ЕП (ЕНП, социалдемократите, либералите и зелените) ще увеличи значително влиянието си върху законодателния процес, като задължи Европейската комисия да предприеме конкретни мерки преди началото на новия законодателен период. Логиката е следната: всеки, който иска да бъде избран от парламента като нов ръководител на Европейската комисия, трябва първо да плати висока цена - той трябва да се ангажира да работи за един вид колоритна суперкоалиция от четири фракции. Това никога не се е случвало в историята на Общността. Правителствата на ЕС няма да харесат ситуацията - те се страхуват от загуба на влияние. И правилно. ЕП също ще го използва, за да разшири властта си.\r\n7. Тъй като сега процесите на вземане на решения стават все по-сложни и има вероятност да се ожесточи войната между ЕП и управляваните от националистиките правителства страни на ЕС, европейското законодателство трябва да се съсредоточи върху няколко големи проекта. Изпълнението на проектите трябва да има целева дата - в противен случай съществува риск от безкраен цикъл, както в политиката на ЕС в областта на убежището, където всички важни законодателни предложения останаха на заден план, въпреки миграционната криза. Какво трябва да постигне ЕС през следващите две години и половина? Първо, разширяването на граничната охрана на ЕС до 10 000 души. Второ, ново предложение за разпределение на бежанците. Безсмисленият план на Комисията Юнкер относно разпределението на търсещите убежище чрез квоти трябва незабавно да бъде спрян. Трето, бюджетът на ЕС трябва да се обърне с главата надолу - радикални съкращения в секторите на селскостопанската и структурната помощ и повече внимание върху научните изследвания, иновациите, инфраструктурата и изкуствения интелект. Четвърто, по-видим успех чрез прости, но новаторски резултати, които всеки европеец да разбира веднага. Пример: Новата мега-програма на Вебер за борба с рака с участието на водещи европейски изследователи на онкологични заболявания посочва пътя напред. Пето: европейците трябва да съсредоточат външната си политика главно върху кризите за самите граждани и дори да не се опитват да изградят „армия от европейци\" (по думите на министъра на отбраната на Франция). Такава не е необходима, поне докато НАТО съществува.  ", "date": "2019.05.27", "title": "Седемте най-важни поуки от европейските избори"}
{"url": "https://www.actualno.com/europe/ivan-bakalov-evropa-e-pred-reformi-krajno-desni-pecheljat-doverie-news_752922.html", "text": "    \"Брюкселски натегачи у нас представяха ВМРО като антиевропейска партия, подобно и за БСП. А антиевропейски парламентарни партии у нас няма, не са представени в европарламента. Зад телешкия възторг, че някъде либерали, левица и зелени надделели над крайнодестните, не видяха по-голямото:      Фарадж победи на Острова двете най-големи партии. Какъв нов референдум, брекзит е потвърден с по-голям резултат. Марин Льопен направи същото във Франция. Крайнодесният Салвини - в Италия. Това ще бъдат най-големите самостоятелни партии в европарламента. А народната партия се сви. Европа е пред реформи\", журналистът Иван Бакалов с публикация в социалните мрежи. ", "date": "2019.05.27", "title": "Иван Бакалов: Европа е пред реформи, крайно десни печелят доверие"}
{"url": "https://www.actualno.com/europe/edinijat-ot-arestuvanite-za-vzriva-v-lion-e-24-godishen-student-news_752900.html", "text": "    Три дни след взрива на пакет във френския град Лион, за нападението, съобщи телевизия BFMTV. Единият от арестуваните е 24-годишен студент по информатика, неизвестен на полицията до този момент.      Той е бил арестуван в понеделник сутринта в 10:00 часа на улица на 7-ми район на Лион, докато слизал от автобус. Според информация на BFMTV, младежът е бил идентифициран още в неделя, но полицията го е изчакала до днес сутринта, докато напусне дома си, за да го задържи, предаде БГНЕС.   От петък следобед, 120 следователи са мобилизирани да идентифицират и арестуват , при която 13 души бяха ранени пред пекарна в Лион. Следователите са имали ДНК следа, намерена в торбата, в която самоделната бомба е била поставена. ДНК-то обаче не е било включено в националната база данни.\r\nОсновно преимущество за полицейските служители да успеят да проследят движението на заподозрения са били големия брой камери за видеонаблюдение. Разпитани са били и повече от 200 свидетели.  Засега мотивите на заподозрените за бомбения атентат остават неясни.\r\nВътрешният министър Кристоф Кастанер приветства \"решителните\" действия на полицията. От своя страна, Жерар Коломб, кмет на Лион, \"благодари на всички, които направиха възможно постигането на този резултат с такъв бърз темп.    ", "date": "2019.05.27", "title": "Единият от арестуваните за взрива в Лион е 24-годишен студент"}
{"url": "https://www.actualno.com/europe/chez-prodava-biznesa-si-v-bylgarija-rumynija-turcija-i-polsha-news_752949.html", "text": "    Чешката група ЧЕЗ (CEZ) планира продажба на активите си в Румъния, България, Турция и Полша в рамките на стратегията си да се концентрира върху пазара в Чехия, според генералния директор на компанията Даниел Денеш, цитиран от Аджерпрес и \"24 часа\".      \"В рамките на тази нова стратегия искаме да напуснем България през следващите години. Обмисляме и изтегляне от Румъния, от Турция, смятаме да напуснем и Полша, където имаме две топлоцентрали на въглища, за да намалим емисиите на въглероден диоксид на групата\", заяви шефът на ЧЕЗ в интервю за чешкия вестник Hospodářské noviny, цитирано от Reuters.\r\nБенеш добави, че продажбата на тези активи би донесла на компанията \"десетки милиарди крони\".\r\nТой напомни, че ЧЕЗ има за цел да увеличи оперативната си печалба до 75 млрд. крони (3.26 млрд. долара) в периода 2024-2025 г. От 49.5 млрд. крони (2.14 млрд. долара) през 2018 г.     ЧЕЗ постепенно спря разширяването си на Балканите през последните години, след като инвестира масивно в региона преди повече от десетилетие, отбелязва агенцията.\r\nВ България ЧЕЗ вече води преговори с , за да продаде активите си след неуспешния опит за продажба на през миналата година.\r\nВ Румъния ЧЕЗ купи през 2005 г. бившия филиал за дистрибуция и доставка на електроенергия Електрика Олтения (Electrica Oltenia). Групата притежава и най-големия вятърен парк в Европа с мощност 600 мегавата във Фънтънеле-Коджалак.    ЧЕЗ обяви, че новата ѝ стратегия ще се концентрира върху ядрени и базирани на въглища проекти, както и върху модернизация на дистрибуцията и подобряване на бизнес енергийните услуги в Чехия и съседните държави. ", "date": "2019.05.27", "title": "ЧЕЗ продава бизнеса си в България, Румъния, Турция и Полша"}
{"url": "https://www.actualno.com/politics/prof-ingrid-shikova-proevropejskite-sili-pobediha-evroskepticite-news_752926.html", "text": "    \"Радостното е това, че проевропейските сили победиха. Очакването, че евроскептиците ще \"превземат\" Европейския парламент не се случи\".      Това заяви в интервю за БГНЕС проф. д-р Ингрид Шикова, експерт в областта на политиките на ЕС и един от създателите на специалност \"Европеистика\" в СУ \"Св. Климент Охридски\".   Проф. Шикова коментира провелите се европейски избори в страните членки, както и новия състав на Европейския парламент (ЕП). \"Освен радостните новини има и тема за размисъл, а тя е как ще функционира този ЕП оттук нататък. Доскоро имахме две политически семейства, които работиха заедно – Европейската народна партия (ЕНП) и Партията на социалистите и демократите (ПЕС), които доста лесно взимаха общи решения. ЕП не е типичен парламент, в който има управляващи и опозиция, а решенията се взимат по по-различен начин.\r\nСега, при новата конфигурация, тези две партии реално ще имат нужда от още една. Най-вероятно ще бъдат либералите и демократите (АЛДЕ). Това е партията, която спечели най-много допълнителни гласове на тези избори, вероятно защото към нея се присъединиха избирателите на \"Ренесанса\" на Еманюел Макрон. Така че тези три партии вероятно ще направят коалицията, която ще управлява ЕП и взимането на решения\", смята проф. Шикова.  Според нея важно внимание трябва да се отдели на още една новина – зелената вълна в Европа и постигането на сериозни успехи за зелените партии в редица държави. Интересно е обаче, че в Централна и Източна Европа тези партии нямат такава подкрепа, включително у нас.\r\nСпоред експерта обаче европейските граждани има върху какво да размислят и това са евроскептичните настроения. \"Това, което се случва в държави като Италия и Франция не трябва да ни успокоява. Битката за европейската идея и европейското обединение е ежедневна. Тя не завършва с датата на изборите\", категорична е тя.\r\nКато важен знак проф. Шикова разчете и избирателната активност на гражданите, която у нас беше ниска, а в повечето европейски държави рекордно висока от две десетилетия насам. \"Струва си да се изпие чаша шампанско за това, че най-после европейците разбраха, че Европа е важна, ЕС е важен и трябва да сме обединени. Може би и Брекзит ни даде много уроци и поуки.       В България се случи точно обратното – при нас има намаление на активност. Може би има някакво разочарование от политици, от партии, от провеждането на кампанията. Много са факторите. Аз си направих два извода.\r\nНа първо място у нас още не сме осъзнали, че ние сме част от този ЕС, че ние живеем в него и трябва да действаме за общото му благо. Вторият ми извод е, че в България все още ни предстои много работа по просвещение по европейските въпроси. Аз следях отблизо кампанията и смятам, че всички имаме нужда от просвещение – и политици, и граждани. Това трябва да започне постепенно и методично в училище\", смята професорът.\r\nТя е категорична в едно – не можем да очакваме силен Европейски съюз, ако в него има слаби държави. \"ЕС ни е нужен. Има необходимост от реформи и такива ще бъдат направени, но какви точно ще бъдат, вече зависи функционирането на ЕП и от това какви личности ще бъдат поставени на най-висшите постове. Състезанието започва от днес\", каза още проф. Шикова.\r\nСпоред нея ЕС трябва да работи и върху изграждането на обща външна политика, но би било много трудно в близките години държавите-членки да постигнат общо съгласие по всички външнополитически въпроси.\r\nТова ще зависи и много от човека, който ще заеме поста на върховен представител по въпросите на общата външна политика и сигурността, на мястото на Федерика Могерини. \"Пожелавам си тези висши постове да бъдат заети от хора, които са водачи и вдъхновители\", допълни още проф. Шикова.    ", "date": "2019.05.27", "title": "Проф. Ингрид Шикова: Проевропейските сили победиха евроскептиците"}
{"url": "https://www.actualno.com/society/hotel-marinela-sofia-otnovo-podari-nezabravim-praznik-na-zrelostnici-news_752952.html", "text": "    За пета поредна година организира бала на единственото каменоделно училище в България, а за втора година създаде незабравим празник и за зрелостниците от Столичното училище за деца със слухови проблеми „Проф. д-р Дечо Дечев“.       Учениците от „Професионалната гимназия по каменообработване“ в с. Кунино получиха дизайнерски костюми от брандовете Stoyan Radichev, Desizo Monni, Maniac и Atanas Parushev, с които изглеждаха неповторимо и успяха да прекарат незабравима бална вечер, изпълнена с много положителни емоции. Салонът за красота Code Beauty на бизнесдамата Мария Бонева и коафьорът Петя Йорданова се погрижиха за завършека на тяхната блестяща визия.   Екипите на Хотел Marinela Sofia желаят успех и светло бъдеще на зрелостниците!  ", "date": "2019.05.27", "title": "Хотел Mаrinela Sofia отново подари незабравим празник на зрелостници"}
{"url": "https://www.actualno.com/balkani/okonchatelno-lideryt-na-upravljavashtite-v-rumynija-otiva-v-zatvora-news_752962.html", "text": "    Върховният съд на Румъния осъди окончателно лидера на румънските социалдемократи Ливиу Драгня на три години и половина затвор за , съобщават румънски медии.      Висшата инстанция потвърди осъдителната присъда на Драгня, постановена през миналата година. Той разполага с 24 часа да се яви в полицията и присъдата му да влезе в действие.   Драгня отива зад решетките, защото ходатайства две работещи за социалдемократите жени да бъдат назначени на работа в Социалната служба в Телеорман, като твърди, че са безработни. Щетата е общо 23 000 евро - заплатите, платени на двете, докато работят за социалните. Румънската антикорупционна прокуратура искаше и по-строго наказание.\r\nСлед многократни забавяния съдиите от Върховния касационен съд издадоха присъдата днес, един ден след европейските избори. Четирима от петима съдии от съдийския състав считат, че политикът е виновен. Решението е окончателно и не подлежи на обжалване.  Румънските социалисти изгубиха евровота, оставайки втори след Национално-либералната партия на президента Клаус Йоханис. Ако обаче към нея се добави и Антикорупционният алианс, който е с 18,11% подкрепа, то поражението на социалистите е много сериозно. А докато пускаше бюлетина, Драгня отговори на журналистически въпрос дали е готов да отиде в затвора така: \"Вие готова ли сте? Никой не е готов, госпожо\".\r\nЖалбата на председателя на социалдемократите в Румъния е приета по гражданско дело, като се намалява сумата, която трябва да плати като обезщетение.   Ливиу Драгня е единственият, който е осъден на престой зад решетките, другите обвиняеми по делото са или оправдани, или са получили условни присъди. Това означава, че ще имат криминално досие, но няма да отидат в затвора. Бившата съпруга на Драгня - Бомбоника Продана, е оправдана по обвинение в злоупотреба със служебно положение.     ", "date": "2019.05.27", "title": "Окончателно: Лидерът на управляващите в Румъния отива в затвора"}
{"url": "https://www.actualno.com/balkani/zemetresenie-v-severna-makedonija-do-granicata-s-bylgarija-news_752955.html", "text": "    Tрус с магнитуд 2,8 по скалата на Рихтер е регистриран в 04.51 ч. в понеделник на територията на Северна Македония, близо до границата с България, предаде Нова телевизия.      Епицентърът на земетресението бил на 13 км в северозападна посока от Пехчево и на 107 км в югозападна посока от София, на дълбочина 10 км.   Няма данни за пострадали и нанесени материални щети. ", "date": "2019.05.27", "title": "Земетресение в Северна Македония до границата с България"}
{"url": "https://www.actualno.com/business/zatvoriha-dve-ot-kinata-arena-v-sofija-news_752980.html", "text": "    Две от най-посещаваните кина в София са временно затворени. В съобщение, публикувано на 23 май на официалната страница на кината \"Арена\", се посочва, че \" \".      По информация на \"Капитал\" става дума за спор между американската инвестиционна компания Apollo Global Management и дружества около създателя на веригата кина Стефан Минчев.\r\nИздaниeтo инфopмиpa, чe Mинчeв . Зapaди peдицa пpexвъpляния нoвият инвecтитop нe мoжe дa изпoлзвa aĸтивитe cи, ce пocoчвa oщe в мaтepиaлa.\r\nKинo Apeнa e нa бългapcĸия пaзap oт 2003 гoдинa. Oтвapянeтo пpeз гoдинитe нa - Coфия, Bapнa, Πлoвдив, Cтapa Зaгopa, Πлeвeн и Cмoлян, пpeвъpнa ĸинoвepигaтa в нaй-гoлямaтa в cтpaнaтa.   ", "date": "2019.05.27", "title": "Затвориха две от кината \"Арена\" в София"}
{"url": "https://www.actualno.com/politics/ognjan-minchev-sociologicheskite-agencii-sa-skandalni-news_752941.html", "text": "    \"С поредните избори - пореден социологически скандал. Двамата голфъри разменили местата на ГЕРБ и БСП в прогнозата си за изборните резутати от 23 май, след като през целия предходен период на сондажи са давали бонуси на Позитано - естествено, както обикновено, съвсем безкористно, от симпатии... Този път Боряна Димитрова от Алфа Рисърч избухна - може би защото фалшификацията се оказа особено открита и безсрамна, дори по мащаба на двамата търгаши от \"Джеймс Баучър\". Вместо да дадат прогноза за изборните резултати като всички останали агенции - дял в проценти за всяка от партиите, голфърчетата изхитруваха открито и арогантно. БСП - между 28 и 32 на сто. ГЕРБ - между 27 и 31 на сто. Всеки от нас може да даде такава \"прогноза\" и и без да има голф клуб. Можем да се пробваме така и като синоптици... \"Днес температурите в София ще бъдат между 12 и 27 градуса по Целзий... Не ли?\", политологът Огнян Минчев с публикация в социалните мрежи.      \"Но в \"прогнозата\" на двамата търговци със социология арогантността е на два етажа. Първо - с безочливата подмяна на конкретната прогноза в проценти с интервал \"от-до\"... \"Прогноза\", която - както казахме - може да направи и Пенка от Горня баня. Но дори това не стига. \"Прикрити\" зад интервала \"от-до\", голфърчетата са убедени, че си имат работа с кръгли идиоти - дебили, но не 80, а направо 100 процента от населението. Зад интервалите двамата \"експерти\" са разменили местата на ГЕРБ и БСП - като БСП е по-високо, в разрез с данните на всяка друга агенция. Какво ни казва \"прогнозата\" на голфърите - \"Вярно е, вместо данни ви продаваме лайно... Но вижте как сме го пакетирали за маскировка - понеже сте тъпи, пак ще купите лайното...\"   През последните 20 години 100 пъти сме писали за социологическия олигопол на \"Джеймс Баучър\". Писали сме как три агенции взимат парите за три екзит пола, но правят един (разпределят си секциите) и след това договарят сравними резултати. Писали сме как се разпределят ролите на отделните агенции в координиран пореден опит да се манипулират обществените настроения в полза на този, който плати - който плати повече. Малцина в този занаят са се опитвали да играят независимо - обикновено с риск да фалират и да излязат от демоскопския бизнес. Като казахме бизнес - социологическият олигопол изисква сондажи да се правят само като контролиран от двамата голфъри бизнес. Още от 1990 г. до преди няколко години имаше демоскопска агенция на Народното събрание - НЦИОМ, която функционираше на непазарен принцип - тя обслужваше депутатите и обществото със социологическа информация. Правиха - струваха - закриха НЦИОМ. Защото не можеха да го контролират пряко, да му спрат \"бизнеса.\r\nПрез последните години се разгърна процес на ерозия на ролята на демоскопията като инструмент за информиране на общественото мнение. Негласно споразумение между политическата класа и социологическия олигопол раздели ролята на демоскопията на три обособени роли. Първо - провеждане на платени от политически фактори изследвания без оповестяване на резултатите пред обществото - сондажи за частно ползване. Второ - публикуване на произволно деформирани данни, много често от въобще не проведени изследвания, с цел манипулиране на общественото мнение в полза на една или друга партия или организиран частен интерес. За това говорим в т.нар. \"прогноза\" на голф-социолозите от 23 май. \"БСП побеждава - по-добре гласувайте за тях!\" Който се хване - хване. Трето - произвеждане на автентична социологическа информация от акуратно планирани и проведени изследвания, в съответствие с професионалната мисия на емпиричната социология като наука.  Тази трета роля се упражнява от агенции и социологически екипи, които старателно са държани извън кръга на привилегированите демоскопски фирми. Има агенции, които работят съвестно, но нямат достъп до медиите. Вина за това имат разбира се и медиите. Повечето медии с национален ефир са абонирани за определени социологически фирми, независимо от системните проблеми с достоверността на информацията, които изплуват редовно в \"работата\" на агенции като Голф-сондаж, Червен Кольо и др. Така социологическият заговор срещу правото на обществото да бъде информирано включва три страни - безсрамна квази социология, безскрупулна политическа класа и медии - обслужващ персонал на политици и корпоративни интереси.\r\nНе е задължително в сферата на социологията да се работи почтено - както не е задължително това да става и в политиката, и в търговията, и във всяка друга сфера на организирана човешка дейност. Но е препоръчително да се работи почтено. Най-голяма отговорност за това носят самите професионалисти в съответната област. Когато става дума за социология - многократно е ставало дума, че най-малкото, което може да се направи е да се осигури защитено пространство за почтена работа на тези, които не искат да играят в цирка на \"Джеймс Баучър\". Но ... някак си - все не се получава. Защо ли?\", допълни той.    ", "date": "2019.05.27", "title": "Огнян Минчев: Социологическите агенции са скандални"}
{"url": "https://www.actualno.com/politics/ninova-objavi-procedura-za-izbor-na-nov-predsedatel-na-bsp-video-news_752961.html", "text": "    Стартиране на процедура за избор на нов председател на БСП - това обяви председателят на БСП Корнелия Нинова. Тя уточни, че до месец-два процедурата можела да се направи и да се уточнят правилата, но изборът щял да бъде все едно се избира президент - пряко, от всички членове на партията.      Нинова изрично подчерта, че още не е председател в оставка на социалистите, защото първо трябва да се определят правилата за избор на нов председател . Тя обаче не потвърди, че Сергей Станишев е успял чрез преференция да стигне от номер 5 до номер 2 в червената листа.\r\nУтре, 28 май, ще има Национален съвет на БСП, като Нинова подчерта, че  отговорността трябва да е солидарна . Затова тя щяла да предложи да се  проведат конференции по общини и да се направи анализ по места, в рамките на 1 месец. Освен  това, да се проведат и областни съвети, като на тях да се решава и дали  да се избере нов областен председател.   На съвета ще има внесено и друго предложение - да се върне БСП в парламента и да се внесат промени в Антикорупционния закон и Закона за съдебната власт, да има контрол над дейността на главния прокурор. Нинова обаче отрече, че това е повлияло за загубата, като обясни как две седмици преди изборния ден социолозите им давали равен резултат в ГЕРБ, но \"за две седмици се случило нещо\" и трябвало да се анализира.  На въпрос дали сега БСП ще продължи да иска предсрочни избори, председателят на Столетницата каза, че партията си остава на същата позиция по политиките на управлението. Резултатът от изборите не само не легитимира настоящата власт - той е голяма червена точка, ниската избирателна активност е сигнал за всички ни, заяви лидерът на БСП. Картината на изборите Необходимо е време да се анализират изборните резултати спокойно и задълбочено, добави Нинова, която уточни, че не мисли, че БСП с националистическата си нотка е отблъснала традиционно леви избиратели.       Както изам.-председателя на БСП вчера (26 май), Нинова посочи като проблем ниската избирателна активност, която би трябвало да е поука за всички партии и защо хората не ги харесват. Всички взети заедно ще представляваме по-малко от 2 млн. души, добави тя, като каза, че този вот се дължи и на купените гласове.\r\nОсвен това, според лидера на БСП масово се твърдяло, че ядрото на БСП не било гласува, макар да не посочи кой го е твърдял. Освен това Нинова заяви, че спрямо предишните евроизбори - с около 30 000 гласа. Тя добави и, че БСП като социалистическа партия била на пето място от всички социалистически партии в Европа.\r\nЧак след като изброи всичко това, Нинова призна, че БСП е загубила. Имало външни и вътрешни причини за това - външните били купеният и корпоративен вот, а вътрешните щели да се анализират.  ", "date": "2019.05.27", "title": "Нинова обяви процедура за избор на нов председател на БСП (ВИДЕО)"}
{"url": "https://www.actualno.com/europe/lavrov-sasht-prashta-1500-vojnici-v-blizkija-iztok-i-tova-e-goljam-risk-news_752970.html", "text": "    Решението на държавния глава на САЩ Доналд Тръмп да изпрати 1500 войници в Близкия изток може да увеличи рисковете в региона. Това подчерта пред журналисти министърът на външните работи на Руската федерация Сергей Лавров, предава TACC, цитирани от \"Фокус\".      „Що се отнася до решението на президента Тръмп да изпрати 1500 войници, освен тези, които вече са разположени в региона на Близкия изток и Северна Африка - рисковете винаги се увеличават, когато военният потенциал се увеличава\", предупреди първият дипломат на Москва.   В тази връзка той изрази надежда, че във Вашингтон все още ще може да се вслушат в разумни гласове, които предупреждават за безразсъдството от евентуална война с Техеран. „Поне имаме причина да се надяваме за това. Днес не всички в американското ръководство са обсебени от агресивни стремежи\", подчерта Лавров.\r\nНа 24 май Тръмп се съгласи Пентагонът да изпрати допълнителен контингент от американски войници в Близкия изток във връзка с ескалацията на напрежението между Вашингтон и Техеран. Според CNN укрепването включва разполагането на противоракетни ракетни системи „Пейтриът“, разузнавателни самолети и необходимите сили за „сдържане на иранските заплахи\".   ", "date": "2019.05.27", "title": "Лавров: САЩ праща 1500 войници в Близкия Изток и това е голям риск"}
{"url": "https://www.actualno.com/cosmos/mylnija-udari-raketa-souz-vednaga-sled-starta-news_752938.html", "text": "    Ракето-носител „Союз-2.16“, излетяла днес сутринта от космодрума Плесецк, беше ударена от мълния веднага след старта.      Съобщението е на кореспондента на „Звезда“, цитирани от БГНЕС.   По неговите думи мълнията поразила космическия кораб около 10 секунди след отделянето му от земята. Инцидентът не повлиял по никакъв начин на успешния път на кораба към Космоса. ", "date": "2019.05.27", "title": "Мълния удари ракета „Союз“ веднага след старта "}
{"url": "https://www.actualno.com/europe/the-new-york-times-rezultatite-ot-evroizborite-pokazvat-zadylbochavashtoto-se-razdelenie-v-es-news_752976.html", "text": "    Резултатите от европейските избори показват задълбочаващото се разделение относно бъдещето на Общността, твърди популярният американски вестник The New York Times.      Популистите, които се стремят към отслабване на правомощията на Европейския съюз и националистите, увеличиха броя на местата си в Европейския парламент след четиридневните европейски избори. Но опасенията на поддръжниците на Общността за „наводнение“ от десни сили в ЕП не се оправдаха.   Когато преброяването на гласовете приключи, популистите вероятно ще получат около 25% от 751 места в ЕП. Преди пет години те събраха подкрепата на 20% от европейските избиратели. Но този път избирателната активност беше по-висока от обичайното и това показва, че поддръжниците на Обединена Европа също повишиха мотивацията си.\r\nВзети заедно, резултатите показаха, че борбата за бъдещето на ЕС, т.е. въпросът дали е необходима повече или по-малко интеграция между европейските страни, само ще се задълбочи.  С повече гласове в парламента популистите и националистите ще бъдат по-упорити и активни в справянето с въпроси като миграцията и бюджета. И те със сигурност ще се опитат да отложат плановете на проевропейските политици, настоявайки за прехвърляне на допълнителни правомощия на държавите, а не на европейската бюрокрация, която въприемат като арогантна и изразяваща интересите на елитите. Въпреки това, противопоставящите се сили на ЕС са все още фрагментирани и разнородни и за тях ще бъде трудно да придобият сериозна власт.\r\nНай-сериозните последствия ще се усетят именно в онези страни, в които крайнодесните и популистките лидери са победители, а именно във Франция и в Италия. Там те могат допълнително да нарушат традиционната партийна система и да генерират нови сили. В продължение на много месеци тези сили рекламираха изборите за Европейски парламент, считайки ги за тест за собствената им популярност.   „Електоратът е решен на промени и затова е много нестабилен в симпатиите си, предпочитайки да подкрепя нови бунтовници, а не установени партии, които са на власт от десетилетия\", каза Марк Ленард от Европейския съвет за външни отношения. „Страхът от завземането на ЕП от страна на крайнодесните обедини проевропейските сили и това доведе до огромна избирателна активност и подкрепа за зелените и либералните партии в Европа\", обяснява експертът.    В статия следва подробно разпределение на силите в ключови държави от ЕС след неделното гласуване.  ", "date": "2019.05.27", "title": "The New York Times: Резултатите от евроизборите показват задълбочаващото се разделение в ЕС"}
{"url": "https://www.actualno.com/politics/borisov-pravim-remontite-po-raboteshti-gradove-video-news_752870.html", "text": "    Правим ремонтите по работещи градове. Нова техника, отлична работа, добре работят. Това заяви премиерът Бойко Борисов, който заедно с вицепремиера Томислав Дончев, заместник-министър Николай Нанков и финансовият министър Владислав Горанов провериха ремонтираните пътища в Габрово и Севлиево.      Борисов пътуваше към ремонтираните участъци с автомобил, управляван от него, заедно с тримата министри.   \"Обходният път е пряко свързан с транзитния път от Велико Търново, което позволява трафикът да се изнася по обходния път, без да се преминава през града. Отсечката позволява по-бърза връзка със съоръжението. Темата, която ще се отвори в по-близко бъдеще, е трафикът през няколко села, защото трафикът ще се увеличи, когато имаме тунел\", обясни Томислав Дончев.\r\nЗаместник-министърът на регионалното развитие потвърди, че прогнозите сочат увеличаване на трафика в района. Николай Нанков добави, че всичко е с изцяло европейско финансиране в размер на почти 24 милиона лева. Зам.-министър Нанков обясни, че трафикът в участъка Севлиево – Габрово на денонощна база е малко над 6000 автомобила, колкото е между София и ГКПП „Калотина“. „Движим се за Габрово, по второкласен път II-44, малко над 27 км разделен на два участъка. Изцяло европейско финансиране, по ОП „Региони в растеж“. Миналата година март месец стартираха ремонтните дейности“, каза още Нанков.    ", "date": "2019.05.27", "title": "Борисов: Правим ремонтите по работещи градове (ВИДЕО)"}
{"url": "https://www.actualno.com/help/da-pomognem-na-edin-mlad-bashta-da-ostane-jiv-i-da-otgleda-decata-si-news_752972.html", "text": "Здравейте, казвам се Моника и съм сестра на Бойко. Бойко е моето малко братче, което се оказа голям войн. Защо? Защото от няколко години води своята най-сериозна битка, тази за живота си. Битка, която започна преди повече от 4 години, когато двата му бъбрека спряха да функционират. След две дълги години на хемодиализа през 2018 той беше успешно трансплантиран. За съжаление, щастието ни не продължи дълго и скоро след трансплантацията Бойко разви животозастрашаваща инфекция. Инфекцията го прикова на легло и вече 4 месеца той води поредна битка за своя живот. След направена биопсия се потвърди диагнозата- аспергилоза  /гъбична инфекция/, която се разпространява в сърцето, мозъка и таза. Гъбичката разяжда костта на левия му крак и в момента Бойко е обездвижен. Българските лекари казаха, че са безсилни и не дават никакъв шанс за живота на брат ми. Но ние не се отказахме и след консултация с турските специалисти той бе преместен в тяхната болница. В момента Бойко провежда животоспасяващо скъпоструващо лечение с лекарството- Micafungin Sodium/Mycamine и е под постоянно наблюдение в турската клиника. Лечението ще отнеме повече от 6 месеца. Лекарството се приема ежедневно, като цената му е 1000 лв на ден. След като се овладее инфекцията ще се наложи и операция на крака, която ще струва около 10 000 евро. Това е една неистова борба за живот на един истински войн - непреклонен и корав. Той се бори с всички сили за живота си, защото вкъщи го чакат две невръстни деца, които имат нужда от своя баща! Бойко е горд, скромен и с огромно сърце. Слънчев и енергичен, с разкошно чувство за хумор и самоирония и напук на лошите прогнози и епикризи той - Бойко, продължава да иска да живее и не се отказва. Води бунта на неприемането на духа с най-лошото и вярва, че ще премине и това изпитание успешно и по жив от всякога. Бойко се е хванал за живота и не се пуска, защото иска да види как ДЕЦАТА му  растат! Иска да остане в живота им. Иска да им покаже, че не трябва да се отказват и примиряват дори когато е почти безнадежно и непоносимо. Защото няма нищо по-велико от силата на духа, ЛЮБОВТА, вярата и молитвата за надежда за нов ден. През сълзи и с много надежда моля персонално всеки от Вас да подаде ръка и да помогне на един баща да може да отгледа децата си! Ние нямаме възможност да заплатим животоспасяващото лекарство на брат ми! Продадохме всичко, което имахме! Всички роднини и приятели ни помогнаха да стигнем до тук, но вече нямаме сили да водим сами тази битка! Благодарим Ви! BIC:FINVBGSFIBAN: BG90FINV915010BGN06W2J ПЪРВА ИНВЕСТИЦИОННА БАНКА", "date": "2019.05.27", "title": "Да помогнем на един млад баща да остане жив и да отгледа децата си!"}
{"url": "https://www.actualno.com/bgfootball/razpad-sled-skandala-cherno-more-se-razdeli-s-oshte-chetirima-igrachi-news_752878.html", "text": "    Чистката в Черно море продължава с пълна сила и още четирима играчи се разделиха с варненци.      Този път обаче не са замесени детектори на лъжата и , а просто изтичащите им договори няма да бъдат подновени.   Клубът съобщи това на официалния си сайт, като благодари на играчите и им пожела успех.\r\nНе такава е ситуацията около групата играчи, замесена в .  Легендата Георги Илиев, вратарите Иван Дюлгеров и Георги Китанов, бранителите Виктор Генев и Пламен Димов, както и халфът Петър Витанов изненадващо отпаднаха от групата на \"моряците\" за гостуването в Разград.\r\nПоявиха се информации, че те са се провалили на детектор на лъжата след загубата от ЦСКА с 1:3 на 4 май. Впоследствие играчите доброволно преминаха втори детектор, който показва, че не са играли симулативно във въпросния мач.   В крайна сметка всички без вратаря Иван Дюлгеров са отстранени от отбора, а изпълнителният директор на тима Марин Маринов заяви, че днес ще има официална декларация за целия скандал.    Вижте кои са другите освободени играчи от Черно Море в . ", "date": "2019.05.27", "title": "Разпад след скандала: Черно море се раздели с още четирима играчи"}
{"url": "https://www.actualno.com/football/kak-otboryt-na-totnym-uspja-da-stigne-do-pyrvija-si-final-v-shl-news_752877.html", "text": "     Обикновено когато става дума за финалния сблъсък в най-комерсиалния клубен футболен турнир в Европа сме свикнали да виждаме имената на най-титулуваните отбори на стария континент. Историята обаче познава редица изключитения - започвайки от тимове, като Порто и Монако и стигнем до днешни дни в лицето на финалиста в Шампионска Лига сезон 2018/2019 Тотнъм. Макар и със сравнително скромна витрина с трофеи, шпорите все пак играят много атрактивен футбол и постигат отлични резултати в последно време.      И тази добра игра на лондончани бе овенчана с достигането на първия за тях финал в Шампионска Лига, от както клуба съществува. Това стана факт след изключително драматичен и успорван полуфинален сблъсък с другата сензация на сезона в ШЛ, отбора на Аякс. След като холандския гранд победи с 1:0 шпорите насред Лондон, сякаш изглеждаше, че всичко е приключило за тях, но с много , Тотнъм намери своето място във финалния сблъсък за големия трофей.   Но пътя на шпорите към финала не бе толкова лек и играчите на Маурицио Почетино определено трябваше да се потрудят сериозно за това постижение. Още в началото те попаднаха в изключително трудната група Б, в която бяха още отборите на Барселона, Интер и ПСВ Айндховен. Повече от ясно, е че каталунците бяха големия фаворит и никой не е подлагал под съмнение тяхното излизане от групата. Докато отбора на Интер, който макар и да бе в известна криза през последните няколко сезона, също бе считан за един от фаворитите за преодоляване на групата.\r\nВъпреки това обаче нещата в тази група Б се развиха по малко по-различен начин. Макар и вероятно повечето експерти да казваха, че ако искате заложете на шампионска лига и , то вероятно мнозинството от тях щяха да са на мнение, че именно Барселона и Интер ще продължат напред. Но след изключително драматичен развой на класирането в тази група, все пак Тотнъм завърши на второ място, макар и с един и същ актив от точки заедно с Интер.   Това се случи, защото и Тотнъм и Интер вървяха ръка за ръка  в класирането, като двата тима си размениха по една победа в преките сблъсъци. В другите двубои пък те записваха много сходни резултати за да може след 6 изиграни мача и двата тима да имат по 8 точки. И въпреки, че головата разлика и на двата отбора бе негативна (-1), английския отбор все пак продължи, тъй като имаше повече отбелязани голове. А последвалия осминафинален сблъсък за шпорите сякаш бе просто загрявка за четвъртфиналите.   На въпросните осминафинали отбора на Тотнъм буквално се разправи с Борусия Дортмунд, като истинското предизвикателство пред момчетата на Маурицио Почетино ги очакваше на четвъртфиналите. Там те срещната анлгийския шампион Манчестър Сити, като логично почти всички отписаха лондонския тим. Чудото обаче се случи и след повече отбелязани голове на чужд терен. А вече споменахме какво стана на последвалия полуфинал с Аякс.    Определено може да се каже, че отбора на Тотнъм Хотспър е едно от очарованията (ако не и най-голямото) на сезон 2018/2019 в Шампионска Лига. Благодарение на своя страхотен треньор в лицето на Маурицио Почетино и играчи, като Хари Кейн, Хюн Мин Со и Лукас Моура, шпорите определено показава на всички, че имат класата да са сред най-добрите в Европа. ", "date": "2019.05.27", "title": "Как отборът на Тотнъм успя да стигне до първия си финал в ШЛ?"}
{"url": "https://www.actualno.com/politics/radev-niskata-izbiratelna-aktivnost-e-znak-che-se-otdalechavame-ot-evropa-news_752875.html", "text": "    Ниската избирателна активност на европейските избори не е само шамар за политическата класа, но и повод да се замислим защо в демократична Европа тя е два пъти по-голяма. Това каза пред журналисти президентът Румен Радев във връзка с резултатите на изборите за Европейския парламент 2019, предаде Агенция \"Фокус\".      \"Искам да поздравя победителите. Успехът за ВМРО и най-големият успех според мен за \"Демократична България\". Две неща искам да подчертая в тези избори – рекордно ниската избирателна активност. Тя според мен не е шамар за политическата класа от огромното мнозинство, тя е повод много сериозно да се замислим, защото демократична Европа има почти два пъти по-голяма активност. Това показва, че ние продължаваме да се отдалечаваме от Европа, не само като качество на живот и управление, но и като динамика и пълноценност на протичащите в останалите европейски държави процеси\", посочи той.   Призовавам всички партии да направят един много добър анализ не само на своите програми, платформи и послания, но и и как наистина ние ще догонваме Европа. Не само като някакви темпове, ние трябва да се обърнем най-сетне, векторът да съвпада с държавите на Европа\", добави държавният глава.\r\n\"Все по-отчетливо забелязвам политици, анализатори и коментатори да казват, виждате ли тези избори могат да бъдат индулгенция за корупционните скандали. Това е погазване на правовата държава, изборите са политически акт. Те не могат да заместят прокуратурата и съда. Не могат да опростят грабителство и престъпление\", коментира Румен Радев.  Свикнах да ме \"пакетират\", ако не в партия, то в идеология, но това няма как да се получи, каза Радев относно изказването на водача на листата на ГЕРБ и СДС Мария Габриел, че президентът е бил невидим участник в изборите за Европейския парламент.\r\n\"Вече свикнах да ме \"пакетират\", ако не в партия, то в идеология, ако не в идеология, то е нещо друго. Няма как да се получи, защото вие много добре знаете, че моите критики към управлението не са от вчера, не са обвързани с никаква партия, нито с никаква предизборна кампания. Моите критики са систематични, така както са систематични корупцията и беззаконието, които пораждат точно такъв стил на управление\", добави той. ", "date": "2019.05.27", "title": "Радев: Ниската избирателна активност е знак, че се отдалечаваме от Европа"}
{"url": "https://www.actualno.com/music/berlinskoto-duo-pan-pot-se-zavryshta-v-yalta-club-na-1-uni-news_752971.html", "text": "    Обичаното берлинско дуо Pan-Pot се завръща с обещание за още по-незабравимо парти. На 1 юни момчетата ще се качат зад пулта на Room 1 в YALTA CLUB , а компания ще им прави Liubo Ursiny.       Последно ги видяхме в клуба през април 2018 година, когато Тасило и Томас за пореден път ни потопиха в дълбините на своята музика. Доминиращото им присъствие в света на електронния саунд кара феновете им да искат да ги чуят отново и отново и това ще се случи тази събота.\r\nОпределящият момент в кариерата на Pan-Pot e през 2007 година с издаването на дебютния им албум Pan-O-Rama, чиято 10 годишнина беше отпразнувана по време на SOLAR Summer 2017. Toва е и албумът, който ни даде хитът . По-скорошните им хитови релийзи като и отново демонстрираха класическият им, смел и вечен стил, представяйки ги като продуценти на върха на играта си, както звуково, така и концептуално.\r\nPan-Pot съвсем не са стигнали до тук само заради качествените си продукции. Когато двамата не прекарват безброй часове в студиото, заети с ремикси и оригинални причведения, те непрекъснато пътуват. Ето как те наистина са стигнало до тук – чрез докосване на еуфоричните, танцуващи тълпи от хора на безброй участие всяка година. Не само, че те притежават химия помежду си, която е приятна за гледане, но и разбират, че всеки дансинг е несравним. Независимо дали става въпрос за интимна клубна вечер или за изява на фестивали като и , те знаят точно какво да правят. Без да се притесняват от нарушаването на каквито и да било граници, те преминават през техно към хаус и всичко между тях с майсторско докосване.   На 1 юни, още качествена музика ще чуем и от резидетна на YALTA CLUB, Liubo Ursiny. Билети за събитието може да закупите от OMV, YALTA CLUB и в мрежата на Eventim.bg      Повече информация може да намерите на официалната страница във Facebook, както и на yaltaclub.com.  ", "date": "2019.05.27", "title": "Берлинското дуо Pan-Pot се завръща в YALTA CLUB на 1 юни"}
{"url": "https://www.actualno.com/viewpoint/kot-takoa-news_752903.html", "text": "    Политическият блокаж е състояние, в което се стига до висше прозрение. То гласи: еми, Кот Такоа.      Кот Такоа е, когато в интернет вилнеят закани, омрази и революционни песни, накрая дойдат изборите и изведнъж всички възпроизведат това, което е. Това е Кот Такоа. \r\nКот Такоа е, когато всички очакваха, че панеленият човек ще линчува от своите 50 квадрата хората с 300 квадрата. Този човек изведнъж се облегна назад, налива си леко и взел, че си рекъл: Кот Такоа. Отзад се обажда жена му: лягай бе, квото такоа. Еми квото такоа, отвърнал е той. Мъдра жена.\r\nКвото такоа.  Кот Такоа е когато новият начин за продаване на гласове се нарича сред дилърите . Ти не си глас, нито си личност, ти си картоф, а какво ли да стане с тоя картоф, освен да забиеш клечки за ръчички, да му прорежеш с ножче устата и устата да каже отговорно и ясно: Кот. Такоа.  \r\nКот Такоа е Всички са Маскари.\r\nА Всички са Маскари, понеже знаят, че си Квото Такоа.    Всичките Маскари управлявали дружно и славно народа на Квото Такоа. Но в тая приказка никога няма сюжет. Понеже сюжетът започва и свършва така: Квото Такоа. \r\nКот Такоа е африкански народ. Нещо като Кот д'Ивоар. Само че там е по-хубаво и говорят френски. Как е на френски Кот Такоа? Се ми е тая. Квото такоа. \r\nЕдин Кото Такоа влязъл в един бар. Там имало другиго Кото Такоа. Двамата изпили нещо - квото такоа. Казали си туй онуй, кво-що, чат-пат, горе-долу и накрая чао. Довършете сами - кот такоа.\r\nКвото Такоа е квотата, която никога няма да се попълни и кворумът, който никога няма да има. Делян Пеевски не ходи на работа, а Кото Такоа не ходи да гласува. Вече Делян ще избира къде да не ходи на работа. На работа ходи само Кото Такоа.  \r\nКото Такоа е японец. Син е на Такоа Кото - баща му. Един ден Такоа Кото придърпал Кото Такоа към себе си и му рекъл: Виж ся, Квото Такоа.   Оттогава Кото Такоа кръщава сина си на Такоа Кото и всички се възпроизвеждат през вековете. Ако има дъщеря, тя ще емигрира. Ще се ожени навън, тя не е глупава кат баща си. Ще се казва така: Кото Такоа - Смит.\r\nКото Такоа - Смит ще ражда деца и ще разказва така:\r\nИмало едно време една далечна страна. Как се е казвала тя?\r\nНо уви, детето ще знае хиляди фрази на онзи език. А на български само една. Автор:   ", "date": "2019.05.27", "title": "Кот Такоа"}
{"url": "https://www.actualno.com/crime/sydyt-v-dobrich-predade-na-francija-osyden-za-skiming-news_752897.html", "text": "    Окръжният съд в Добрич допусна предаването на 30-годишен мъж от силистренското село Айдемир на френските власти за изтърпяване на 3 години лишаване от свобода.      Той е бил осъден за притежание на оборудване за фалшифициране на платежни средства, опит за скиминг измама, уточняват от съда. Мъжът е бил част от организирана престъпна група, в която влизали и други криминално проявени лица. Осъден е с още двама българи, които са получили съответно по 3 и 4 години затвор. Престъпленията на групата са от септември до 13 октомври 2011 г. на територията на Франция и Германия, а на 16 декември 2016 г. е постановена присъдата от Изправителен съд в гр. Нанси. Мъжът е обжалвал, но на 23 октомври 2018 г. присъдата му е потвърдена от Апелативния съд в Нанси и е издадена заповед за задържането му. Обявен е за международно издирване с Европейска заповед за арест. При спрян автомобил за проверка д добричкото село Карапелит полицаи установили, че шофьорът е търсеният мъж.\r\nПред магистратите в Добрич подсъдимият отрича да е автор на посочените престъпления и твърди, че адвокатът му във Франция обжалва наложената присъда.\r\nПрисъдата не е влязла в сила и е обжалвана пред Касационния съд, но в изпратените от Франция документи е посочено, че обжалването не спира изпълнението на съдебния акт, тъй като е налице заповед за арест. Френските власти са дали гаранции, че ако мъжът бъде окончателно осъден, той ще може да изтърпи присъдата си в България.  Окръжният съд в Добрич потвърди мярката му „задържане под стража“. Той ще бъде откаран във варненския затвор до предаването му на френските власти.\r\nРешението на Добричкия окръжен съд може да бъде обжалвано пред по-горна инстанция. ", "date": "2019.05.27", "title": "Съдът в Добрич предаде на Франция осъден за скиминг"}
{"url": "https://www.actualno.com/politics/demokratichna-bylgarija-e-samo-na-037-ot-izpadane-ot-ep-enp-i-alde-pecheljat-oshte-news_752914.html", "text": "    Известни промени бележат резултатите от изборите за Европейски парламент на основните партии и коалиции както в България, така и като цяло в Европа.      В България, при малко над 95% преброени протоколи, ДПС продължава да вдига резултата си и печели над 1% повече спрямо резултата при 75% преброени протоколи. Движението има вече 16,36% т.е. над 303 000 гласа. ГЕРБ е убедителен победител и леко увеличава гласовете – 30,94% или почти 575 000 гласа. БСП пък продължава да потъва – вече 24,24%, което се равнява на 450 000 гласа.   Спад бележи и \" \" и то доста – от над половин процент, като сега има 6,24% т.е. 115 750 гласа. Припомняме, че границата за влизане в Европарламента е 5,88%, а демократите печелят вота в чужбина, което обаче означава под 7000 гласа. ВМРО е със 7,42% т.е. 137 714 гласа.\r\nВ глобалната картина в Европейския парламент, Европейската народна партия (ЕНП) и АЛДЕ т.е. либералите, вече са с по-добър резултат – 182 места и 109 места съответно, което значи трима и двама депутати повече съответно. За сравнение социалистите (ПЕС) отиват надолу с 3 места – 147 депутати. \"Зелените\" също губят едно място спрямо предишните данни и вече са с 69. Европейски консерватори и реформисти имат 59 места, а група \"Европа на нациите и свободите\" – 58. Именно в тази група са формациите на Марин Льо Пен и Матео Салвини. С 54 депутати е група \"Европа на свободата и пряката демокрация\".  Новите резултати за картината в Европейския парламент са базирани на окончателни резултати в 7 страни : Хърватия, Кипър, Чехия, Финландия, Франция, Германия, Словакия; официални предварителни резултати в 19 страни: Австрия, Белгия, България, Дания, Естония, Гърция, Унгария, Италия, Латвия, Литва, Люксембург, Малта, Холандия, Полша, Португалия, Румъния, Словения, Испания, Швеция и предварителни резултати от 2 страни: Ирландия и Обединеното кралство. ", "date": "2019.05.27", "title": "\"Демократична България\" е само на 0,37% от изпадане от ЕП, ЕНП и АЛДЕ печелят още"}
{"url": "https://www.actualno.com/ruse/deca-ot-ruse-navlizat-v-tajnite-na-arhitekturata-i-stroitelstvoto-news_752879.html", "text": "    Регионална библиотека „Любен Каравелов“ – Русе започва проект „Архитектурно-строителна работилница за деца. От играта към знанието”. Насочеността му е към разгръщане на личностния потенциал на децата, мотивирането им към усвояване на нови знания , развиване на въображение, креативност, пространствено и конструктивно мислене, кариерно ориентиране и осъзнат избор на бъдеща професия.      Целта е да се изгради експериментална среда за деца от 8 до 12 години за придобиване на знания и информация за професии, с акцент архитектура и строителство, чрез игри, практически занимания и средствата на съвременните технологии.\r\nЛятна архитектурно-строителна работилница за деца ще е активна през юни, юли и август с две ателиета – „Млад архитект” и „Строя, играя, зная”. Децата ще се запознаят с историята на архитектурата, ще получат знания за архитектурни обекти в България и по света и ще създадат свои проекти като експериментират с различни техники и материали. Участниците ще се срещнат с емблематични за нашия град сгради и ще открият връзката между минало и настояще.\r\nРеализацията на проекта ще продължи със съботни септемврийски ателиета.  Специалисти ще разказват за своите професии като: геодезист, интериорен и ландшафтен дизайнер, специалист в областта на 3D визуализацията и технологиите и както и професии като кофражист, зидар, бояджия и др.  Проект „Архитектурно-строителна работилница за деца. От играта към знанието” се финансира по програма „Знание и растеж“ от Общинска фондация „Русе – град на свободния дух“ и с подкрепата на фондация „Еконт“. Той се осъществява в партньорство с ученици и преподаватели от Професионална гимназия по строителство, архитектура и геодезия „Пеньо Пенев” – Русе и Сдружение „Културни пространства”. ", "date": "2019.05.27", "title": "Деца от Русе навлизат в тайните на архитектурата и строителството"}
{"url": "https://www.actualno.com/health/polezno-li-e-kakaoto-za-povlijavaneto-na-apetita-news_752892.html", "text": "             Историята на какаото започва преди 1,500 години в Месоамерика. Учените считат, че империята на олмеките е първата цивилизация, която е успяла да го култивира. Империята на маите наследява традицията именно от тях, наред с други практики, като кръвопускането, човешките жертвоприношения, воденето на календар, числото нула и изпращането на писма. Те гледали на какаовите зрънца като на средство за приготвяне на питателна напитка, която била достойна само за аристократите. Вярвали, че дървото, на което растат, е дар от богините на водата и плодородието.  Какаовите зърна придобили толкова голяма популярност, че се превърнали в способ за пресмятане и разменна монета за други стоки. Испанските колонизатори били посрещнати с чаша топло какао, към което били добавени чили, пипер, ванилия и черен пипер. Маите използвали и царевично брашно за сгъстител. Европейските завоеватели пазели рецептата в тайна, но леко я променили, премахвайки чилито и добавяйки захар. Тя заприличала на своята съвременна версия.\r\nНутриционистите са установили безброй ползи, които човешкият организъм може да извлече от какаото, от което се приготвя истинският черен шоколад. Ето и кои са те:             Производителят на това средство за био-козметично повлияване на апетита и усещанията за ситост и глад счита, че неговата био-формула включва натурални екстракти от органични продукти с акцент върху този от какао. Така гласи и информацията на неговата уеб-страница и на етикета с описано съдържание на продукта. Клиентските мнения и отзиви също го потвърждават, тъй като повечето от потребителите са дали своето одобрение за питателната напитка. Липсват и данни за възможни противопоказания или странични ефекти в техните коментари. Поп-фолк певицата Преслава също е доволна от постигнатото. Ето и как следва да се приема натуралната напитка за полияване на апетита ChocoLite, спрямо наличните в търговската опаковка инструкции за употреба:   А основните съставки на средството следва да са:      Желаещите да се сдобият с бройка от продукта с био-козметично приложение могат да оставят своите данни в . С тях ще се свърже представител на дистрибутора с цел доуточняване на детайлите около доставката. Плаща се с наложен платеж. Текущата промоция предлага 50% отстъпка от автентичната цена на питателната напитка с вкус на какао ChocoLite. Разнообразието от полифеноли, биофлаваноиди и антиоксиданти, които какаовите зърна съдържат, имат способността да въздействат позитивно и на процесите по разрушаването на колагеновите нишки между клетките на кожата, като в същото време забързат процесите по обмена на веществата в тялото. ", "date": "2019.05.27", "title": "Полезно ли е какаото за повлияването на апетита?"}
{"url": "https://www.actualno.com/europe/makron-se-sreshta-s-evropejskite-lideri-predi-sreshtata-na-vyrha-na-es-news_752838.html", "text": "    Френският президент Емануел Макрон ще се срещне с испанския премиер Педро Санчес в понеделник, първата от поредица от срещи с европейските лидери преди неформалната среща на върха след гласуването на избори за Европейския парламент, обявиха от кабинета на Макрон.      Лидерите на ЕС ще се срещнат в Брюксел във вторник, за да започнат преговори за избор на нови ръководители на ЕС след парламентарния вот, в който повечето основни партии загубиха подкрепата си за сметка крайно десните, предаде БГНЕС.   Но социалистическата партия на Санчес излезе начело в Испания на изборите в неделя, докато центристката партия на Макрон се нареди на второ място след крайнодясната „Национален сбор“ на Марин Льо Пен.\r\nСлед като приеме Санчес на вечеря в понеделник, Макрон ще се срещне във вторник с лидерите на така наречената „Вишеградска четворка“ - премиерите на Словакия, Чешката република, Полша и Унгария.  Той ще проведе и разговори с германския канцлер Ангела Меркел и с шефа на Европейския съвет Доналд Туск от Полша, чиито мандат също изтича.\r\nМакрон и Меркел разговаряха по телефона в неделя вечерта след гласуването за Европейски парламент, а през последните дни се срещна с холандския премиер Марк Рюте и португалския премиер Антонио Коста, съобщиха от френското президентство.   Ползите за популистките и евроскептичните партии в неделното гласуване лишиха главните дясноцентристки и лявоцентристки групировки от комбинираното им мнозинство в Европейския парламент.    Това вероятно ще доведе до ожесточени преговори за висшите длъжности в новата Европейска комисия, не на последно място за наследник на председателя на Комисията Жан-Клод Юнкер от Люксембург.\r\nВъпреки това, Макрон се надява да създаде широка центристка коалиция около партията си \"Република напред\", която да привлече нови членове в Алианса на либералите и демократите за Европа. ", "date": "2019.05.27", "title": "Макрон се среща с европейските лидери преди срещата на върха на ЕС "}
{"url": "https://www.actualno.com/analysis/naslednikyt-na-unker-vse-oshte-mnogo-nejasen-news_752760.html", "text": "    Трима са в списъка за наследници на Жан-Клод Юнкер като президент на Европейската комисията, но може да има споразумение, с което да се опита да се блокира пътя на десния кандидат и да се предотврати вмешателството на т.нар. не-кадидат.      Германецът Манфред Вебер, холандецът Франс Тимерманс и датчанката Маргрете Вестегер, която е комисар по въпросите на конкуренцията, са лидерите на трите основни групи в новия Европейски парламент (ЕП) според от евроизборите досега, и като такива те могат да се кандидатират за председател на новата брюкселска администрация. Но избраният ще трябва да бъде одобрен от мнозинството в Европейския съвет на среща на върха на 20-21 юни, след което ще трябва да получи гласовете на мнозинството от евродепутатите (376), при гласуване по време на втората сесия на ЕП в средата на юли.    46-годишният Манфред Вебер счита себе си за фаворит, тъй като ЕНП остава първата сила в парламента след европейците, въпреки загубата на около 40 места.  Произхождащ от Бавария, инженер по образование, Манфред Вебер оглавява парламентарната група на ЕНП от 2014 г. Но той никога не е бил член на клуба на бившите европейски лидери. Още по-лошо е, че той никога не е заемал министерски пост и е почти непознат в Европа. Кандидатът на европейското социалистическо семейство, 58-годишният холандец Франс Тимерманс би могъл да се противопостави на амбициите на Манфред Вебер, но ще трябва да намери подкрепата на коалиция, формирана от десницата. Той призна, че това няма да бъде лесна задача, тъй като социалистите претърпяха неуспех на европейските избори. \"Аз не искам нищо\", каза той в неделя вечер, преди да призове за създаване на мнозинство, \"което може да взима смели решения\".       Бивш министър на външните работи, той е първият заместник-председател на Европейската комисия от 2014 г. В тази си функция той отговаря за наказателните процедури срещу и за нарушаване на върховенството на закона, с което предизвика враждебни настроения у държавите-членки. Член на АЛДЕ, датчанката Маргрете Вестегер, на 51 години, е третият претендент. \"Можем да имаме жена начело на комисията\", каза тя в неделя, като също така призова за \"коалиция от хора, които искат да променят нещата\", след като поздрави \"Зелените\" за техния възход. Засега те се очертават като четвърта политическа сила в новия Европейски парламент\r\nЕвропейски комисар по конкуренцията, тя има репутацията на Желязната лейди на този пост. Американският президент Доналд Тръмп я нарече \"данъчната дама на ЕС\".\r\nРодом от малка страна, високо оценена от Ангела Меркел, тя може да победи двамата си съперници чрез елиминиране или благодарение на споразумение с Франс Тимерманс да отстрани Манфред Вебер.      Европейските лидери обаче могат да изберат т.н. не-кандидат. 68-годишният французин Мишел Барние мечтае да изиграе тази роля. Той не влезе в надпреварата, за да избегне намеса в неговия мандат по преговорите за Brexit.\r\nЧлен на ЕНП, два пъти еврокомисар, бивш ръководител на дипломацията и няколко пъти министър във Франция, той получи място в Съвета на държавните и правителствените ръководители като преговарящ за излизането от Обединеното кралство от ЕС. Основното възражение за неговото назначаване ще дойде от Европейския парламент. \"ЕНП няма да подкрепи кандидат, който не се кандидатира преди изборите\", предупреди Манфред Вебер.  ;   ", "date": "2019.05.27", "title": "Наследникът на Юнкер - все още много неясен"}
{"url": "https://www.actualno.com/crime/ima-zadyrjan-za-ubijstvoto-na-vyzrastnija-myj-v-haskovskoto-selo-lozen-news_752898.html", "text": "     Вече има задържан за убийството на възрастния мъж в хасковското село Лозен. Това съобщиха от Апелативната прокуратура в Пловдив.      От там допълниха, че престъплението е извършено с малокалибрена пушка. Задържаният е гостувал в дома на пострадалия. Живеел е на семейни начала с дъщерята на убития.  Според разследващите, 54-годишният мъж е убил тъста си по непредпазливост.   Предстои той да бъде задържан за срок от 72 часа с постановление на наблюдаващия прокурор и да бъде привлечен като обвиняем. Разследването по случая продължава. ", "date": "2019.05.27", "title": "Има задържан за убийството на възрастния мъж в хасковското село Лозен"}
{"url": "https://www.actualno.com/europe/frenskata-policija-arestuva-dvama-zapodozreni-za-bombata-v-lion-news_752887.html", "text": "    Френската полиция е арестувала заподозрян за в сърцето на град Лион миналата седмица, при която бяха ранени 13 души, съобщи вътрешният министър Кристоф Кастанер.       , забелязан да кара велосипед близо до местопроизшествието, който бил облечен със  зелена фланелка и бермуди, и носел тъмна раница.   „Арестуван е заподозрян“, заяви Кастанер в Туитър.\r\nОт парижката прокуратура, която има юрисдикция над цяла Франция по отношение на разследвания на тероризъм, потвърди, че арестуваният 24-годишен мъж, който  е бил задържан в Лион, е заподозрян за експлозията.  Близък до разследването източник допуска, че експлозивът е бил  ацетон пероксид, или APEX, летливо съединение, използвано при смъртоносните атаки в Париж на 13 ноември 2015 г.\r\nСледователите са открили малки винтове, сачми от лагери и батерии, както и дистанционно задействащо устройство. По-късно служители заявиха, че уликите и връзката им със заподозрения са относително слаби.   Тринайсет души бяха ранени при взрива - осем жени, четирима мъже и 10-годишно момиче - от които 11 имаха нужда от болнично лечение.    Впоследствие от полицията е задържан и втори заподозрян, но за него още липсва информация. ", "date": "2019.05.27", "title": "Френската полиция арестува двама заподозрени за бомбата в Лион "}
{"url": "https://www.actualno.com/politics/stotici-chlenove-na-sik-oshte-chakat-da-predadat-protokolite-si-news_752893.html", "text": "    И на тези има проблеми с предаването на протоколите от изборите в София област. Някои от членовете на секционните комисии все още чакат да предадат книжата с резултатите от европейските избори, съобщи Нова телевизия.      На площад \"Македония\", пред сградата на Областната администрация, чакат още поне 10 автобуса. По-рано в понеделник сутринта те са били около 50.   \"Ние трябваше да предадем нашите протоколи в 2.45 ч. сутринта. Оттогава не сме получавали абсолютно никаква информация. Стоим тук и чакаме. Има много млади хора, които се съгласиха да помагат. В момента са супер разочаровани от случващото се\", заяви Мира Ташева, член на СИК в Самоков.\r\nЧлен от СИК в Етрополе каза, че и друг път му се е налагало да чака с часове, за да предаде изборните книжа в Областната администрация.  \"Нямаме сигнали и оплаквания от членове на комисии в София област, които да обявяват, че чакат с часове, за да предадат протоколите си. Оказа се, че е имало грешка в организацията. Във Враца също се е получило едночасово забавяне, но в момента всичко е нормално\", каза говорителят на ЦИК Таня Цанева.\r\nОт БНР съобщиха, че заради грешки при попълване на изборните книжа в РИК Враца са предадени едва половината от протоколите на 317-те секции в областта. Заради грешки при изписването на резултатите за 10 секции ще се наложи повторно преброяване на бюлетините. Това заяви говорителят на Комисията Красимир Колев пред БНР.   Масово протоколите на секционните избирателни комисии са сгрешени, каза той. В протоколите има седем контроли за хартиените бюлетини и 11 за машинното гласуване и те не са попълнени правилно.    Според Красимир Колев много от членовете на комисиите не са чели указанията на ЦИК за попълването на изборните книжа.\r\nЧасове след края на евровота близо 200 членове на секционни избирателни комисии от област Велико Търново все още не могат да предадат бюлетините и изборните си книжа в Районната избирателна комисия. От РИК отказват да приемат документите на някои СИК-ове, защото 20 секции от община Лясковец имат объркани протоколи. Между пет и седем часа чакат представителите на СИК, за да предадат протоколите.\r\nВ Районната избирателна комисия в Смолян продължава приемането и обработването на протоколите и тази сутрин. Там имаше проблеми при изчисляване на резултатите от гласуването с бюлетини и на резултатите от машинното гласуване, но не са допуснати грешки, заяви председателят на РИК Смолян Симеон Велинов. ", "date": "2019.05.27", "title": "Стотици членове на СИК още чакат да предадат протоколите си"}
{"url": "https://www.actualno.com/cars/fiat-objavi-planovete-si-za-slivane-s-renault-news_752819.html", "text": "     Automobiles NV обяви предложение за сливане с Renault SA, което ще създаде третия най-голям производител в света , пише Bloomberg. В новата компания двата производителят ще имат равен дял чрез холдингова компания в Холандия.      Съществуващите партньори на френската компания - Nissan Motor Co и Mitsubishi Motors Corp. - не са част от сделката, поне на този етап, но ще получат покана. Renault многократно се опита да създаде по-близка връзка с партньора си от 20 години Nissan, но японският производител засега не одобрява сливане.   Разговорите между Fiat и Renault са преминали на ново ниво през последните дни, след като преговорните екипи са намерили начин да структурират сделката. Тази сутрин бордът на френския производител ще заседава по въпроса.\r\nДвете компании дори са постигнали споразумение за най-важните постове - ако има сделка, председателят на Fiat Джон Елкан ще стане председател на общата компания, а председателят на Renault Жан-Доминик Сенард ще бъде главен изпълнителен директор.  Продажбите на най-големите автомобилни пазари в света намаляват, а производителите са под натиск да електрифицират моделите си, за да намалят вредните емисии. Компаниите харчат и за разработване на автономни технологии. В такава среда производителите търсят начин за намаляване на разходите. Споразумение между Fiat и Renault може да донесе по-ниски разходи и за двете компании чрез общи инвестиции в нови технологии.\r\nДвете компании са произвели около 8,7 милиона автомобила миналата година, което ги поставя на трета позиция след Volkswagen AG и Toyota Motor Corp., които продадоха по над 10 милиона. През първите три месеца на годината продажбите на Renault падат с 5,6 процента до 908 хил., а на Fiat с 14 процента до 1,04 милиона.\r\nFiat ще осигури на Renault достъп до пазара в Северна Америка, а в замяна ще може да стъпи по-стабилно в Русия, където французите са втори, благодарение на АвтоВАЗ.        , която притежава Peugeot и Opel, но двете компании не постигнаха споразумение.\r\nНамаляващите продажби в трите основни региона - Китай, САЩ и Европа - карат производителите да търсят консолидация. Renault се опита да засили връзките си с Nissan, но алиансът се оказа още по-разклатен след ареста на Карлос Гон през ноември.\r\nДиректорите в Nissan ясно заявиха, че не искат сливане, поне на този етап. Renault притежава 43% от Nissan, която пък притежава 15% от френския производител, но без право на гласуване. През 2015 г. Nissan също си осигури споразумение за ненамеса от Renault в управлението.\r\nСделка между Fiat и Renault ще увеличи натиска над Nissan, посочват експерти. Renault, Nissan и Mitsubishi произведоха общо 10,76 милиона автомобили миналата година. Заедно с Fiat това число набъбва до над 15 милиона със силно присъствие на всички пазари и сегменти. FCA Group, освен Fiat, притежава и марки като Jeep, Maserati и Alfa Romeo.\r\nFiat-Chrysler търси сделка още от 2014 г. Серджо Маркионе, който водеше компанията преди смъртта си, твърдеше, че компаниите губят по €2 милиарда на седмица - пари, които могат да спестят чрез общи инвестиции.      Други производители също търсят начин да спестят пари. BMW и Daimler обединиха сили в предлагането на услуги за споделени автомобили и автономни коли. VW преговаря с Ford. ", "date": "2019.05.27", "title": "Fiat обяви плановете си за сливане с Renault"}
{"url": "https://www.actualno.com/politics/krasimir-jankov-rezultatite-ot-tezi-izbori-sa-zaradi-slabostta-na-bsp-a-ne-na-silata-na-gerb-news_752801.html", "text": "    \"В БСП тълкуваме загубата си на евроизборите именно като загуба, но БСП може и да бъде първа политическа сила и го доказва в отделни райони. В Добричкия район, за който аз отговарям и съм ангажиран, сме първа политическа сила. Това показва, че при мобилизация на местните структури може да се получи победа.\" Това каза в интервю за bTV Красимир Янков от БСП.      По думите му резултатите от тези избори са вследствие на слабостта на БСП, а не на    \"Виждате, че резултатите показват отлив на гласове от управляващата партия, която е и във формата на коалиция, което показва, че ГЕРБ върви надолу. Но проблемът е слабостта на БСП и грешките, които допуснахме\", каза още Янков.\r\n\"Тепърва предстои да направим анализ и да се предприемат конкретни действия и да се предприемат мерки за недопускане на повече грешки и отстраняване на слабостите\", каза още представителят на левицата.  По думите му загубата на тези избори се дължи и на липсата на доверие и на подкрепа за това, което е предложила БСП на тези избори.\r\n\"Кампанията показа, че не успяхме да мотивираме твърдото си ядро, което е около 650 000 избиратели и този въпрос трябва да бъде детайлно изследван\", допълни още Янков.    ", "date": "2019.05.27", "title": "Красимир Янков: Резултатите от тези избори са заради слабостта на БСП, а не на силата на ГЕРБ"}
{"url": "https://www.actualno.com/actualno/evroizbori-prebroihme-li-debilite-news_752837.html", "text": "    Рано-рано тази сутрин, след нощ на следене на екзит полове, тенденции и данни, моя колежка ме попита какво положително съм видял във вече завършилите евроизбори. И като се замислих, всъщност не видях нищо положително – поне от гледна точка на България.      Избирателната ни активност е една от най-ниските в Европа и то много по-ниска от средноевропейското ниво – почти двойно (26%:50%)! А това е знак на тотално отричане и апатия – българите не искат да се занимават с политика, което е страшно, тъй като в човешката история няма общество, което да е минало без политика – независимо от нивото ѝ. Няма да мине и българското общество, колкото и да упорства и да си мисли, че само форумно-ракиените призиви за революция са достатъчни. Не са – тези полуживи избори и това доказаха, достатъчно е да се видят резултатите на тези с репутация на крайни патриоти и националисти.\r\nНито една партия не печели на тези избори. ГЕРБ вземат около половин милион гласа, но това са само най-ревностните им симпатизанти – тези, които си мислят, че Бойко Борисов не е същото като комунистите. Съпоставката с предишния евровот е унищожителна – който иска, може да си я види. И това е явен знак, че извън политически заслепените всички са наясно с тиквената каляска и срокът до полунощ!   БСП са още по-зле – и там твърдо ядро от все още неизмрели помнещи \"зрелия социализъм\", но това ще е до време. Социалистите са партия със затихващи функции, а години наред не правят нищо, защото всъщност не са социалисти! Левите идеи винаги са били на мода сред младите по цял свят, но при БСП младите са кът. И причината е в олигархичните зависимости – тези хора избраха Делян Пеевски за председател на ДАНС! Там са хора като Румен Гечев, който след 1997 година в нормална държава нямаше да си намери работа като портиер дори – вместо това преподава на студенти?! Георги Гергов също е там и току се появи с някоя далавера. Каква алтернатива, какви 5 лева?!  ДПС никога няма да мръднат извън етническото си ядро, но като че ли само тук има лек оптимистичен полъх – губят едно място в Европейския парламент, явно избирателите им не са чак толкова влюбени в Пеевски. Но дори с около 250 000 гласа Движението пак си е незаобиколим фактор. Поне засега ВМРО се припознава от умерените националисти у нас, а \"Демократична България\" всъщност не показва, че може да надскочи бившия Реформаторски блок – и причината е, че там не се целят в друга целева група извън \"умните и красивите\", а това завинаги ще прави демократите просто балансьор. Всъщност това мислене със сигурност не е умно – за красиво е все едно.\r\nПротестният вот отиде при Иванчева, но дори той е доста нисък – което поне на мен, без да съм социолог, ми говори едно нещо: Българинът иска всичко да се оправи с магическа пръчка и не е склонен да дава никакво поле за грешка повече . И понеже не вижда магьосник, не ходи и да гласува. Вместо това констатира във Facebook какви маскари са всички и как никога нищо няма да се промени. Да, няма – с това мислене няма, и по-зле ще става. С мислене \"искам всичко тук и сега\" няма как да стане.  Може да стане само с последователност – така, както става когато човек иска да отслабне и да влезе във форма. Първо обаче трябва да добре да си дадеш сметка кой може да предложи повече, отколкото да вземе и да го подкрепяш – многократно. Иначе резултатът ще е все гореописаният и с право унинието и отчаянието ще се увеличават. Защото кой би искал да е изправен пред избор ГЕРБ или БСП?! Автор:       ", "date": "2019.05.27", "title": "Евроизбори: Преброихме ли дебилите?"}
{"url": "https://www.actualno.com/europe/strelba-v-uchilishte-v-polsha-ima-raneni-news_752904.html", "text": "     Двама души са били ранени при стрелба в училище в централна Полша , предаде в радиостанция RMF FM.      Съобщава се, че инцидентът е станал в училище номер 1 в Брест-Куявски. Според радиото, бивш ученик е дошъл в училище с пистолет, започнал да стреля, предаде БГНЕС.    18-годишният младеж е стрелял няколко пъти по служителя в училището и го е ранил в корема . Втората жертва е 11-годишна ученичка, която е ранена в бедрото и гърдите. Няма опасност за живота и на двамата пострадали.\r\nНападателят е неутрализиран и задържан. Засега мотивите му не са известни.   ", "date": "2019.05.27", "title": "Стрелба в училище в Полша, има ранени"}
{"url": "https://www.actualno.com/curious/sutreshnite-navici-ot-koito-trjabva-da-se-otkajete-news_751735.html", "text": "           Ако обаче анализирате една обикновена сутрин, може би ще осъзнаете, че не започвате деня си по най-правилния начин. Ако искате деня ви да започва по най-добрия начин, има някои неща от които трябва да се откажете. Ето кои са те:    1. Пиете на гладно черно кафе - Попринцип най-правилното време за изпиване на първото сутрешно кафе е три или четири часа след събуждането, защото в противен случай може да навреди на стомаха ви. Ако не можете да устоите на ароматното кафе рано сутрин е препоръчително да добавите мляко и сметана, за да намалите негативния му ефект. Добре е и да сте закусили преди това. Чашата чисто кафе веднага след събуждане води до повишаване на нивата на кортизола, а това от своя страна води до тревожност. 2. Закусвате зърнени култури - Те съдържат изключително много захар, което води до прилив на инсулин в кръвта. След като ефектът изчезне, ставате уморени и безжизнени. Всичко,което сте свикнали да добавяте в този тип закуски (кисело мляко,прясно мляко,плодове) също е вредно в съчетание със зърнени култури. Просто забравете за тази закуска. Вместо това е полезно да закусвате бъркани яйца, извара и т.н.   3. Губите време за избора на дрехи - Всъщност търсенето на дрехи може да ви напрегне изключително много, особено ако ви се спи и не се чувствате добре все още. Също така това е губене на време. Много пъти ви се е случвало да търсите дрехи по цяла сутрин, нали? Ние ви препоръчваме или да намалите разнообразието от дрехи, което имате в гадрероба си, или да си приготвяте тоалет от вечерта. Просто ценете времето си и не го губете в търсене на дрехи. Отървете се от нещата, които не носите и сезонно разчиствайте гардероба си. 4. Проверявате социалните си мрежи - Почти всеки човек прави това веднага след като се събуди. Вместо да губите време да четете нечии чужди коментари и да гледате чуждите животи, можете да прекарате време с любимите си хора, да си проготвите здравословна закуска или просто да послушате любимата си музика.    5. Горещ душ - Той има релаксиращ ефект и е напълно нормално да се чувствате още по-сънени след него. Нашият съвет е да взимате студен душ, защото имунната ви система ще работи по-усилено, мозъчната ви дейност ще е засилена и вие ще се чувствате много по-свежи.     6. Ставате малко преди работа – бързането за работа и притеснението, че закъснявате, може да развали целия ви ден. За да предотвратите това, просто ставайте половин час по-рано от обикновено. Така ще имате достатъчно време да се приготвите спокойно за работа, да направите план за деня и спокойно да стигнете до работното си място без да бързате. ", "date": "2019.05.27", "title": "Сутрешните навици, от които трябва да се откажете"}
{"url": "https://www.actualno.com/asia/japonija-kupuva-105-iztrebitelja-f-35-news_752824.html", "text": "    Япония планира да закупи 105 американски изтребителя F-35, обяви президентът на САЩ Доналд Тръмп. Това ще превърне Страната на изгряващото слънце в съюзника на САЩ с най-голям въздушен флот такива машини, предава БГНЕС.      Тръмп, който е на държавно посещение в Токио, каза, че \"Япония току-що обяви намерението си да поръча 105 чисто нови F-35 невидими за радарите на противника… Поръчката ще даде на Япония най-големия въздушен флот от F-35 в сравнение с всеки друг съюзник на САЩ.\"   Освен това от Токио Тръмп изпрати послание към севернокорейския лидер Ким Чен Ун, определяйки го като \"много умен\" човек, който е наясно, че трябва да се откаже от ядрените си оръжия, за да развие държавата си.\r\n\"Той знае, че с ядрени (оръжия)…могат да се случат само лоши неща. Той е много умен човек, получава му се добре\", каза Тръмп, повтаряйки, че Северна Корея има \"огромен икономически потенциал\".   ", "date": "2019.05.27", "title": "Япония купува 105 изтребителя F-35 "}
{"url": "https://www.actualno.com/society/kak-moje-da-byde-preboren-djavola-i-koja-e-predtechata-na-sms-ite-pokazvat-v-plovdiv-news_752590.html", "text": "    Националният военноисторически музей ( ) се включва в програмата на Пловдив'2019. Този четвъртък (30.05.19 г.) от 17:00 ч. на мястото, където се е намирало първото летище на Пловдив - на булевард „Освобождение“ №76 - ще бъде открита изложбата „Музеят – неочакван, отворен, споделен“. С нея ще бъде оживено най-новото културно пространство в града, където в бъдеще ще се премести и филиалът на НВИМ – Музеят на авиацията .      Експонатите, които ще бъдат представени, са нетрадиционни, екстравагантни, изненадващи и с доза провокация, казват от музейната институция. С какви атрибути може да бъде преборен Дяволът? Как символът на смъртта – кукумявката - може да спаси човешки живот? Коя е предтечата на SMS-ите? Какво свързва първия военен полет в България и музикалната индустрия? Какво е общото между златната тоалетна в „Гугенхайм“ и българските музеи? Това са само част от въпросите, чийто отговор ще открият жителите и гостите на Пловдив сред най-сюрпризиращите експонати, които съхранява един музей.   Нестандартната изложба провокира всеки да преобърне перспективата си за музея. Ако преди време, една история е илюстрирана с богатство от експонати, тази изложба показва по неочакван начин как един-единствен експонат може да разкаже много любопитни истории. Някои от тях предизвикват смях, други – гордост и любопитство, а трети биха провокирали посетителите да оспорят представеното и да достигнат границите на собствената си толерантност. Гостите на изложбата ще изберат сами дали да следват догматичните представи за културното наследство, или да погледнат на него като възможност за различен начин на интерпретация на времето и събитията.\r\nЕкспозицията „Музеят – неочакван, отворен, споделен“ е част от програмата на Пловдив–Европейска столица на културата 2019 г. и ще остане достъпна за разглеждане до 14.07.19 г.   ", "date": "2019.05.27", "title": "Как може да бъде преборен Дявола и коя е предтечата на SMS-ите, показват в Пловдив"}
{"url": "https://www.actualno.com/society/pochina-izvestnijat-urolog-valeri-marijanovski-ot-pirogov-news_752839.html", "text": "    На 25 май 2019 г. почина нашият уважаван колега, учител и приятел известният уролог доц. д-р Валери Марияновски, съобщиха от „Пирогов”.      Опелото ще се извърши на 27.05. 2019 г. от 14 часа в храм \"Покров Богородичен\" (зад хотел \"Родина\").   Той е възпитаник на Първа немска езикова гимназия „К. Либкнехт“- София. Завършва висшето си образование през 1990 г. в Медицинска академия - София.\r\nЗапочва работа в \"Пирогов\" като Ординатор по урология 01.01.1991 г. 01. 01. 2002 г. е Началник отделение по обща и спешна урология.  Поклон пред светлата му памет! ", "date": "2019.05.27", "title": "Почина известният уролог Валери Марияновски от „Пирогов” "}
{"url": "https://www.actualno.com/politics/finalno-demokratichna-bylgarija-pecheli-ubeditelno-v-chujbina-news_752845.html", "text": "    \"Демократична България\" е категоричният победител от гласуването на българите зад граница на изборите за Европейски парламент. Това показват окончателните данни на ЦИК.      Демократите са първи, с 28,76%, което е малко под 7000 гласа – 6927. На второ място се класира ГЕРБ, с 22,16% т.е. 5 338 гласа. Чак на трето място, при това с едва 15,42%, е БСП – 3714 гласа. ВМРО е на четвърто място, със 7,06% или 1700 гласа, а „Възраждане” са пети, с 4,26% или 1025 гласа. Едва на шесто място е ДПС – с 977 гласа или 4,06%. Висок е и процентът за Десислава Иванчева – 2,96% или 713 гласа.   Иначе при почти 75% обработени протоколи, ГЕРБ е на първо място, с 30,62%, БСП е втора, с 24,59%, а ДПС е на трето място, с 15,01%. ВМРО остава на четвърто място, със 7,76%, а „Демократична България” е с 6,82%. Това са партиите, които ще вкарат евродепутати. От тях само „Демократична България” не е прескочила все още границата от 100 000 гласа – за момента са 97 965. Десислава Иванчева пък е вече близо до 25 000 гласа, което означава 1,69%. ", "date": "2019.05.27", "title": "Финално: \"Демократична България\" печели убедително в чужбина"}
{"url": "https://www.actualno.com/politics/nad-40-ot-izbiratelite-sa-izpolzvali-preferencii-po-vreme-na-evroizborite-news_752836.html", "text": "    42% от избирателите са използвали преференцията по време на изборите за Европейски парламент.Данните представи пред bTV социологът Боряна Димитрова след резултатите от изборите за Европейски парламент.      По думите на Димитрова проблемът с е стар. В България активността на евроизборите е по-ниска, в сравнение с активността на националните.   \"България се нужда от реални избирателни списъци\", акцентира Димитрова и посочи, че имаме около 40-42% са реалните избирателна активност.\r\nПо данни на \"Алфа Рисърч\" 31% смятат, че трябва да се запази статуквото, 32% са на мнение да се запази статуквото с определени промени. 22% посочват, че трябва да има нов вот, докато 15% не могат да преценят.  ГЕРБ водят изборите с 30.62%, следвани от БСП 24.59%. Това показват резултатите от обработени 74.92% протоколи от изборите в България за европейски парламент, става ясно от сайта на Централната избирателна комисия.\r\nОстаналите партии към момента имат спечелени - ДПС - 15.01%, ВМРО - 7.76%, ДБ - 6.82%. Това са първите пет партии, които ще изпратят свои евродепутати в следващия европарламент.   Изразено в гласове на база 74.92% обработени протоколи от страната за ГЕРБ са гласували 439 909 души, за БСП 353 269 души, за ДПС - 215 686 гласа, за ВМРО - 111 525 и за ДБ - 97 965 гласа.    Останалите остават под чертата. Резултатите от ЦИК се . Отчетената до момента избирателна активност е 26, 22 процента (или 1 683 505 гласували). ", "date": "2019.05.27", "title": "Над 40% от избирателите са използвали преференции по време на евроизборите"}
{"url": "https://www.actualno.com/politics/prezidentyt-naloji-veto-sreshtu-po-lesnoto-otchujdavane-na-imoti-news_752834.html", "text": "     Президентът Румен Радев наложи поредно вето - този път на Закона за изменение и допълнение на Закона за държавната собственост.       Припомняме, че в средата на май Комисията по правни въпроси промените в Закона за държавната собственост, свързани с процедурата по отчуждаването на частни имоти. Една от основните цели на законопроекта е жалба при отчуждаване на имот да не спира големи проекти.   Държавният глава изрично заявява своята подкрепа за основната цел на промените в този закон – да се оптимизира и ускори процесът по изграждане на значими национални обекти. Той приветства и промените за насърчаване на инвестициите в индустриалния сектор. Независимо от това, президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти, съобщават от президентството.\r\nСпоред президента и сега  предварителното изпълнение на е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет. Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес.  Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна създава сериозен риск вместо да се ускори процесът на изграждане на значими национални обекти, той да бъде забавен. ", "date": "2019.05.27", "title": "Президентът наложи вето срещу по-лесното отчуждаване на имоти"}
{"url": "https://www.actualno.com/politics/bez-prisystvie-predlojenie-za-ne-poveche-ot-11-leva-partijna-subsidija-po-zakon-sys-zadna-data-news_752851.html", "text": "    В неприсъствено заседание на Министерския съвет, третото правителство на Бойко Борисов официално предложи изменение в Закона за политическите партии, с което субсидията за влезлите в парламента партии, както и тези с над 1% взети действителни гласове на парламентарни избори, но под 4%, да е 11 лева  за един действителен глас . Изричното уточнение в предложението е, че тази субсидия се дава за действително получен от партията или коалицията глас, а не се преразпределят и гласове, които са дадени за партии, коалиции или кандидати, спечелили под 1% от гласовете.      Всъщност, предложението на правителството е промяната да е със задна дата. \"Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26.05.2016 г. до изплатената към 30.04.2019 г. и икономията за бюджета би възлязла на 18,6 млн. лева\", пишат от правителствената пресслужба.    Партийни нагласи Масово партиите в парламента скандала, след като се разбра, че през миналата година са взели над 6,5 млн. лева повече, отколкото би трябвало. Официални партийни позиции не бяха публикувани, имаше само изявления от ГЕРБ - на Бойко Борисов, и на зам.-председателя на БСП Кирил Добрев, но те бяха след зададени изрично към тях въпроси. Нито една от партиите в парламента обаче не отговори на изрични въпроси на дали ще връщат надвзети пари и дали само през миналата година са взели повече пари.  \"Ние ясно сме казали, че може да се намалява субсидията, можем да участваме в това, но не трябва да се оставят партиите в ръцете на червените олигарси\", гласеше есенцията на позицията на Борисов.\r\n\"В тази ситуация БСП получава средства чрез решение на бюджета. Бюджетът е официалният документ, който внася правителството. Дали има нарушение или не – надявам се прокуратурата в най-скоро време да каже, както каза за проверката на апартамента на Горанов (бел. ред. - ). Очакваме отговор\", обясни Добрев предната седмица.    ", "date": "2019.05.27", "title": "Без присъствие: Предложение за не повече от 11 лева партийна субсидия по закон, със задна дата"}
{"url": "https://www.actualno.com/society/razbra-se-koga-ekstradirat-marinela-arabadjieva-v-bylgarija-news_752840.html", "text": "    Съпругата на Ветко Арабаджиев – Маринела, ще бъде екстрадирана в България на 30 май, предава Нова телевизия. В момента тя се намира в Испания. В началото на месеца оттам .      Специализираната акция срещу Арабаджиеви беше в края на август. При претърсването на хотел \"Маринела\" в София бяха открити 10 млн. лева.   Българският съд запорира тяхното имущество, а заповеди за запор бяха издадени и за 12 банкови сметки на Ветко и Маринела Арабаджиеви в различни трезори, дялове в 7 търговски дружества и имоти в няколко населени места.\r\nВетко Арабаджиев и съпругата му Маринела бяха арестувани в началото на март в градчето Кабрера де Мар край Барселона. Месеци наред те бяха издирвани с европейска заповед за арест. В София беше задържан и синът им Вълчо.  Двамата са обвинени задочно от Специализираната прокуратура за участие в организирана престъпна група за пране на пари и данъчни престъпления. ", "date": "2019.05.27", "title": "Разбра се кога eкстрадират Маринела Арабаджиева в България "}
{"url": "https://www.actualno.com/pleven/pocherpena-kompanija-ot-plevensko-selo-posreshtna-patrulki-s-kolove-vila-i-kosa-news_752872.html", "text": "    Пиянски екшън в плевенското село Буковлък вдигна полицията на крак миналата нощ. В ареста са прибрани трима души – 16-годишен тийнейджър, жена на 45 г. и мъж на 44 г., съобщи днес Областната дирекция на вътрешните работи в Плевен.      Малко преди полунощ жители на селото се обадили на тел. 112 и се оплакали, че не могат да спят от шума, който вдига празнуваща компания. На мястото били изпратени патрулки от плевенското Първо районно. Полицаите били посрещнати от десетина души, въоръжени с дървени колове, вила и коса. Агресивната група нападнала полицейските автомобили с камъни и ритници. Няма пострадали служители на реда. Униформените повикали подкрепление и след около час обстановката в селото се успокоила. За инцидента е уведомен дежурен прокурор и е образувано досъдебно производство, поясняват от полицейската дирекция. ", "date": "2019.05.27", "title": "Почерпена компания от плевенско село посрещна патрулки с колове, вила и коса"}
{"url": "https://www.actualno.com/society/obstrel-na-voennata-baza-v-kandahar-njama-postradali-bylgari-news_752825.html", "text": "    Няма пострадали български военнослужещи при обстрел на базата на международната коалиция на летище Кандахар в Афганистан, съобщиха от МО.      Обстрелът е извършен на 25 май 2019 г. в 01.19 ч. местно време (23.49 ч. българско време на 24 май 2019г.).    ", "date": "2019.05.27", "title": "Обстрел на военната база в Кандахар, няма пострадали българи "}
{"url": "https://www.actualno.com/burgas/uchenici-ot-burgas-shte-izvyrvjat-stypkite-na-botev-news_752842.html", "text": "    Деца от Руската гимназия в Бургас се включиха в поход по стъпките на . Той вече е традиция и се организира от министерството на образованието и община Враца. Учениците са вдъхновени от своя учител по литература Николай Фенерски, каза за директорът на гимназията Весела Иванова.      “Нашето училище за първа година се включва в инициативата, която се провежда всяка последна седмица на месец май. Децата тръгнаха тази сутрин в 10 часа от Бургас за Козлодуй. В групата има 48 ученици, предимно от осмите класове, и трима преподаватели. Всеки ден групата ще прави пешеходни преходи, като тръгва от един начален пункт. Вечер се спи на палатки в планината. На 2 юни походът завършва на лобното място на Ботев“.\r\nВъпреки, че училището не носи името на Ботев, няма българин, който да не смята, че поетът и революционер е личност, която е пример за подражание и заслужава да се върви по неговите стъпки. „Точно в такава посока ние мотивирахме нашите деца, да станат едни достойни българи, защото в днешно време е важно да ги възпитаме да бъдат добри и достойни хора. Много съм радостна, че успяхме да организираме група и се надявам от тук насетне, походът да стане традиция за нашата гимназия“, казва Весела Иванова. 1500 ученици от цялата страна са част от тазгодишната инициатива. Тази сутрин от различни части на страната те са тръгнали за Козлодуй, за да покажат, че са достойни за подвига на Христо Ботев.   ", "date": "2019.05.27", "title": "Ученици от Бургас ще извървят стъпките на Ботев"}
{"url": "https://www.actualno.com/politics/borisov-dovolen-sym-ot-izborite-shtom-sme-pobedili-pri-tozi-hejt-news_752920.html", "text": "    Доволен съм от изборите. Щом сме победили при този хейт, при това участие на президента. Това заяви премиерът Бойко Борисов в Габрово, предаде БГНЕС.      \"Даже ми е много драго в Асеновград, че отидоха и Радев и Корнелия, събраха се накуп и ги бихме с 1000 и кусур гласа повече, при пряко участие на президента срещу нас в полза на БСП\", коментира Борисов. \"Благодаря на хората, че не се подведоха по тая злоба, жлъч и всичко останало\", добави премиерът.\r\nСпоред данните при 99,81% преброени протоколи в Пловдивска област, ГЕРБ взема малко над 24 000 гласа, а БСП - малко над 21 000 гласа.   \"Очевидно, че беше силно преувеличена ролята на Цветанов, видяхте - изтеглих го назад, структурите си работят, евродепутатите са ни в пъти, в класи по-добри от тези от другата страна. Те въобще една европейска тема не повдигнаха\", заяви още Бойко Борисов. Той поздрави и останалите партии, участвали в евровота и допълни, че ГЕРБ победи лидера на европейските социалдемократи и в България.  \"Никой не ме изненада, изненада ме злобата. Просто все едно играха за последно, прекрачиха всички граници. Със \"справедливост по комунистически\" ни върнаха в едни други времена – на Народния съд. Когато някой излиза и се приема за единствената институция в държавата и сочи с пръст кой да арестувате и кой да влезе в затвора - това е било 1945 г. Това е справедливост по комунистически\", заяви лидерът на ГЕРБ в отговор на журналистически въпрос.\r\n\"Имаше ли разследвания при Тройната коалиция или кабинета \"Орешарски\" - нямаше. Не може да си разследващ журналист само срещу едните. Или си разследващ или не си разследващ\", допълни Борисов.\r\nПремиерът подчерта и че няма необходимост от предсрочни избори. \"Сега искат ли предсрочни избори пак? Да дадем 50-60 млн. за нови избори и след това за местните - още 50-60 млн. Все едно ей така извират парите. Ако бяхме направили тези избори заедно с парламентарните, днес щяхме пак да говорим с кой да се коалираме\", каза още министър-председателят.     ", "date": "2019.05.27", "title": "Борисов: Доволен съм от изборите, щом сме победили при този хейт"}
{"url": "https://www.actualno.com/books/starozagorec-napisa-pyrvija-roman-za-lagera-kraj-lovech-news_752812.html", "text": "    \"Лагер на смъртта - Част I Предизвестие за Ловеч\" е първият роман за лагера край Ловеч. Негов автор е старозагорецът Васил Ю. Даскалов. Интересът му към темата е провокиран от интервю в интернет „Заточен за слушане на музика“. Докосналата го в чисто човешки план история го кара да влезе във връзка с човека и решава, че за българските комунистически лагери трябва \"да има  и художествена литература, не само документалистика\". С романа си иска да представи събитията от 50-те години на ХХ век със средствата на художествената литература, за да може темата да докосне по-широка аудитория.      Романът на Даскалов разказва за лагерите чрез съдбите на четирима реално съществуващи персонажи. Две представяния на книгата вече са направени през април тази година в София и Ловеч. Вече се продава онлайн, а през юни ще бъде и мрежата на големите книжарници.   Васил Ю. Даскалов е завършил  Гимназията с преподаване на чужди езици \"Ромен Ролан\" в Стара Загора, а след това френска филология в Софийския университет \"Св. Климент Охридски\". Издал е още две книги - \"Момчета на стоп\" и \"Мария от сутрин до вечер\". ", "date": "2019.05.27", "title": "Старозагорец написа първия роман за лагера край Ловеч"}
{"url": "https://www.actualno.com/curious/5-te-zodii-koito-shte-prevzemat-2020-g-news_752858.html", "text": "     ОВЕН           Овните ще има много за какво да се радват през следващата година. Ще откриете какъв е истинският смисъл на любовта. За тези, които вече имат половинка, престои една изключително динамична година, в които нещата между вас ще се развият толкова бързо, че свят ще ви се завие... от щастие. Към края на годината може вече да очаквате бебе, а със сватбата трябва да побързате. Защо да чакате, когато и двамата сте убедени, че сте открили човека на живота си? За необвързаните предстои една много романтична и наситена с емоции година. Ще срещнете много специален човек, който в никакъв случай не бива да изпускате. Ценето го и си създайте много спомени през 2020 година. БЛИЗНАЦИ    Макар и понякога да се чувствате отчаяни от работата и задълженията ви, вярвайте, че за всичко си има причина. Това, че се раздавате и не претупвате работните си задължения, е огромен плюс, който не остава незабелязан. Ще смените изцяло професията си за една кратка година, защото ще получите много примамливо предложение за нов бизнес, с който задължително трябва да се заемете. Бъдете доверчиви и освен това вярвайте и на собствените си възможности. Ситуацията може да се окаже златна и да припечелите достатъчно, за да осъществите голямата си мечта. Дерзайте!         ВЕЗНИ  През 2020 г. ще ви се случат толкова невероятни неща, че ще се запитате с какво сте го заслужили. А ние ще ви отговорим - с всичко, което правите. Идва и вашето време, в което може да се порадвате на сбъднатите си мечти. Ако мечтаете за любов - тя ще долети при вас още през първите месеци на новата година. И ще бъде по-силна, отколкото сте си я представяли някога. Каквито и мечти да имате, вярвайте, че през 2020 г. всичко за вас е възможно. Годината е особено силна за здравословното ви състояние. Бъдете оптимисти и се борете за каквото и да мечтаете, ще има резултат.        ", "date": "2019.05.27", "title": "5-те зодии, които ще превземат 2020 г."}
{"url": "https://www.actualno.com/balkani/hashim-tachi-otnovo-se-opitva-da-syjivi-idejata-za-promjana-na-granicite-news_752868.html", "text": "    Президентът на Косово Хашим Тачи отново се опитва да съживи идеята за промяна на границите, но този път с по-плавен дискурс, отбелязва електронното издание на водещия прищински ежедневник Zeri, цитиран от \"Фокус\".      Изданието цитира думите на държавния глава на най-младата държава на Балканите, изречени в рамките на посещение в Албания. Тачи увери, че ще направи възможно присъединяването на Прешево, Медведжа и Буяновац към Косово, без при това да се отстъпва и милиметър от територия на страната на Сърбия.   „Знаете, и аз днес повтарям моя ангажимент и моята ангажираност, че Прешево, Медведжа и Буяновац ще се присъединят към територията на Република Косово, без да засяга и един милиметър от територията на Република Косово, нито „Трепча“, нито Митровица, нито който и да било край на територията на Косово като предварително условие за национално обединение“, цитира Zeri думите на Тачи.\r\nИдеята за промяна на границите бе разкритикувана от повечето парламентарни партии в Косово, част от международната общност, както и от членовете на бившата партия на президента Тачи, „Демократическата партия на Косово“ (ДПК), припомня изданието.   ", "date": "2019.05.27", "title": "Хашим Тачи отново се опитва да съживи идеята за промяна на границите"}
{"url": "https://www.actualno.com/politics/zasega-demokratichna-bylgarija-sleze-pod-7-ivancheva-vodi-stabilno-na-nfsb-i-ataka-news_752774.html", "text": "    След преброяване на вече 61,24% от протоколите на секционните избирателни комисии (СИК), „Демократична България” слезе под чертата от 7% и има 6,90%. Въпреки това, резултатът е с 1% по-висок от необходимото на всяка партия, коалиция или независим кандидат (5,88%) да покори Европейския парламент т.е. засега демократите ще имат един евродепутат.      Дотук демократите печелят почти 79 000 гласа, което ги поставя на пето място. Сигурни са първите четири партии – ГЕРБ побеждава с 30,77%, т.е. над 351 000 гласа досега, което е изключително малко гласове като абсолютен брой. Това с обуславя от ниската избирателна активност – малко над 26%. БСП е на второ място, с 25,01%, или 285 675 гласа. Така ГЕРБ взема 7 места в новия Европейски парламент, а БСП – 5, но е възможно в крайна сметка да се стигне и до положение 6:6 евродепутати.   ДПС вече печели повече проценти – 13,73% или 156 797 гласа, което стига за трима евродепутати. ВМРО е с 8,06% т.е. малко над 92 000 гласа, което стига за един мандат.\r\nПърва под чертата е „Воля” – 3,55%, което отговаря на 40 544 гласа. А Десислава Иванчева е веднага след това – с 1,70% и вече над 19 000 гласа. За сравнение „Атака” и НФСБ са далеч назад – партията на Валери Симеонов взема само 1,26% или 14 423 гласа, а тази на Волен Сидеров е само с 1,15% т.е. 13 190 гласа.   ", "date": "2019.05.27", "title": "Засега: \"Демократична България\" слезе под 7%, Иванчева води стабилно на НФСБ и \"Атака\""}
{"url": "https://www.actualno.com/vraza/pripadnali-hora-i-denonoshtni-opashki-pri-predavaneto-na-izborni-dokumenti-vyv-vrachansko-news_752901.html", "text": "    Забавянето на приема на изборните документи се дължи на некомпетентността и неграмотността на секционните комисии, коментират  членовете на СИК, които чакат от нощес пред РИК , която се помещава в СОУ „Отец Паисий“.      „Да слагат грамотни хора в СИК, неграмотността е главния недостатък, на който се дължат грешките в протоколите\", казват членовете от комисиите, които са в очакване да предадат своите материали. Според някои от тях, обучението от 2 часа, което е направено, е крайно недостатъчно“.\r\nСпоред други, има много грамотни членове на СИК, но и те са допуснали грешки в записването на преференциите . Според трети -  РИК не е експедитивна, а според РИК- Враца забавянето се дължи на многото грешки в протоколите от изборния ден.\r\nПредседателката на СИК в с. Остров е на крак от 12ч. в събота, деня преди изборите, а сега още е на опашката пред училището за предаване на протоколите: „ Затрудненията идват от неразбирането в записване на преференциите, много се пише, а и с тези нули…! Би трябвало да назначат повече хора за приемането, хората са изтощени от чакането, линейката идва вече 2 пъти, имаше припаднали хора. Вижте колко автобуси  чакат още…“.  Умората си казва думата и прави хората раздразнителни. „ Всичко се обезсмисля “– споделя една жена от секционна комисия и отива да си купи сандвич. „Досега не е имало такава неразбория, а при това избирателната активност не е висока“, коментира възрастен мъж от опашката.\r\nДано при следващите избори има ценз за работещите в СИК и по-сериозно обучение на хората от комисиите. Ако тяхната работа е точна, то и експедитивността на РИК за приемането на протоколите  ще е бърза.\r\nДо 12 ч. във Враца бяха проверени материалите от изборите на 275 СИК. Останалите очакват своя ред пред сградата на СОУ „Отец Паисий“ във Враца и не знаят кога ще дойде техния ред.     ", "date": "2019.05.27", "title": "Припаднали хора и денонощни опашки при предаването на изборни документи във врачанско"}
{"url": "https://www.actualno.com/books/alma-maler-muzata-kojato-prelysti-viena-news_752654.html", "text": "    „Музата на Виена“ от Каролине Бернард е историята на една от най-възхитителните жени на края на XIX – началото на XX век.      Надали има в историята друга жена, вдъхновявала, любила, съпътствалаживотанатолковагениалнимъже, както Алма Шиндлер-Малер-Гропиус-Верфел. Наричали я „музата на деветимата творци“ или „вдовицата на четирите изкуства“ – Алма била съпруга, любовница и муза на най-знаменитите мъже на своето време, в мемоарите си злословела по адрес на всеки от тях и така и не е ясно дали изобщо е обичала някого. Днес това е без значение – нейният образ останал безсмъртен в творбите на влюбените в нея мъже, а историята ѝ е почти легенда.   Густав Климт, Александер фон Цемлински, МаксБуркхарт, Густав Малер, Оскар Кокошка, Валтер Гропиус, Франц Верфел –художници, композитори, театрали, писатели, поети, архитекти. Но дали това е донесло щастие в живота на тази необикновена жена, дали е удовлетворило копнежите на нейния неспокоен дух?\r\nАлма, 17-годишната заварена дъщеря на художника Карл Мол, вече е добила славата на най-красивата виенчанка и е станала притегателна фигура не само в известния салон на своите родители.  След няколко кратки флирта, сред които и с Густав Климт, Алма среща Густав Малер, преуспяващия директор на Виенската опера, считан вече и за гениален композитор. След няколко седмици бурна любов и два тайният годеж, а после и сватбата, за която говори цяла Виена. Двайсет и две годишната Алма навлиза в този брак с очакванията за блясък и безкрайно щастие. И наистина, като съпруга на един от най-големите музиканти на своето време, тя води живот извън нормите на ежедневието, живот, за какъвто биха мечтали много жени. Но този живот има цена –Алма трябва да се откаже от своето аз, да бъде само блестящото допълнение към именития си съпруг...\r\nКаролине Бернард е псевдоним на Таня Шли, родена през 1961 г.   Литературоведка по образование, Каролине Бернард се е посветилаотдвайсетгодининахудожественаталитература. В “Музата на Виена” авторката за пръв път взема за героинянасвойроманреалносъществувалаличност–стремежътнаАлмаМалеркъмсебеутвърждаване и щастие я е вдъхновявал от години.    Днес Таня Шли живее със семейството си в малък град край Хамбург.\r\n“Музата на Виена” е втората книга от писателката, излизаща в Колекция “Музи”. През 2017 г. издателство “Емас” публикува романа “Рандеву в “Кафе дьо Флор”. ", "date": "2019.05.27", "title": "Алма Малер – музата, която прелъсти Виена"}
{"url": "https://www.actualno.com/america/tornado-ubi-dvama-dushi-i-opustoshi-amerikanski-grad-news_752731.html", "text": "    Спасителите в щата Оклахома продължават да търсят  оцелели сред купчините останки от мобилни къщи и други структури, разрушени през нощта на 26 май от мощно , което уби поне двама души.      \"Точно сега (ние сме) правим опит да преценим всичко\", каза кметът на Ел Рено Мат Уайт пред репортери. „Можем да потвърдим, че има два смъртни случая“.   Градът с около 17 000 жители, на 40 километра западно от столицата на щата Оклахома Сити точно се възстановяваше от сериозни наводнения, когато бурята връхлетя късно нан 26 май, предаде БГНЕС.\r\nНай-малко 29 души са били хоспитализирани с наранявания, от незначителни до критични.  Паркът от мобилни къщи беше почти изравнен, а жителите са били преместени във временни убежища.\r\nСнимките показват мащабното опустошение, в което много мобилни къщи са унищожени до неузнаваемост.   \"Молете се за семействата\", каза кметът пред репортерите. „Хората са загубили абсолютно всичко. Няма да повярвате на опустошението.“    Офисът на Националната метеорологична служба (NWS) в Норман, Оклахома, съобщи, че торнадото от събота е EF3 по скалата, което означава, че е било с ветрове от 136 до 165 мили в час, което го прави способно да причини тежки щети.\r\nЕл Рено и Оклахома Сити се намират в т.н. Алея  на Торнадо, регион, често застиган от бури с рядка интензивност, особено през пролетта и началото на лятото.\r\nТорнадо на 3 май 1999 г., което удари части от столицата, достигна скорост на вятъра, изчислена на над 300 мили в час (480 километра в час), което е сред най-високите скорости - и с най-ожесточена сила - регистрирана някога някъде.    ", "date": "2019.05.27", "title": "Торнадо уби двама души и опустоши американски град  "}
{"url": "https://www.actualno.com/balkani/mladite-si-trygvat-ot-rumynija-ne-ostanaha-specialisti-news_752721.html", "text": "           Огромен брой млади румънци напускат страната си. Не са малко онези, които дори казват, че се иска смелост да останеш в Румъния. \"Много от моите състуденти напуснаха  страната веднага след дипломирането си\", казва със съжаление Марк Сора, млад лекар от една частна клиника в Сибиу. \"Други взеха това решение в първите години на своята лекарска практика - разочаровани от мизерните условия и лошото заплащане\", добавя той.   Според него, в повечето държавни клиники е невъзможно да се прилагат уменията, придобити по време на следването. Затова повече от една трета от колегите му вече са обърнали гръб на Румъния. Сора все още иска да остане, въпреки че лесно би могъл да си намери добре платено лекарско място в Германия: 29-годишният мъж владее и немски. \"Хубаво е да знам, че разполагам с алтернатива. Бих искал да остана в града, в който съм израснал, колкото се може по-дълго\", обяснява Сора.\r\nДокато западните страни - като Германия - се възползват от висококвалифицираната работна ръка от чужбина, източноевропейските държави, сред които и България, страдат от загуба на кадри. Едните печелят, другите се обезкървяват.  \"Ако един млад човек може да работи при нормални условия и да не се страхува за бъдещето си, той ще остане\", казва Марк Сора. И апелира да се гласува на европейските избори, които, според него, са решаващи не само за Европа, но и за Румъния: \"Залогът е наистина висок\", подчертава той. Младите хора извличат най-големи ползи от ЕС    36-годишният Александру Мунтеан е ветеринар и работи във Великобритания. За него това е само временно решение, защото иска скоро да се върне в родината си. \"Исках да събера опит, да разширя кръгозора си. Всичко това е възможно благодарение на Европейския съюз\", казва той.    \"Някои от нашите политици се опитват да ни убедят, че ЕС бил като корумпиран полицай, който само ни изнудва за пари. А тъкмо румънските политици са тези, които игнорират нашите грижи и представи за бъдещето. Това е още една причина да са гласува\", добавя Мунтеан.\r\nОсвен младите лекари от Румъния си тръгват и много IT-специалисти. Влад Беу е последен семестър информатика в университета в Сибиу. Той смята, че особено младите хора извличат големи ползи от членството в ЕС. За разлика от поколението на техните родителите, днешните млади румънци могат да пътуват, работят и учат навсякъде в ЕС.\r\n\"Запознаването с други култури, размяната на мисли е нещо, което обогатява и разширява кръгозора ни. Така можем да се разграничим от някои национални догми, без да губим националната си идентичност\", казва Влад. След като завърши образованието си, той иска да остане в Румъния - защото семейството и приятелите са му най-важни.   25-годишният студент и сам усеща болезнено отлива на квалифицирана работна ръка от Румъния: \"Има не само недостиг на лекари, но и на всякакви други специалисти, включително и в строителството. В наши дни е трудно да си намериш и добър майстор\", казва той. ", "date": "2019.05.27", "title": "Младите си тръгват от Румъния. Не останаха специалисти"}
{"url": "https://www.actualno.com/europe/salvini-podkrepi-chlenstvoto-na-syrbija-v-es-news_752832.html", "text": "    Италианският вицепремиер Матео Салвини заяви след гласуването на изборите за Европейски парламент, че идеята за влизане на Сърбия в ЕС е интересн, предаде БГНЕС.      \"Срещал съм се със сръбския президент, а и  Сърбия да стане част от Европейския съюз е нещо географски, социално и културно интересно. А Турция не е. Но разширяването (на ЕС) и интелигентното участие на някои от най-близките народи - защо не?“, каза Салвини. Неговата Лига спечели, по непълни данни от избирателните секции, 33,8% от гласовете и ще има най-голям брой италиански евродепутати.  \"Благодаря ви, Италия. Първата партия в Италия ще бъде предизвикателство за Европа\", каза Салвини във видеоклип, който той публикува във Facebook миналата вечер. ", "date": "2019.05.27", "title": "Салвини подкрепи членството на Сърбия в ЕС"}
{"url": "https://www.actualno.com/curious/5-te-ujasni-nesyvmestimosti-v-zodiite-news_752860.html", "text": "    Не всяка любов завършва с щастлив  край, колкото и да ни се иска приказката да продължи вечно. Някои зодии просто не си отиват и какво и да правят... не успяват да останат заедно. Различни характери, несъвместимости в общите цели и какво ли още не. Това са 5-те двойки , за които е невъзможно да стигнат до края:          Тотално различни като характери зодии, които може и да имат пламенна любов в началото, но тя угасва бързо към края. Раците са много добри по душа, дават всичко от себе си за другите и никога не се поставят на първо място. Докато Козирозите обичат вниманието да пада върху тях, което не се харесва на Раците. Двете зодии имат толкова противоречиви характери, че скандалите на по-късен етап са им в кърпа вързани. Раците угаждат на капризите на Козирозите, но в последствие те стават толкова много, че никой на света не може да им угоди. За това за тази двойка е почти невъзможно да създадат здрава и дълготрайна връзка.    Всички двойки с еднакви зодии имат проблеми, но това е най-взривоопасната комбинация. Телците бързо се сърдят и влизат в тежки спорове, а когато това се случи с представител от същата зодия, таванът може да се срути, преди някой да се откаже от спора. Изключително инатлива зодия, която никога не отстъпва първа и точно за това, когато нещо се случи, нито един от Телците не прави първата крачка, докато някой не ги сдобри. Представителите на тази зодия обичат да получават цялото внимание и да дават мъничко в замяна, когато никой от двамата не го прави, раздялата е сигурна.         ", "date": "2019.05.27", "title": "5-те ужасни НЕсъвместимости в зодиите"}
{"url": "https://www.actualno.com/politics/mikov-syshto-atakuva-ninova-djambazki-zaplashi-ataka-sys-syd-news_752784.html", "text": "    Въпросът е защо имаше нужда от кампания анти-Станишев? Защо имаше нужда от еднолични решения, маскирани под решения на Националния съвет – да се извадят депутатите от парламента. Имаше \"бодряшко напомпване и нереалистичен поглед\". За 2 години сме на същото място, на което бяхме. Това заяви бившият лидер и бивш председател на парламента Михаил Миков.      Какво щяло да бъде – мисля, че какво е е важното, категоричен беше Миков. На въпрос на Нова телевизия обаче дали има мотивация да се иска оставката на Корнелия Нинова, бившият лидер на БСП отвърна, че \"въпросът с кресливото поставяне на оставки не е най-важен\", но трябвало да има сериозен анализ и да се носи политическа отговорност. Според Миков, системно се прокарвали разделителни линии в БСП и сега трябва да има заседание на Конгреса, което да върне колективното поведение в Столетницата. А бившият председател на БСП добави, че едва ли той точно трябва да иска оставки.   Не очаквам кой знае какви чудеса от преференциите, добави Миков. \"Всеки трябва да има куража да каже какво мисли, защото не може с това разделение и войни да искаме да представим нова перспектива\", подчерта Миков.    Патриотичен шум Всяка една лъжа – за апартамент, ще мине през съда и тези хора ще могат да представят своята теза там, а като не могат, ще бъдат осъдени. Да, за \"Атака\" говоря, поясни Джамбазки кого има предвид. \"Алфа\" от сутрин до вечер се занимава дали има тризонет, седемзонет, дали фамилията ми е циганска. Тези хора се занимаваха с гадости, каза Джамбазки.   На директен въпрос дали при това положение е възможно ВМРО и „Атака” да са в една коалиция, отговорът на зам.-председателя на ВМРО не беше категоричен и той не зае твърда позиция. Джамбазки каза само, че \"трябва да седнем и да поговорим\". \"Ултиматум няма да поставяме\", добави той и не пожела да говори дали \"Обединени патриоти\" ще отидат заедно на местните избори. \"Не знам колко пъти ще я настъпват тази мотика\", коментира евродепутатът.    Джамбазки каза и, че Валери Симеонов се е обадил да го поздрави, но Волен Сидеров - не. Той уточни и, че няма да търси подкрепа в ЕП от националистите на , защото тя градила кампанията си на това да се гонят \"тези от Изток\" и определи \"прилепването\" на Веселин Марешки към Льо Пен и Салвини като \"липса на политически опит\". ", "date": "2019.05.27", "title": "Миков също атакува Нинова, Джамбазки заплаши \"Атака\" със съд"}
{"url": "https://www.actualno.com/balkani/zaev-s-totalna-chistka-v-rykovodstvoto-na-partijata-si-news_752718.html", "text": "    Македонският премиер и лидер на управляващия Социалдемократически съюз /СДСМ/ освободи всички зам-председатели на партията - Фросина Ременски, Дамян Манчевски, Оливер Спасовски, Мухамед Зекири, Благой Бочварски и Петре Шилегов.      Това става само два дни след като Заев отстрани всички 78 областни лидери на СДСМ. Сред уволнените е и досегашният генерален секретар на СДСМ Александър Кирацовски. Двама от зам-председателите на партията имат водещи позиции в изпълнителната власт - Оливер Спасовски е министър на вътрешните работи, а Петре Шилегов е кмет на столицата Скопие, предаде БГНЕС.\r\nС постовете си се разделят още и членовете на Изпълнителния комитет,  тримата секретари и ръководителят на Форума за жени. Решенията бяха  взети по време на заседание на Централния съвет на СДСМ. До момента е  известно само името на новия генерален секретар на СДСМ Любчо  Николовски, който до момента бе министър на земеделието.   \"Ще има смяна на министри, на зам.министри и други членове на кабинета.  Ще има смяна на директори на държавни предприятия, на агенции, на  държавни дружества. Ще има промяна навсякъде където няма резултати,  навсякъде където имаше демонстрация на арогантност, липса на доблест, на  демократичен капацитет и липса на успехи. Промените ще бъдат сериозни,  така катто това се случи в партията, защото така трябва да бъде\",  подчерта Зоран Заев.Той отказа да съобщи колко министри ще бъдат  сменени. \"Няма да казвам цифра. До момента са сменени шестима министри -  на културата, на правосъдието, на образованието и трима без ресор. Аз  лично се доближавам до позицията за смяна на една трета от  министрите...Ще има смяна на повече от трима министри\", поясни  македонският премиер.  На 24 май Заев съобщи, че възнамерява да смени поне 8 министри в ръководеното от него правителство. Според Зоран Заев \"по време на президентскити избори избирателите са изпратили много ясно послание и те очакват промени\".\r\nПрез следващата седмица Зоран Заев очаква обратна информация за предстоящите промени от лидера на Демократическия съюз за интеграция /ДСИ/ Али Ахмети, който е коалиционен партньор в правителството. Подобна информация очаква и от лидерите на дугите формации - Алтеранативата на Африм Гаши, ДПА на Мендух Тачи, както и от всички останали участници в управлението. Той каза, че няма никакво намерение да подава оставка.\r\nСпоред него положението в опозиционната партия ВМРО-ДПМНЕ е много по-лошо дори от времето когато тя се е ръководела от Никола Груевски. \"ВМРО-ДПМНЕ трябва да следва нашият пример. Там всичко е за смяна. Аз лично работех с Груевски, но в момента положението там е много по-зле. От този отговор сами си направете изводите за какво става въпрос. Не е моя работа да се грижа за подобрението на опозицията, но мой дълг е да призова в държавата да има по-отговорна опозиция, защото това е единственият начин властта да бъде по-отговорна и по-изпълнителна\", коментира Зоран Заев.     ", "date": "2019.05.27", "title": "Заев с тотална чистка в ръководството на партията си "}
{"url": "https://www.actualno.com/dobrich/bsp-e-pyrva-politicheska-sila-v-dobrichko-pri-555-ot-obrabotenite-protokoli-news_752783.html", "text": "    Според данните на 55,5% от обработените протоколи в секционните комисии БСП е първа политическа сила в Добричка област към 7 часа тази сутрин.      За левицата са гласували 27,88% от избирателите. С 10 пункта по-ниско на втора позиция се нарежда ПП ГЕРБ – 21,87% като почти се изравнява с ДПС – движението е привлякло вота на 20,71 от имащите право на глас добруджанци. За ВМРО са гласували 7,82 на сто. Интересно е, че \"Воля\" събира 6,96% от изборните резултати, докато за \"Демократична България\" са пуснали бюлетина само 3,13 на сто.\r\n\"Патриоти за Валери Симеонов\" са събрали 1,81%, \"Възраждане\" – 1,41%, а \"Атака\" – 1,31%. \"Не подкрепям никого\" са заявили 623 избиратели. За сравнение - \"Възраждане\" има 312 гласа на този етап от преброяването. ", "date": "2019.05.27", "title": "БСП е първа политическа сила в Добричко при 55,5% от обработените протоколи"}
{"url": "https://www.actualno.com/europe/13-ot-germanskite-mladeji-sa-glasuvali-za-zelenite-news_752732.html", "text": "    Според германската държавна медия Зи Си Еф 1/3 от младите германци са за Зелените.      23 годишната активистка срещу промените в климата Луиза Неубауер, която води петъчните училищни протести в страната нарече тези избори, „избори за климата”, предаде БГНЕС.   „Резултатите от изборите говорят сами за себе си. Ние младите хора не просто доведохме кризата с климата до улиците, но и до изборните урни”, каза Неубауер пред Си Ен Ен.\r\n„Бъдещето говори. Изглежда гласоподавателите не се доверяват на други партии освен Зелените, за да се преборят с климатичните промени”, каза още тя.  След днешните избори за Европейски парламент партията на Зелените се наложи като втора сила със своите 20%, което ще им осигури присъствието на 21 депутати в Европейския парламент. ", "date": "2019.05.27", "title": "1/3 от германските младежи са гласували за Зелените "}
{"url": "https://www.actualno.com/politics/partiite-bezotgovorno-riskuvaha-vota-s-podmjana-na-izbiratelni-komisii-news_752714.html", "text": "    За пореден път политическите сили рискуваха коректното провеждане на изборите с масови смени в последния момент на съставите на секционните избирателни комисии (СИК). Тази порочна практика се оправдава най-често с битови причини - членовете на комисиите се присещали, че искат да си почиват в неделя. Подобни случаи обаче поставят вота в опасност, тъй като титулярите се заместват от недостатъчно подготвени хора, пише в. .      Вълната от смени в съставите на комисиите започна още преди седмица в Плевенско. \"Около 200 членове са подменени. В момента, в който са давали съгласието си за участие в СИК, не са помислили кога ще се проведат точно изборите. Почивни за голямото множество хора дни, досещат се за това нещо по-късно\", обясни подмяната председателят на районната избирателна комисия (РИК) Ярослав Димитров.   Фрапиращото е, че още по-мащабни подмени се извършиха в деня за размисъл. Над 40% от подадените предварително членове на секции са били заменени с нови от партиите, коалициите и независимите кандидати, регистрирани за участие, съобщи сайтът Haskovo.Live, позовавайки се на местната РИК. Партиите и коалициите обикновено работят със стари списъци с хора, които подават на РИК. Впоследствие обаче се оказва, че някои от тях дори вече не са между живите, а има и имена, които фигурират в няколко списъка, обясняват хасковлии.\r\nНай-драстичен е случаят в Благоевградско. В събота БНР съобщи, че за предните няколко дни са направени над 1000 промени в секционните комисии в областта. По-късно БНТ потвърди, че в деня за размисъл са подменени около 50% от членовете на комисиите. От изборната администрация отново оправдаха недопустимата практика с битови причини.  \"Това време на абитуриентски балове съвпада с изборите, което означава, че първо много хора пътуват да си видят роднините, затова отказват да са членове на комисии, защото, когато разбират, че няма как да не отидат в събота да получат материалите, казват: аз се отказвам, защото трябва да пътувам примерно в София, в Плевен, в Габрово\", коментира председателят на РИК в Благоевград Мартин Бусаров. ", "date": "2019.05.27", "title": "Партиите безотговорно рискуваха вота с подмяна на избирателни комисии"}
{"url": "https://www.actualno.com/asia/samotno-bebe-be-namereno-v-motelska-staja-news_752771.html", "text": "    Полицията в Мичиган заяви, че са намерили дехидратирано 6 месечно бебе в мотел в западната част на щата. В стаята с детето са били и мъртвите му родители.      Според местни медии причината за смъртта, не е ясна все още, тъй като резултатите от токсикологията ще станат ясни след няколко седмици, предаде БГНЕС.   Полицаите са открили телата на 24 май в мотел Родуер в близост до Уатербол.\r\nВластите заявиха, че момиченцето се казва Скила и най-вероятно е останало само за 3 дни.  От полицията идентифицираха самоличността на родителите ѝ. ", "date": "2019.05.27", "title": "Самотно бебе бе намерено в мотелска стая "}
{"url": "https://www.actualno.com/crime/tir-udari-jena-trygnala-da-buta-kolata-si-na-am-struma-news_752787.html", "text": "    Жена, шофьор на лек автомобил \"Опел Корса\", аварирал заради липса на гориво, пострада, след като беше  ударена от ТИР с македонска регистрация край гара Кочериново, предаде БГНЕС.      Пътният инцидент е станал рано тази сутрин на АМ \"Струма\".   На 1.5 км. след тунела при Шарков чифлик в посока пътен възел \"Бобошево\" лек автомобил с кюстендилска регистрация спира заради липса на гориво. Шофьорката се връща до Благоевград, пълни бензин в туба и тръгва към закъсалия си автомобил. Когато започва да го бута към аварийната лента, защото бил застанал напряко в активната лента, върху нея връхлита ТИР.\r\nОт удара товарния автомобил избутва “Опел\"-а в мантинелата, разделяща двете платна на автомагистралата. Жената, която бутала лекия автомобил, също е била ударена. С линейка на Спешен център-Рила е транспортирана до МБАЛ-Благоевград. Състоянието на жената е сериозно, но опасност за живота ѝ няма.  Движението по автомагистралата не е затруднено, отцепена е само аварийната лента след тунелите. Към 8:00 часа пристигна друг влекач, за да изтегли ремаркето.\r\nНа местопроизшествието има 10 метра спирачен път от товарния автомобил, лекият е завъртян в обратна на движението си посока. Два екипа на КАТ обслужват местопроизшествието. ", "date": "2019.05.27", "title": "ТИР удари жена, тръгнала да бута колата си на АМ \"Струма\""}
{"url": "https://www.actualno.com/sciencelogy/pochina-nobelovijat-laureat-i-svetovnoizvesten-fizik-myri-gel-man-news_752758.html", "text": "    Мъри Гел-Ман, физик, който създава теорията за съществуването на кварките и спечели Нобелова награда за метода си за класифициране на частици, е починал на 89-годишна възраст, съобщава Калифорнийският технологичен институт (Caltech).      Считан за един от най-значимите физици на 20-ти век, американският учен теоретизира през 60-те години, че субатомните частици - протони и неутрони - са съставени от по-малки субединици, наречени кварки, припомня БГНЕС.   Експериментите по-късно потвърдиха съществуването на частиците, които продължават да бъдат обект на , включително тези от Големия адронен ускорител, най-мощния световен колайдер, който се намира в  Европейския център за ядрени изследвания.\r\nНа фона на бум от изследвания през 1950-те и 1960-те години върху това, което съставлява материята, Гел-Ман измисля критерий за разпределяне на частици в групи от осем, основаващи се на характеристики като електрически заряд и спин.  Той го нарича \"осемкратния път\", казват от  Caltech и е удостоен с Нобеловата награда за физика от 1969 г. за иновацията.\r\nРоден в Ню Йорк на 15 септември 1929 г., Гел-Ман бил насърчаван да изучава физиката от баща си и получил докторска степен по специалността от Масачузетския технологичен институт през 1951 г.   Преподава в Калифорнийския технологичен институт в Пасадена, Калифорния от 1955 г. до пенсионирането си през 1993 г.    „Д-р Гел-Ман имаше онази ясна визия и изключителна проницателност, която да му позволи да разглежда големите количества данни, постъпващи  от експерименти и да ги осмисля“, пише в некролога, публикуван от университета.\r\n„Той откри нова парадигма във физиката на елементарните частици“. ", "date": "2019.05.27", "title": "Почина Нобеловият лауреат  и световноизвестен физик Мъри Гел-Ман "}
{"url": "https://www.actualno.com/america/izraelska-farmacevtichna-kompanija-be-osydena-za-zapochvaneto-na-opiumnata-kriza-news_752770.html", "text": "    Израелският фармацевтичен гигант Тева се съгласи вчера да изплати на щата Оклахома 85 милиона долара по дело, обвиняващо компанията в подхранване на опиумната  епидемия в държавата, каза главният прокурор на Оклахома.      Съобщението идва след Purdue Pharma, производител на болкоуспокояващо OxyContin - ключов двигател на кризата, отговорна за десетки хиляди смъртни случаи в Съединените щати – се споразумя с държавата за 270 млн. долара.   Генералният прокурор Майк Хънтър заяви в изявление, че Тева е показвала на Оклахома ”решимост да държи подсъдимите в този случай отговорни за продължаващата от наркомании, която продължава да прекратява хиляди животи всяка година\".\r\nПарите ще бъдат използвани от държавите от средния запад за борба с опиумната криза, каза Хънтър.  Междувременно, друг фармацевтичен титан, Johnson Johnson, ще бъде изправен пред съда в Оклахома във вторник, като компанията се сблъсква със сходни обвинения, че агресивно насърчава опиумните болкоуспокояващи, въпреки че знае рисковете от пристрастяването. ", "date": "2019.05.27", "title": "Израелска фармацевтична компания бе осъдена за започването на опиумната криза "}
{"url": "https://www.actualno.com/cite/imeto-na-gerb-moje-da-izchisti-sydyt-i-prokuraturata-news_752792.html", "text": "     \"Името на ГЕРБ може да изчисти съдът и прокуратурата\" . Това каза политологът Мария Пиргова в интервю за bTV.       ", "date": "2019.05.27", "title": "Името на ГЕРБ може да изчисти съдът и прокуратурата"}
{"url": "https://www.actualno.com/izbori2019/analizator-gerb-prodyljava-da-e-bojko-borisov-news_752780.html", "text": "    \"ГЕРБ продължава да е Бойко Борисов. Цветанов обаче положи голям по обем труд.\" Това каза анализаторът от Института за дясна политика Георги Харизанов в интервю за bTV.      \"Бойко Борисов е много сложен. За него не може да се говори с общи фрази\", смята икономистът Кольо Парамов.   \"Политическата класа направи така, че да бъдат потушени. Борисов продължава с линията, че това петно трябва да се премахне с много работа. Смятам, че престъпленията няма да стихнат.\" Това заяви политологът Мария Пиргова.\r\nТой няма никаква възможност да изчисти името на ГЕРБ. Това може да го направи само съдът, добави тя.  \"Бойко Борисов не е съдия, не е прокурор. Аз не искам всички да се оправят за пореден път. Това няма нищо общо с \", добави Харизанов. Той добави, че не мисли, че Цветанов е извършил престъпление, за да бъде наказван.\r\n\"Нормално е да се очакват рокади в управлението след подобен резултат. Сега новата ситуация в България, огромната омраза, говори, че има много голям проблем. Трябва да търсим изход като държава. Моделът трябва да се промени\", категоричен бе Парамов. \"Трябва да има реформи, защото има основни проблеми, които трябва да се решават\", добави той.\r\n\"Икономическият модел трябва да се промени. Проблемите в един сектор трябва да се решават с реформи, а не с пари и запушване на дупки\", убеден е Харизанов.       \"Това не е направено след 2009 г. България трябваше да премине най-тежката икономическа криза. След това държавата трябваше да бъде отвоювана отново, защото беше дадена под аренда на БСП през 2014 г. През 2019 г. фокусът е доходите и икономическата политика. Надявам се Корнелия Нинова още дълги години да остане председател на БСП\", заяви Харизанов. \"Пожелавам ѝ творческо дълголетие\".\r\nКонфликтите в БСП ще се засилват, прогнозира Пиргова. Тя смята още, че скандалите ще продължат. \"БСП така или иначе е най-голямата опозиционна партия и трябва да се изправи\".\r\nМеждувременно стана ясно, че около 400 членове на СИК в област Враца чакат за предаване на протоколите и не знаят кога ще им дойде редът. До този момент са преминали малко над половината от секциите, допълни още bTV.\r\nХората твърдят, че работят повече от 24 часа – от отварянето на изборните секции вчера до тази сутрин.\r\nВ училището \"Отец Паисий\", където хората се отчитат, напрежението е огромно. Повечето са на ръба на силите си.       ", "date": "2019.05.27", "title": "Анализатор: ГЕРБ продължава да е Бойко Борисов"}
{"url": "https://www.actualno.com/balkani/rumynskite-socialisti-kato-bylgarskite-sys-zaguba-na-evroizborite-news_752755.html", "text": "    Макар и не чак като колегите си в България, но и в Румъния социалистите загубиха европейските избори. Там обаче стана при далеч по-висока активност - около 50%.      Всъщност управляващите социалисти губят със съвсем малко - те печелят 24,84% от гласовете според предварителните депутати и така са на второ място. На първо място е Румънската национално-либерална партия, с 27,86%. Ако обаче към тях се добави и Антикорупционният алианс, който е с 18,11% подкрепа, то поражението на социалистите е много сериозно.   Вече според официални данни от Румънската централна избирателна комисия, консерваторите от опозиционната Национално-либерална партия (НЛП) и центристите от Антикорупционния алианс печелят заедно около 4 % от гласовете, пред управляващата Социалдемократическа партия (СДП), която спечели малко над 24% според резултатите от преброяването на около 80 % от бюлетините, пише БГНЕС.\r\nВсеки втори румънец с право на глас е гласувал на тези избори, което е необичайно висок процент. Мобилизацията бе особено силна в големите градове, традиционно близо до десния център, и сред важната румънска диаспора в чужбина.  \"Ние не очакваме с нетърпение този вот\", заяви с горчивина Ливиу Драгня, лидерът на социалистите, който не може да е премиер заради присъда за изборна измама.\r\nНа европейските избори през 2014 г. СДП спечели 37,6 % от гласовете и половината от 32-те места. След завръщането си на власт през 2016 г. социалдемократите не са спрели да утвърждават своята сувереннна и евроскептичната  реторика.   \"Правителството, сформирано от СДП трябва да напусне\", заяви в неделя вечерта президентът Клаус Йоханис от НЛП, приветствайки вота на румънците \"в полза на една европейска Румъния\".    СДП записа втори неуспех в неделя: , свикан от Йоханис в подкрепа на и срещу съдебната реформа, достигна необходимия кворум, определен на 30%. Анализаторите отново предричат поражение на мнозинството, след като в плебисцита има два въпроса - искат ли румънците да няма амнистия при случаи на виновни за корупция, както тръгнаха да правят на закон румънските социалисти и искат ли правителството да не може да издава извънредни постановления за наказателното законодателство, както и да се удължи срокът за обжалване изобщо на постановления за наказателното законодателство в съда. Прогнозите са, че и на двата въпроса румънците отговарят против желанията на партията на Драгня. ", "date": "2019.05.27", "title": "Румънските социалисти като българските - със загуба на евроизборите"}
{"url": "https://www.actualno.com/politics/alfa-risyrch-pri-100-paralelno-prebrojavane-db-e-na-kosym-mandatyt-otiva-pri-vmro-news_752730.html", "text": "    Според данните от 100% от паралелното преброяване на „Алфа Рисърч”, оповестени пред bTV, \"Демократична България\" с Радан Кънев за водач вероятно няма да има . Единият мандат отива не при ДПС, а при ВМРО.      В проценти гласовете на българите след изборите за Европейски парламент изглеждат така:   ГЕРБ – 31.6%\r\nБСП – 24.2%  ДПС – 15.8%\r\nВМРО – 7.1%\r\nПаралелното преброяване потвърждава, че ДБ е на косъм под прага за евродепутат с 5.7%.       Така само четири партии от България излъчват евродепутати. Обратът идва при мандатите, тъй като вместо при ДПС единият мандат от ДБ отива при ВМРО. 7 мандата на ГЕРБ, 5 за БСП, 3 за ДПС и 2 за . Бъдещите евродепутати от ГЕРБ ще са Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов и Лиляна Павлова.\r\nМандатите на БСП са за: Елена Йончева Петър Витанов, Цветелина Пенкова, Иво Христов и Сергей Станишев.\r\nОт листата на ДПС влизат Мустафа Карадайъ, Делян Пеевски и Илхан Кючук.      От листата на ВМРО Ангел Джамбазки си осигурява втори мандат в ЕП, а с него влиза и Юлиан Ангелов.\r\nДали обаче някои от тези имена ще се променят заради преференция, предстои да разберем.\r\nИзбирателната активност на тези избори е исторически ниска - под 32 процента. ", "date": "2019.05.27", "title": "\"Алфа Рисърч\" при 100% паралелно преброяване: ДБ е на косъм, мандатът отива при ВМРО "}
{"url": "https://www.actualno.com/smolyan/konkurs-za-avtentichna-nosija-organizirat-na-rojenskija-sybor-news_752916.html", "text": "    За първи път на ще се проведе конкурс за а втентична женска, мъжка и детска носия и атрактивно и представяне .      Състезанието ще е във втория ден на събора - 20 юли, (събота), и в него могат да се включат всички желаещи.\r\n„Българската народна носия е възприемана като семейна и родова реликва, която носи, пази и предава добродетелите на родствената група. Затова всеки участник ще трябва сам да представи носията си – години, етнографска област или от кой край е, кога и от кого е носена и т.н., в рамките на 3 минути“, съобщава Вадислава Андреева от сдружение „Рожен – наследство в бъдещето“.\r\nКрасотата и неповторимостта на традиционните народни облекла, на бродериите, багрите и накитите, сътворени от сръчните ръце на предците, ще бъдат професионално и експертно оценявани.  Победителите в надпреварата ще получат парични награди и лична, професионална фотосесия със своята носия, за да запазят спомена за преживяното и за потомците си.\r\nСъборът на народното творчество и животновъдство „Рожен“ тази година ще се проведе от 19 до 21 юли и ще съчетае етнокултурния аспект на събитието с животновъдството, което е изконен родопски поминък и е в основата на народната култура, фолклора и занаятите. \r\nПрограмата в трите дни включва национален фолклорен конкурс, мобилна музейна експозиция „Духът на Родопите“, изложения на занаяти, месни и млечни фермерски продукти, на селскостопанска техника и оборудване, на различни породи овце, кози, кучета, говеда и биволи.    Предвидени са също така конни атракции, изпълнения на нестинари, кулинарни зони, чевермета, детска творителница, народни веселби, надигравания и грандиозни вечерни концерти.\r\nСъборът се организира от сдружение „Рожен – наследство в бъдещето“ в партньорство с общините Смолян и Чепеларе.\r\nПрипомняме, че миналата седмица започна приемът на заявки за терени в палатковия лагер. Той ще е за 1200 палатки, разделен на сектори, включително и зона за каравани и кемпери. В него ще има осветление, охрана, мобилни санитарни възли, а за автомобилите ще са обособени специални паркинги. В района ще е забранено паленето на открити огньове, с изключение на барбекюта. ", "date": "2019.05.27", "title": "Конкурс за автентична носия организират на Роженския събор"}
{"url": "https://www.actualno.com/africa/desetki-zaginali-i-izcheznali-pri-incident-s-lodka-v-kongo-news_752738.html", "text": "    Най-малко 30 души  са загинали, а десетки са изчезнали при инцидент с лодка в езеро в западната част на Демократична република , съобщи АФП.      \"Открихме телата на 30 души, 12 жени, 11 деца и 7 мъже\", заяви кметът на Инонго, добавяйки, че на борда на плавателния съд е имало повече от 350 души. Само 183-ма  пасажери са оцелели, допълва БГНЕС.     ", "date": "2019.05.27", "title": "Десетки загинали и изчезнали при инцидент с лодка в Конго "}
{"url": "https://www.actualno.com/balkani/cipras-poiska-predsrochni-izbori-v-gyrcija-news_752737.html", "text": "    Гръцкият премиер Алексис Ципрас обяви, че в страната ще се проведат предсрочни парламентарни избори. Той съобщи това след като неговата партия СИРИЗА загуби с около 9% от основната опозиционна сила „Нова демокрация“ на провелите се в неделя избори за .      Едновременно с това в Гърция се проведе първият тур на местните избори, вторият ще се състои на 2 юни, предаде БГНЕС.   „Веднага след втория тур на изборите за местни органи на властта ще помоля гръцкия президент да насрочи парламентарни избори“, каза Ципрас. По-рано премиерът многократно заявяваше, че правителството му ще изпълни докрай 4-годишния си мандат и парламентарните избори ще се проведат през октомври тази година.\r\nПо данни на вътрешното министерство след преброени 28,06% от подадените гласове „Нова демокрация“ на Кириакос Мицотакис печели 33,25% от вота и получава 7 места в ЕП, а СИРИЗА – 23,92% и съответно 6 места.   ", "date": "2019.05.27", "title": "Ципрас поиска предсрочни избори в Гърция "}
{"url": "https://www.actualno.com/europe/krajnodesnite-s-ubeditelna-pobeda-na-evroizborite-v-italija-news_752749.html", "text": "    Антимигрантската Лига на италианския вицепремиер Матео Салвини спечели най-много гласове на изборите за Европейски парламент - с 33,64% според екзит половете.      Данните показват, че коалиционният партньор на националистите - Движение \"Пет Звезди\", което всъщност е най-голямата партия в Италия, е чак на трето място - с 16,65%. Социалистите са втори - с 16,65%. \"Форца Италия\" на бившия италиански премиер Силвио Берлускони е със 7,81% на четвърто място.   Салвини публикува в Twitter своя снимка, на която се усмихва и държи табела с надпис \"топ партия в Италия\", докато стои пред лавица, на която присъства, наред с други неща, икона и бейзболна шапка с надпис \"Направи Америка велика отново\" - мотото на кампанията на Доналд Тръмп.\r\nРезултатът за антимигрантската Лига не е чак толкова висок, колкото някои предвиждаха, но потвърди звездния ръст на партията след формирането на правителство през юни миналата година.  Някои анализатори прогнозираха, че Салвини ще иска да обяви предсрочни избори, ако Лигата получи висок резултат, въпреки че той отрече това по време на кампанията. \"Що се отнася до мен, ако Лигата спечели, нищо няма да се промени в Италия, но всичко ще се промени в Европа, още от утре\", каза той по-рано в неделя, предаде БГНЕС.\r\nНа общите избори през март 2018 г. в третата по големина икономика в еврозоната Лигата спечели у дома само 17 % от гласовете, докато Движението „Пет звезди“, което се превърна в честна, екологична алтернатива на корумпираната стара политическа власт, получи 32%.   Анализаторите твърдят, че силният резултат, постигнат от Лигата - над 30% - може изкуши Салвини да замени Движението „Пет звезди“ с крайно десните \"Братя на Италия\", които спечелиха 5,84% или да потърси нов съюз с историческия партньор на партията, дясноцентристката \"Форца Италия\".    \"Ние не възнамеряваме да използваме този резултат, за да поставим правителството в криза\", каза ръководителят на група на Лигата в Сената Рикардо Молинари, заявявайки, че с Движението \"Пет звезди\",  управляващата коалиция има повече от 50 процента от гласовете. ", "date": "2019.05.27", "title": "Крайнодесните с убедителна победа на евроизборите в Италия"}
{"url": "https://www.actualno.com/politics/pyrvi-rezultati-ot-cik-za-evroizborite-demokratichna-bylgarija-pecheli-mandat-ivancheva-bie-ataka-i-nfsb-news_752767.html", "text": "    Първите официални резултати от страна на ЦИК за проведените вчера (26 май) избори за Европейски парламент потвърдиха картината на .      При преброени 42,29% от протоколите, ГЕРБ взема 30,53%, т.е. около 1-2% по-малко от даденото от екзит половете. БСП е втора, с 25,63%.   Голямата новина е, че „Демократична България” със сигурност праща евродепутат, въпросът е кой точно ще е той, заради преференциите. Демократите са пети, със 7,59%. Снощи имаше опасения, че те са на ръба и е възможно при отчитане на вота „не подкрепям никого” да паднат под чертата от 5,88% и БСП да вземе шести мандат. Засега обаче разпределението остава 7 места за ГЕРБ, 5 за БСП, „Демократична България” и ВМРО са с по 1 място. „Воеводите” събират 8,47%, а трети са ДПС, с 11,86%, което е също като ГЕРБ – с около 2% по-малко от екзит полове. Движението е с трима евродепутати, което е с един по-малко от досега.\r\nВпечатление прави успехът на бившата кметица на „Младост” Десислава Иванчева. Тя има 1,85% т.е. дотук над 14 000 гласа, което е по-добър резултат от „Атака” (1,22%), НФСБ (1,08%) и „Коалиция за България” (0,94%). А избирателната активност е много ниска - 26,2%.  \"Трябва да консолидираме целия вот център-вдясно извън ГЕРБ, сега не успяхме\", коментира Радан Кънев пред Нова телевизия и добави, че алтернативата в лицето на \"Демократична България\" започва да се очертава. Европейската картина    Иначе на паневропейско ниво, Европейската народна партия (ЕНП) и Партията на европейските социалисти (ПЕС) остават най-големите политически групи, но със загуби на места - между 35 и 444. ЕНП може да получи 173 мандата в новия парламент, което е с 44 места по-малко, отколкото на предишните избори през 2014 г. Социалдемократите претендират за 148 места, което е с 38 по-малко.    Парламентарната група Алианс на либералите и демократите, ще увеличи броя на своите мандати с 11 до 79 депутати. А ако към тях се добавят и депутатите от партията на френския президент Еманюел Макрон „Република, напред“, то либералите могат да разчитат на 107 места. ПГ на „Зелените“ – Европейски свободен алианс също разширява присъствието си с 18 депутати до 70 мандата. След тях са Европейските консерватори и реформатори – 58 мандата или с 18 по-малко. Европа на нациите и свободата, в която влиза Марин Льо Пен, също увеличава броя на депутатите си с 21 места до 58. Извънпарламентарните партии също увеличават броя си с 59 места. „Европа за свобода и пряка демокрация“ с участието на „Алтернатива за Германия“ ще разполага с 56 места или с 15 повече.\r\nОчаква се някои от парламентарните групи да се преструктурират. Това може да засегне дясно популистките и дясно консервативните политически семейства.\r\nПървите глобални за ЕС са базирани на официални финални резултати в 6 страни: Чехия, Латвия, Кипър, Словакия, Словения, Испания, официални предварителни резултати в 15 страни: Австрия, Белгия, Хърватия, Дания, Естония, Финландия, Германия, Унгария, Ирландия, Литва, Люксембург, Малта, Нидерландия, Португалия, Швеция, национални прогнози от 6 страни: България, Франция, Италия, Гърция, Полша и Румъния и предизборни намерения за гласуване в Обединеното кралство. ", "date": "2019.05.27", "title": "Първи резултати от ЦИК за евроизборите: \"Демократична България\" печели мандат, Иванчева бие \"Атака\" и НФСБ"}
{"url": "https://www.actualno.com/europe/lio-pen-s-pirova-pobeda-na-evroizborite-vyv-francija-news_752754.html", "text": "    Със съвсем малко, приблизителните първи оценки дават победа на водените от Марин Льо Пен националисти (\"Национален сбор\") на евроизборите във Франция.      Само с малко над 1%, формацията на Льо Пен води - с 23,53%. Впечатление прави, че Льо Пен печели много гласове от вота във френските затвори, предаде БГНЕС. За първи път, на затворниците в 165 от 188-те френски затвора бе  разрешено да гласуват по пощата. Анкетата се проведе от 20 май до 22  май, а преброяването се осъществи в Министерството на правосъдието,  което управлява затворите. Преди това френските затворници можеха да гласуват чрез пълномощник или  да поискат разрешение да отидат до урните, но тези условия, които са  трудно изпълними, никога не са довеждали до значителни нива на участие.   Формацията на френския президент Еманюел Макрон - \"Републиката, напред\", е точно зад Льо Пен - с 22,47%. Интересен аспект е дали това ще бъде прието като знак, че все пак националистите във Франция не са толкова силни, защото всъщност Льо Пен губи 2 места в Европейския парламент. Въпреки това тя поиска предсрочни парламентарни избори.\r\nФренското зелено движение е трето на европейските избори във Франция. То събира 13,13%.   ", "date": "2019.05.27", "title": "Льо Пен с пирова победа на евроизборите във Франция"}
{"url": "https://www.actualno.com/europe/novata-partija-na-faradj-pecheli-evroizborite-vyv-velikobritanija-toj-iska-predsrochni-izbori-news_752756.html", "text": "    Партията на Найджъл Фараж \"Брекзит\" ще триумфира с най-много места в Европейския парламент, показват предварителните проучвания.      Според тях партията на Фарадж взема 31,71% от гласовете, подадени още на 23 май. Припомняме, че Обединеното кралство беше една от първите държави в ЕС, които проведоха избори.   \"Това е сериозно съобщение. Огромно съобщение. Лейбаристите и консерваторите могат да научат добър урок от тази вечер, но предполагам, че няма”, заяви Фараж пред репортери в Саутхемптън, цитиран от CNN според БГНЕС. По-късно в Twitter той написа, че \"ако Великобритания не напусне ЕС до 31 октомври, този резултат ще бъде повторен и по време на парламентарните избори\".\r\nСъщо в Туитър лидерът на лейбъристите Джерами Корбин призова за предсрочни избори. Лейбъристите са трета партия на евровота, с 14,05%, а втори са либералните демократи, с 18,55%.  \"С консерваторите, които се разпадат и не са способни да управляват и парламента, който е в задънена улица, трябва отново да се обърнем към хората с този въпрос независимо дали чрез парламентарни избори или референдум\", заяви Корбин.\r\nВсъщност, управляващите тори са чак пети, с 8,71% подкрепа. Преди тях са британските \"Зелени\", с 11,09%.    ", "date": "2019.05.27", "title": "Новата партия на Фарадж печели евроизборите във Великобритания, той иска предсрочни избори"}
{"url": "https://www.actualno.com/starazagora/gerb-vodi-pri-pochti-55-obraboteni-protokoli-v-starozagorsko-news_752791.html", "text": "    Подкрепилите Политическа партия ГЕРБ в 27-и Старозагорски избирателен район са 32.47% от гласувалите срещу 29.05% за  БСП за България. Това сочат данните на Районната избирателна комисия в Стара Загора към 7 часа сутринта при обработени 54.83 процента от протоколите на секционни избирателни комисии.      Зад тях се нареждат Движението за права и свободи, подкрепени с 8.01% от гласовете, за ВМРО-БНД със 7.93% и ВОЛЯ с 5.69 на сто. Според данните към момента 4.92% имат от ДЕМОКРАТИЧНА БЪЛГАРИЯ- ОБЕДИНЕНИЕ (ДА БЪЛГАРИЯ И ДСБ), 1.61% - ПП „ВЪЗРАЖДАНЕ“, 1.53% - ИК ЗА ДЕСИСЛАВА ПЕТРОВА ИВАНЧЕВА, 1.33%  събират ПАТРИОТИ ЗА ВАЛЕРИ СИМЕОНОВ (НФСБ И СРЕДНА ЕВРОПЕЙСКА КЛАСА).\r\nПовече от 1 процент са събрали ПП „Възраждане“ - 1.61%, Атака - 1.31%, ИК за Минчо Христов Куминев - 1.19%, ПЪТ НА МЛАДИТЕ (НДСВ и НОВОТО ВРЕМЕ) - 1.01%. Един процент от гласувалите в Старозагорско са дали гласа си за КП Коалиция за България. Следват ИК за Ваня Руменова Григорова - с 0.62%,*ИК за Николай Нанков Ненчев -0.42%, партия на Зелените - 0.29%, ПП Глас Народен - 0.27%, Движение 21 - 0.24%, ИК за Венислава Пламенова Атанасова - 0.19%, ПП „ДВИЖЕНИЕ ПРЕЗАРЕДИ БЪЛГАРИЯ“ - 0.19%, Движение ЗАЕДНО - 0.15%, ПРЯКА Демокрация - 0.14%, БЪЛГАРСКО НАЦИОНАЛНО Обединение - 0.12%, ПП Волт - 0.11%, ИК за Христо Симеонов Симеонов - 0.10%, ВЪЗХОД - 0.06% и ПП ДОСТ    - 0.06%.\r\n1545 са гласоподавателите отбелязали, че не подкрепят никого.   ", "date": "2019.05.27", "title": "ГЕРБ води при почти 55% обработени протоколи в Старозагорско "}
{"url": "https://www.actualno.com/society/prognoza-za-vremeto-27-maj-ponedelnik-news_752728.html", "text": "    Днес отначало в Западна България, а впоследствие на много места в северозападната половина от страната около и следобед отново ще се развива купеста и купесто-дъждовна облачност и ще има валежи, придружени с гръмотевични бури, съобщи агенция Фокус по информация на НИМХ.      Преди обяд, както и в Източна България, където вятърът от юг ще се усили, ще има повече слънчеви часове. Преобладаващите дневни температури ще са между 25° и 30°.\r\nПрез следващите дни облачността ще е променлива, но валежи не се очакват. Максималните температури ще бъдат между 21 и 29 градуса.   ", "date": "2019.05.27", "title": "Прогноза за времето - 27 май (понеделник)"}
{"url": "https://www.actualno.com/europe/ekzit-pol-puchdemon-vliza-v-evropejskija-parlament-news_752745.html", "text": "    Бившите каталунски ръководител Карлес Пучдемон, който избяга от Испания през 2017 г. и неговия бивш заместник Ориол Жункерас, който в момента е в затвора, са избрани за в Европейския парламент, сочат за Испания. Не е ясно обаче дали и двамата ще могат да заемат местата си на депутати, предаде БГНЕС.      Пучдемон живее в изгнание в Берлин и е търсен от Испания, докато Жункерас се намира в затвора и очаква присъдата си заедно с още 11 политици за ролята им в опита за отцепване на Каталуния от Испания.   Партията на Пучдемон си осигури 2 места в парламента като получи 4,6% подкрепа от избирателите. Иначе в Испания победители са социалистите на испанския премиер Педро Санчес - с 32,84% подкрепа. Далеч назад, с 20,13% е Испанската народна партия на бившия испански министър-председател Мариано Рахой.\r\nСпоред испанското законодателство всички избрани за европейски депутати трябва да се закълнат, че ще спазват испанската конституция, преди да бъдат обявени за евродепутати.  Даването на клетва трябва да бъде извършено лично. Но ако Пучдемон се върне в Испания, той автоматично ще бъде обвинен в опит за бунт. Бившият каталунски лидер обаче твърди, че ще придобие имунитет веднага след избирането му, за това според него няма да има проблем да се върне в Испания. ", "date": "2019.05.27", "title": "Екзит пол: Пучдемон влиза в Европейския парламент"}
{"url": "https://www.actualno.com/celebrate/sv-sveshtenomychenik-terapont-sardikijski-news_752306.html", "text": "    Св. свещеномъченик Терапонт, епископ Сардикийски обърнал в христовата вяра много езичници. Страдал от управителя на Сарда Ликийска. В тъница, разтегнат на четири сухи кола с лице нагоре, бил бит тъй, че земята се обляла от кръв и след още други мъчения бил заклан като агне в 259 година при император Валериан. Коловете се раззеленили, пуснали клони и болни получавали изцерения от листата.      † Траянополский епископ Иларион, Пространен православен месецослов, изд. Тавор    ", "date": "2019.05.27", "title": "Св. свещеномъченик Терапонт Сардикийски"}
{"url": "https://www.actualno.com/asia/njakolko-dushi-sa-izcheznali-sled-sblysyk-na-dva-japonski-tovarni-koraba-news_752716.html", "text": "    Един член на екипажа е загинал, а трима са безследно изчезнали, след като японски товарен кораб, превозващ стомана потъна след сблъсък с друг кораб плаващ под японски флаг, съобщават бреговата охрана и местните медии.      Двата японски товарни  кораба са се сблъскали около 2:10 ч. в неделя (1710 GMT събота) в тихоокеанските води край префектура Чиба, заяви местен служител на бреговата охрана, предаде БГНЕС.   \"Единият кораб изглежда е потънал на мястото на сблъсъка. Патрулният кораб на бреговата охрана е спасил капитана \", каза служителят.\r\nКорабът по-късно бе открит на морското дъно на дълбочина 30 метра близо до мястото на сблъсъка, както и  тялото на един от изчезналите членове на екипажа, съобщават японските агенции.  Четиричленният екипаж на другия товарен кораб  е спасен и е в безопасност след сблъсъка. Няма налични данни за мащаба на щетите, които е претърпял, заявиха служители.\r\nГъста мъгла е покривала района по време на инцидента, каза служителя на бреговата охрана, добавяйки, че във водата около мястото на сблъсъка е разлят петрол.   Потъналият кораб е превозвал 1600 тона стомана от Кашима в Източна Япония до Осака, западния търговски център на Япония, каза той.    Бреговата охрана е изпратила пет патрулни кораба, хеликоптер и специален отряд за издирване и спасяване на изчезналите мъже, докато друго специално звено работи за ограничаване на изтичането на петрол.\r\nКапитанът и изчезналите членове на екипажа са японци. ", "date": "2019.05.27", "title": "Няколко души са изчезнали след сблъсък на два японски товарни кораба "}
{"url": "https://www.actualno.com/europe/zelenite-predizvikaha-kriza-v-koalicijata-na-merkel-news_752806.html", "text": "    Коалицията на германския канцлер Ангела Меркел ще проведе кризисни преговори днес, 27 май, след понесения удар на европейските избори, който повдига въпроса за оцеляването ѝ.      Припомняме, че според приблизителните оценки дотук, коалицията на Меркел печели изборите, с 28,70%, но големият печеливш са \"Зелените\", които вземат 20,70% т.е. двойно повече от предния път и се нареждат на второ място. Това се чете като много силен знак по темата \"климатични промени\". Най-важното е, че екологичната партия взе повече от един милион гласа -  включително и тези на много от младите хора, гласували досега за както  за СДП (социалдемократите), така и за ХДС (християндемократите).   Според Der Spiegel, управляващата коалиция е \"в опасност\" след резултата в неделя. \"Тази нестабилност може да доведе до развод по всяко време. ХДС и СПД са дълбоко несигурни партии. Ако например лидерът на СПД Андреас Налес падне, веднага ще възникне въпросът за продължаващото съществуване на коалицията.\"\r\nСДП, бореща се с резултата от общите избори през 2017 година, първоначално се опита да мине в опозиция. Но с неохота беше принудена да поднови партньорството си с десноцентристкия съюз на Меркел и мнозина в партията остават предпазливи, че продължават да управляват в сянката ѝ, като в същото време поемат ударите заради непопулярни политики. СДП също изгуби първото си място в крепостта си Бремен, заради което недоволството срещу ръководството може все още да стане по-силно.  Още преди гласуването, Bild am Sonntag цитира неназовани източници, които заявили, че ветеранът Мартин Шулц е готов да се изправи срещу Налес, когато през септември ще бъде избран нов председател на парламента. За да намали спекулациите, финансовият министър Олаф Шолц предупреди да не се поставя на дневен ред ролята на Налел.\r\nНо СПД не е единствената партия в кризисен режим след провала в неделя. ХДС на Меркел също беше заслепена от гнева, породен сред младите хора от глобалното затопляне. Ключови партийни фигури признаха, че са провели кампания по погрешни теми, като са пренебрегнали климата, който изпревари имиграцията, за да стане основната грижа за германците тази година. Импулсът за \"Зелената вълна\" се увеличаваше в продължение на месеци, тъй като стачките, започнали през ноември миналата година от , не само не стихнаха, но и разпалиха въображението на младите хора по целия свят.   \"Зелените\" получиха и неочаквана подкрепа от известен влогър в YouTube, който нападна онлайн коалицията на Меркел и я обвини, че не е действала за спиране на глобалното затопляне. Само два дни преди гласуването, онлайн звездата Резо повиши залозите като публикува съвместна покана заедно със 70 влиятелни свои колеги влогъри, които казват на милионите си последователи да избягват партиите в коалицията на Меркел, както и крайно дясната Алтернатива за Германия. В неделя един на всеки трима избиратели до 30-годишна възраст избра \"Зелените\", докато само 13% избраха ХДС. СДП също не се справи по-добре, спечелвайки едва 10% от гласовете в тази възрастовата група.    Ръководителят на ХДС Анегрет Крамп-Каренбауер, която е на път да наследи Меркел, когато лидерът-ветеран се оттегли през 2021 година, призна: \"Да, направихме грешки в предизборната кампания, които трябва да бъдат обсъдени.\"\r\nМаркус Соедер, който оглавява баварските съюзници на Меркел ХСС, обяви екологичната партия за основен съперник. \"Най-голямото предизвикателство за бъдещето е интензивният дебат със Зелените\", каза той, добавяйки, че \"старите мерки, които имахме преди, вече не са валидни\". Подчертавайки, че блокът ХДС-ХСС се бори да спечели младите избиратели, той добави, че \"трябва да работим, за да бъдем по-млади, по-готини и по-отворени\". ", "date": "2019.05.27", "title": "\"Зелените\" предизвикаха криза в коалицията на Меркел"}
{"url": "https://www.actualno.com/balkani/pyrvi-evrodeputat-ot-albanski-proizhod-v-ep-news_753008.html", "text": "    В Европейският парламент за първи път ще има депутат от албански произход. Това е Арба Кокалари - кандидат на Умерената партия в Швеция, която спечели 17,6% от гласовете, осигуряващи четирима евродепутати.      По време на кампанията Кокалари обеща да бъде силен глас за интеграцията на Албания в Европейския съюз - мото, което търси гласа на албанците, живеещи в Швеция, предаде МИА, цитирана от БГНЕС.   Кокалари е родена в Тирана на 27 ноември 1986 г., работи като международен секретар на Младежкият форум на Умерената партия в Швеция и участва в политиката от 16-годишна възраст. Завършила е международно право и европейска политика в Стокхолмския университет. Тя емигрира в Швеция през 1992 г., когато баща й е назначен за посланик на Албания в скандинавските и балтийските страни.\r\nНа изборите за Европейски парламент тази година имаше много кандидати албанци - в Гърция, Италия, Белгия и Швеция.   ", "date": "2019.05.27", "title": "Първи евродепутат от албански произход в ЕП "}
{"url": "https://www.actualno.com/burgas/trolejbusnoto-dvijenie-v-burgas-se-vyzstanovjava-news_753034.html", "text": "    Тролейбусите в Бургас ще се движат отново от утре. Линиите Т1 и Т2, които водят пътници до жилищен комплекс \"Меден рудник\" и центъра на града бяха спрени заради ремонта по булевард \"Захари Стоянов\". След прилючването на голяма част от дейностите, контактната мрежа е възобновена. Тя не беше пригодна за работа и заради кражба на строителна техника извършена срещу фирмата, която прави ремонта.      От 28 май тролеите ще изпълняват своя дневен график по обичайния марпрут. Същото се отнасе и за автобусите Б11 и Б12, които бяха поели и пътниците, който използват тролейбусен транспорт. ", "date": "2019.05.27", "title": "Тролейбусното движение в Бургас се възстановява"}
{"url": "https://www.actualno.com/crime/samoletyt-kojto-se-razbi-kraj-ihtiman-e-razrabotka-na-nasa-news_752778.html", "text": "    Малкият двуместен самолет е трябвало да изпълни своя летателен план от до село Черньово до село Драганово. От първоначалния оглед на мястото, където е станал инцидента, стана ясно че машината е започнала да губи рязко височина и се е разбила.      От Mинистерството на транспорта определиха самолета като „експериментален\".   Близък приятел на загиналите Иван Костадинов и Вяра Лозанова обясни, че машината е разработка на НАСА, а двамата били опитни в авиацията.\r\n„Специално на този самолет Иван има голям опит - може би над 300 часа има на този самолет, така че го е опознал добре да не допуска някакви груби грешки”, обясни Антон Георгиев от сдружение „Крила”, който познава и двамата загинали.  Според Антон Георгиев пилотът е летял при всяко добро време за летене, правил е големи обиколки на България, участвал е във всички събития на организацията на собственици на самолети. \"Беше доста активен в любителската авиация\", обясни още Георгиев пред bTV.\r\nТой потвърди, че самолетът не е експериментален самолет, а серийно производство, дори е разработен от НАСА.   „Иван го поддържаше доста добре технически грижеше се за него... обичаше самолета. Администрацията достатъчно добре си изпълнява задълженията даже по – строго от всяка една друга държава. Затова и този самолет е регистриран в Италия”, обясни Антон Георгиев.    Продължава разследването на инцидента, министерството на транспорта изяснява причините, а Националната следствена служба търсят евентуален виновен.\r\nЛетището също е проверено, а останките на машината вече не са в полето до село Черньово.\r\nПодобен инцидент с малък самолет имаше през април край Оризаро до Пловдив.    ", "date": "2019.05.27", "title": "Самолетът, който се разби край Ихтиман, е разработка на НАСА"}
{"url": "https://www.actualno.com/tips/rolan-garos-vzemete-chast-ot-5000-leva-s-tenis-prognozite-vi-ot-shampionata-vyv-francija-news_752931.html", "text": "    Вторият турнир от Големия шлем Ролан Гарос стартира в неделя, а Григор Димитров се класира за втория кръг след драматична победа над Янко Типсаревич в 5 сета. Това не е единствената добра новина за тенис феновете у нас, след като сайтът на Националната лотария стартира страхотна игра - .      На сайта всяка ваша правилна прогноза за мачовете от Откритото първенство на Франция ви носи точки за ранглиста, в която ще се разпределят 5 000 лева награден фонд в края на надпреварата. Победителят ще спечели 1 500 лева, докато следващите на почетната стълбичка в класирането си гарантират съответно 750 лева и 250 лева.     Платените места в ранглистата са чак до №50, а точките се определят по следния начин:   - Залагате 10 лв. на 2 селекции с общ коефицент 3.00.\r\n- Нетната печалба на печеливш залог е 20 лв.   - Спечелените точки са: 20 лв. x 2 селекции = 40 точки    - Надпреварата ще се проведе от 26 Май до 9 Юни 2019, като за класирането важат всички залози за основните схеми от турнира\r\nЗа да се включите в надпреварата, трябва да имате навършени 18 години и да сте регистрирани на сайта. Ако нямате регистрация, . ", "date": "2019.05.27", "title": "Ролан Гарос: Вземете част от 5000 лева с тенис прогнозите ви от шампионата във Франция"}
{"url": "https://www.actualno.com/velikotarnovo/razlikata-mejdu-gerb-i-bsp-vyv-velikotyrnovska-oblast-se-topi-news_752986.html", "text": "    При 84,41% обработени протоколи от секционните избирателни комисии в област Велико Търново, е получила от действителните гласове на българските граждани в , които се проведоха вчера, а е получила .      Към 7:00 часа тази сутрин, при 47,72% обработени протоколи в РИК - Велико Търново, ПП „ГЕРБ“ имаше 32,38% от действителните гласове, а БСП за България - 30,41%, при .\r\nДанните от ЦИК към 12:00 днес, 27.05.2019 г.показват, че във Великотърновска област се топи и пада под 1%, като става След ГЕРБ и БСП се нареждат , подкрепено с от гласовете в областта и .   е получила подкрепата на което е с 1.51% по-малко от националния резултат на Обединението (6,24%).\r\nМногозначителен факт е, че при 100% обработени протоколи от гласуването зад граница, . Втора сила е ГЕРБ с 22,16%. Трета е БСП с 15,42%. Следват ВМРО със 7,06% и ПП „Възраждане“ с 4,26%. Едва на шесто място е ДПС с 4,06 на сто от гласовете зад граница.\r\nГорните резултати за Великотърновска област са и показват получената подкрепа за        Ето и резултатите за следващи кандидати, които не успяха да изпратят свои представители в ЕП: от гласовете на българските избиратели в областта са получили , а са подкрепили кандидатурата на .\r\nНад 1% е подкрепата за и . е подкрепата за която е с 0,21% по-малка от националния резултат (1,15%).   Изборният ден в ІV Великотърновски избирателен район премина при ниска избирателна активност, като към 17:30 часа от 213 945 гласоподаватели бяха гласували едва 54 997 или 25,71%  от имащите право на глас. От РИК-Велико Търново съобщиха, че няма сигнали за сериозни нарушения. ", "date": "2019.05.27", "title": "Разликата между ГЕРБ и БСП във Великотърновска област се топи"}
{"url": "https://www.actualno.com/politics/slatinski-tova-che-apartamentgejt-ne-povlija-na-izborite-e-diagnoza-news_752944.html", "text": "    \"Апартаментгейт изобщо не повлия на изборите в България - такава е констатацията на \"Монд\".      Само не разбирам защо пише \"констатацията\", вместо \"диагнозата\"... \r\nТакава широкомащабна, високо проникнала във властта и дълбоко поразила политическата система далавера да не се отрази на изборите у нас - това не може да бъде проста констатация, това е сложна диагноза за тежко заболяване на самия ни обществен организъм\", заяви политикът Николай Слатински с в социалните мрежи. ", "date": "2019.05.27", "title": "Слатински: Това, че \"Апартаментгейт\" не повлия на изборите, е диагноза"}
{"url": "https://www.actualno.com/starazagora/forum-v-stara-zagora-razjasnjava-vyzmojnostite-na-podkrepa-za-malkija-biznes-news_753022.html", "text": "    „Искаш бизнесът ти да расте? Ние имаме експерти и ноу-хау“ е темата на информационен бизнес форум, който организират в Стара Загора Европейската банка за възстановяване и развитие (ЕБВР) в партньорство с Министерството на икономиката (МИ) и община Стара Загора. Целта му е представители на малки и средни компании от Стара Загора и региона да се запознаят с възможностите на програмата \"Подкрепа за малкия бизнес\" на ЕБВР. Чрез нея бизнесът може да получи експертна помощ за развитие и растеж в различни области - стратегия, маркетинг, финансов мениджмънт, енергийна ефективност и др. Форумът в Града на липите е част от серията форуми в страната, които се организират, за да се популяризират възможностите на програмата и повече фирми да се възползват от тях.      Според Мирослав Стоянов, мениджър на програмата за България, осъществяването на 40 проекта вече е подкрепено от програмата за година и половина, близо 20 компании подготвят документите си за кандидатстване. Седемнадесет всички проекти са на компании извън София.   На форума в Стара Загора екипът, правляващ „Подкрепа за малкия бизнес“ на ЕБВР, ще даде практически съвети и напътствия на участниците за успешно участие, а представители на МИ и на Изпълнителната агенция за насърчаване на малките и средни предприятия ще ги запознаят с мерките за подпомагане на малкия бизнес и с възможностите на Оперативна програма „Иновации и конкурентоспособност 2014-2020“.     ", "date": "2019.05.27", "title": "Форум в Стара Загора разяснява възможностите на \"Подкрепа за малкия бизнес\""}
{"url": "https://www.actualno.com/vraza/1400-poklonnici-trygnaha-po-stypkite-na-botevata-cheta-v-nacionalnija-pohod-kozloduj-okolchica-news_752908.html", "text": "    Тържественото изпращане на Ботевите поклонници от община Враца по традиция се състоя на централния площад в града пред паметника на поета-революционер. В приветствието си кметът на града Калин Каменов каза: \"Скъпи Ботеви поклонници, искам да ви приветствам за участието ви в 73-ия поход по стъпките на Ботев и неговата чета. Днес няма нужда да правим саможертва, а да съхраняваме нашето минало и да го надграждаме.  Бъдете непреклонни и нека заедно развиваме нашата страна! Откривам Националния туристически поход \"Козлодуй –Околчица!\"      73-тото издание на Националния поход \"По пътя на Ботевата чета – Козлодуй - Околчица\" е част от програмата за честванията \"Ботеви дни 2019\".Тържествената церемония по изпращането на групите  започна с изпълнение на стихотворението на Христо Ботев - „На прощаване“ и рапорт от коменданта на Националния поход Евгени Филипов. От името на походниците, отговори възпитаничката от СУ „Никола Войводов“ Емануела Димитрова.\r\nКметът на Враца Калин Каменов връчи походното знаме на участниците от Иновативно основно училище „Васил Левски“, които участват за първи път в похода и по традиция подари на ръководителите на групите китки здравец. Водосвет за успех и благополучие отслужи Негово Високопреосвещенство Врачански Митрополит Григорий, в съслужие с отци от епархията.\r\nПоходниците поднесоха венци и цветя пред паметника на поета-революционер Христо Ботев.  На церемонията присъстваха още областният управител Малина Николова, заместник-кметовете Мария Попова и Петя Долапчиева и множество граждани.\r\nВ 73-тото издание на Националния поход „По пътя на Ботевата чета – Козлодуй - Околчица“, ще се включат общо над 1 400 поклонници -ученици, учители, клубове, сдружения и организации от цялата страна, като над 220 са представителите от Враца.\r\nНа Козлодуйския бряг тази вечер походът ще бъде официално открит. В Ботевия парк край монумента, където преди 143 години слизат от легендарния кораб \"Радецки\"на родния бряг Христо Ботев и неговите  четници, ще се състои митинг-заря.    На следващия ден  участниците в Националния туристически поход ще тръгнат от козлодуйския бряг, за да изминат пътя на героите обособен в Мемориалния комплекс \"Ботев път\". Походът продължава 6 дни и проследява славния и труден път на четата. Официалното му закриване е на 2 юни, когато ще се състои всенародното поклонение на връх Околчица в памет на загиналите за свободата на България. ", "date": "2019.05.27", "title": "1400 поклонници  тръгнаха по стъпките на Ботевата чета в Националния поход \"Козлодуй – Околчица\""}
{"url": "https://www.actualno.com/europe/na-lavrov-ne-mu-se-nravi-izprashtaneto-na-amerikanski-vojnici-v-blizkija-iztok-news_753045.html", "text": "    Решението на държавния глава на САЩ Доналд Тръмп да изпрати 1500 войници в Близкия изток може да увеличи рисковете в региона. Това подчерта пред журналисти министърът на външните работи на Руската федерация Сергей Лавров, предава TACC, цитиран от БГНЕС.      „Що се отнася до решението на президента Тръмп да изпрати 1500 войници, освен тези, които вече са разположени в региона на Близкия изток и Северна Африка - рисковете винаги се увеличават, когато военният потенциал се увеличава\", предупреди първият дипломат на Москва.   В тази връзка той изрази надежда, че във Вашингтон все още ще може да се вслушат в разумни гласове, които предупреждават за безразсъдството от евентуална война с Техеран. „Поне имаме причина да се надяваме за това. Днес не всички в американското ръководство са обсебени от агресивни стремежи\", подчерта Лавров.\r\nНа 24 май Тръмп се съгласи Пентагонът да изпрати допълнителен контингент от американски войници в Близкия изток във връзка с ескалацията на напрежението между Вашингтон и Техеран. Според CNN укрепването включва разполагането на противоракетни ракетни системи „Пейтриът“, разузнавателни самолети и необходимите сили за „сдържане на иранските заплахи\".   ", "date": "2019.05.27", "title": "На Лавров не му се нрави изпращането на американски войници в Близкия изток"}
{"url": "https://www.actualno.com/chronicles/jak-shirak-e-izbran-za-ministyr-predsedatel-na-francija-news_752297.html", "text": "    Жак Рене Ширак е френски политик, бивш кмет на Париж и бивш министър-председател и президент на Франция.      Ширак става активист, а по-късно и лидер на десните голистки партии. Играе важна роля в президентските кампании на Шарл дьо Гол през 1965 г. и Жорж Помпиду – 1969. От 1972 г. е министър на селското стопанство при премиера Пиер Месмер.   След смъртта на Помпиду подпомага президентските избори на Жискар д'Естен и е назначен за министър-председател (1974 – 1976). От 1977 до 1995 г. е кмет на Париж. През този период е замесен в редица корупционни скандали, но поради имунитета му те остават неизяснени. Повторно става министър-председател след парламентарните избори през юни 1986 г., като съвместява двете длъжности – премиер и кмет. Следва либерална политика, по подобие на Рейгън в САЩ и Тачър във Великобритания. През 1988 г. президентът Франсоа Митеран разпуска Националното събрание и Жак Ширак престава да бъде министър-председател.\r\nШирак печели президентските избори през 1995 г. През 2000 г. мандатът на президента е определен на 5 години, изравнен е с този на депутатите от Националното събрание. През 2002 г. отново печели президентските избори. През 2007 г. е сменен от Никола Саркози.   ", "date": "2019.05.27", "title": "Жак Ширак е избран за министър-председател на Франция"}
{"url": "https://www.actualno.com/politics/volgin-bsp-zagubi-zashtoto-ninova-iskashe-na-vsjaka-cena-da-se-otyrve-ot-stanishev-news_752930.html", "text": "    \"Основната причина за загубата на БСП са вътрешните крамоли в партията. Няма как да имаш претенцията да управляваш държавата, а да се изпокараш за подредбата на една листа. Корнелия Нинова, в желанието си на всяка цена да се отърве от Станишев, провокира истинска вътрешнопартийна драма, което предопредели крайния резултат\", заяви журналистът Петър Волгин в социалните мрежи.      \"Има обаче и една добра новина за БСП на тези избори и тя задължително трябва да бъде отбелязана. БСП за пореден път показа, че е неоспорим лидер в лявото пространство. Опитите на други формации, на разни либерално \"леви\" кандидати да покажат значимо присъствие, тотално се провалиха. Просто лайковете във фейсбук на соросоидната \"левица\" нямат нищо общо и реалните бюлетини. Вляво няма нищо друго освен БСП\", допълни той. ", "date": "2019.05.27", "title": "Волгин: БСП загуби, защото Нинова искаше на всяка цена да се отърве от Станишев"}
{"url": "https://www.actualno.com/europe/sebastian-kurc-izgubi-vota-na-nedoverie-i-padna-ot-vlast-news_753050.html", "text": "    Само ден след като триумфира на европейските избори, австрийският канцлер Себастиан Курц ще се раздели с поста си, тъй като Долната камара на австрийския парламент гласува недоверие на правителството му, предаде Reuters.      Така за първи в историята на Втората австрийска република управляващо правителство не преодоля вот за недоверие, съобщава австрийският вестник Der Standard.\r\nПредложението, внесено от Социалдемократическата партия (СДП), бе подкрепено от доскорошния коалиционен партньор на Курц – \"Партията на свободата на Австрия\". Партията на Курц и НЕОС гласуваха срещу него.\r\nПопулистите обвиниха канцлера, че се е опитал да използва т.нар. , за да укрепи властта си начело на правителството.     Според опозицията по време на управлението си Курц е проявил \"презрение към парламента и австрийската демокрация\". \r\nПредстои австрийският президент Александър Ван дер Белен да назначи преходен канцлер и правителство от експерти, които ще ръководят политиката на Виена до парламентарните избори през есента.\r\nУспешното гласуване на вота e прецедент в историята на Австрия: от 1945 г. насам са направени 185 опити за сваляне на правителство чрез вот на недоверие, но нито един от тях не бе успешен. Досега.     ", "date": "2019.05.27", "title": "Себастиан Курц изгуби вота на недоверие и падна от власт"}
