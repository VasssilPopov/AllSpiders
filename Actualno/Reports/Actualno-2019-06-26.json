{"url": "https://www.actualno.com/society/novinite-naj-vajnoto-za-den-26-uni-news_762779.html", "text": "    Редакционният екип на ви представя най-важните новини за изминалия ден, 26 юни.       Два дни след като стана известно, че е отменил заповедта за събаряне на незаконните навеси на терасата на председателя на антикорупционната комисия Пламен Георгиев, шефът на строителния контрол в Столичната община арх. Влади Калинов напусна поста си. За оставката съобщи кметът на София Йорданка Фандъкова в профила си във Facebook.   Агенция \"Пътна инфраструктура\" (АПИ) не поддържа монопол на нито един Национален доставчик на услуги (НДУ) за продажба на пътни такси – електронна винетка и тол. Това заявяват в нарочна позиция до медиите от АПИ във връзка с изнесените по-рано данни от фирмата \"Телетол\", за която от Агенцията твърдят, че \"няма има възможност да продава електронни винетки, тъй като не постигна оперативна съвместимост на база интерфейс с електронната система за събиране на пътни такси\". \"Къде е тол системата - във фирмата изпълнител или в държавата; кой има интерес от монопола, който изкуствено се поддържа от АПИ (Агенция \"Пътна инфраструктура\" - бел. ред.), и то по брутален начин; кой го прави, защо го прави и има ли контрол върху институцията\" - тези въпроси отправиха чрез пресконференция в БТА представителите на \"Телетол\", убедени, че не се допуска конкуренция на пазара и че неоснователно е прекратен договорът им.     Да се закрият още две военни съдилища, а в слабо натоварените районни съдилища да правораздава само един магистрат. Тези две предложения изложи днес в Народното събрание председателят на Върховния касационен съд Лозан Панов при представяне на годишния доклад за дейността на съдилищата за 2018 година. Той беше приет със 122 гласа „за“, без нито един против и въздържал се. Сряда е Световният ден за борба с наркоманията. На 26 юни 1988 г. за първи път се отбелязва обявеният от ООН Ден за борба с наркоманията. Датата е приета от Общото събрание на ООН през 1987 г. На този ден всички хора по света могат да изразят своята съпричастност и активна позиция в битката с разпространението на наркоманията.    ДПС няма да участва в нови консултации за размера на партийната субсидия. Това заяви лидерът Мустафа Карадайъ в кулоарите на парламента след новините от вчерашния коалиционен съвет - да се обсъжда какъв да е размерът на партийната субсидия и да се реши най-късно до лятната ваканция на парламента. \"БСП е категорично против въвеждането на безалтернативно, свободно частно финансиране на партиите. Това заяви пред БНТ народният представител от ПГ на \"БСП за България\" Пенчо Милков. ", "date": "2019.06.26", "title": "Новините: Най-важното за ден, 26 юни"}
{"url": "https://www.actualno.com/politics/gechev-gerb-i-dps-njama-da-namaljat-subsidiite-igrajat-teatyr-news_762805.html", "text": "     Моето мнение, че партия ГЕРБ разиграват един театър заедно с ДПС за субсидиите, а нямат реално намерение да правят никакви промени. Това заяви депутатът от БСП Румен Гечев пред bTV.      Ако наистина са искали да бъдат променен размерът на парите за партиите, ГЕРБ нямаше да чакат две години след провеждането на референдума, чиито резултати не са обвързващи, смята депутатът от БСП.   Според него предложението няма да бъде подкрепено от малките коалиционни партньори на ГЕРБ.\r\n„Никоя партия възможност да върне надвзетите субсидии веднага, освен ГЕРБ”, отбеляза Румен Гечев, който отбеляза, че това решение идва в много неподходящ момент – в средата на годината и то след избори, за които партиите са взели кредити.  Наддадените средства са грешка на Министерството на финансите, а не на партиите, убеден е Гечев.\r\n„Да се намалят парите на партиите в средата на годината е все едно да намалиш наполовина заплатата на някого, който има кредит и да очакваш той да продължи да го изплаща”, направи сравнение Румен Гечев.   „Върнахме се в парламента, защото там ни е мястото”, заяви депутатът от левицата за решението на БСП, като отбеляза, че причината да напуснат Народното събрание е липсата на уважение към опозицията и нечуваемостта на нейните предложения като диференциацията на ДДС за храни и лекарства.    Румен Гечев смята, че предложението за намаляването на партийните субсидии е за отклоняване на общественото внимание от важни сделки като покупката на американските самолети и „докато тихомълком Депутатът коментира и новината за покупката на ЧЕЗ Според него е добре, че компанията е българска, но институциите трябва да удостоверят дали тя има нужните средства, за да осъществи сделката.\r\nА що се отнася до американските изтребители, той заяви, че такава модификация на F-16, за каквато се говори, не съществува.    ", "date": "2019.06.26", "title": "Гечев: ГЕРБ и ДПС няма да намалят субсидиите, играят театър"}
{"url": "https://www.actualno.com/business/ne-prieha-ostavkata-na-petyr-iliev-ostava-shef-na-nek-news_762785.html", "text": "     Съветът на директорите на „Български Енергиен Холдинг“ ЕАД е провел заседание днес, на което не е приел от 19 юни за освобождаването му от длъжност като изпълнителен директор на „Национална Електрическа Компания“ ЕАД. Това съобщиха от пресцентъра на \"Български енергиен холдинг\" ЕАД.      Това означава, че поне засега Илиев ще остане началник на НЕК.   Припомняме, че той подаде оставка заради скандал във връзка с два търга за продажба на електроенергия за 50 млн. лв. при силно ограничаващи условия, които свеждаха потенциалните купувачи до един и създаваха проблеми за останалите участници на свободния пазар на ток - поне според работодателските организации. Тези търгове трябваше да се проведат на 19 юни, но бяха официално отменени.\r\nСрещу сделката се обяви с отворено писмо Асоциацията на работодателските организации, която обединява КРИБ, АИКБ, БСК и БТПП. Критики имаше и от страна на много търговци на електроенергия. Тогава Петър Илиев обясни пред Нова телевизия, че НЕК е изпитала затруднения заради промените в Закона за енергетиката.  На въпроси, които трябваше да дадат отговор защо се стигна до усещането за корупция и че всичко се прави \"на тъмно\", той отговори: \"Да, да, но ние имаме много служители\". \"Не знам, не знам. Не ми е ясно\", добави тогава Илиев.    ", "date": "2019.06.26", "title": "Не приеха оставката на Петър Илиев, остава шеф на НЕК"}
{"url": "https://www.actualno.com/society/cik-mashinnoto-glasuvane-e-neopravdano-skypo-news_762728.html", "text": "    Европейските избори бяха честни, спокойни и успешни. Такава бе оценката на председателят на Централната избирателна комисия (ЦИК) Стефка Стоева, предаде репортер на БГНЕС.      Председателят на ЦИК представи анализ пред депутатите от парламентарната Комисия по правни въпроси във връзка с изборите за членове на Европейския парламент, проведени у нас на 26 май тази година. От данните в анализа стана ясно, че общо на европейските избори са гласували 2 095 575 избиратели, което прави 32,64% избирателна активност. „Считаме, че тя е обичайна за страната в този вид избори“, уточни Стефка Стоева. Общият брой на действителни гласове в изборите е бил 2 015 341, а на недействителни 80 238. Общият брой на действителни гласове с отбелязване в квадратчето „Не подкрепям никого“ пък са 61 029. В секциите извън страна са гласували общо 25 709 български избиратели.    Специално място в анализа на ЦИК бе отделено на , каквото се проведе в 3000 секции на страната. Оказва се обаче, че едва 7,59% от всички гласували са пуснали вота си машинно. Данните показват още, че само 27,7% от гласоподавателите в секциите с машинно гласуване са избрали да го използват, а останалите 72,3% са предпочели традиционната хартиена бюлетина. „Тези данни сочат, че цената на един глас с , с оглед на броя на избирателите и разходите за наемане на машините, сертифицирането им, пазарно проучване, организиране на обществена поръчка, разпределение на секциите на случаен принцип, както и допълнителното възнаграждение на членовете на СИК с машинно гласуване, възлиза на около 59 лева. Цената на един глас с хартиена бюлетина е 0,77 лв.“ , уточни Стефка Стоева.  Резултатите сочат още, че във 146 секции, определени за машинно гласуване, няма нито един избирател, който да го е предпочел. В 295 от секциите пък машинно са гласували под 10 избиратели. В 77 секции са установени несъответствия между данните от машинното гласуване и попълнените в протокола числа за разпределението на гласовете по кандидатски листи. 1139 са секциите, с установени същите несъответствия, но по отношение на разпределението на преференциите. „Като цяло близо 40% от протоколите на СИК с машинно гласуване съдържат грешки при отчитането на действителните гласове или на преференциите. Важното е обаче, че тези несъответствия, в тези избори, категорично не водят до промяна на резултатите от изборите, както при разпределение на мандатите, така и при пренареждане на кандидатските листи според преференциите“, уточни председателят на изборната комисия. Стефка Стоева бе категорична, че ниският процент на възползвалите се от машинния вот показва, че тази форма на гласуване е неоправдано скъпа. „Много вероятно е тази цена да е още по-висока за предстоящите местни избори, за които законодателят предвижда да се гласува машинно вече в 6 000 секции, или в 67% от секциите в големите населени места“, допълни още тя.    ", "date": "2019.06.26", "title": "ЦИК: Машинното гласуване е неоправдано скъпо"}
{"url": "https://www.actualno.com/sofia/zdravkov-s-uverenie-ne-slagame-kraj-na-procedurata-za-plana-za-borisovata-gradina-news_762801.html", "text": "     Днешната дискусия относно проекта за Подробен устройствен план (ПУП) за Борисовата градина не е заключителна. Това подчерта изрично главният архитект на София Здравко Здравков по време на срещата-обществено обсъждане в УАСГ. Той беше водещото лице от страна на общинската администрация, след като кметицата Йорданка Фандъкова не се появи на второто обсъждане.      Здравков каза следното – дискусията днес ще приключи със справки от районните администрации, които ще обобщят становищата по плана. Става въпрос за общо около 900 становища от трите районни администрации,  в чиито райони влиза Борисовата градина – \"Изгрев\", \"Лозенец\" и \"Средец\". Само в \"Изгрев\" има 400 становища. По думите на Здравков, след като районните администрация обобщят становищата, което не е ясно кога ще стане, те ще минат през Експертен съвет, а той ще ги представи на автора на проекта, арх. Ковачев и архитектурното му студио. Те пък ще трябва да преработят проекта си и след това пак ще има представяне – \"докато този план не стане обществено приемлив\", подчерта Здраков. Главният архитект не се нае да даде дори приблизителен срок кога ще стане всичко това. А архитект Ковачев да успокои, че щял да изпълни всичко, което му препоръча Експертният съвет. Нямало обаче да има климатично училище, нямало да се мести и \"Спортна София\", обеща той. Предложения и опасения    Специално внимание на собствеността в Борисовата градина обърна общинският съветник Войслав Тодоров. Той посочи, че още няма стъпки за връщане на собственост от страна на Столична община при \"Софияленд\" или къпалня \"Мария Луиза\", след като Здравков се похвали как за връщане на четири имота, в рамките на които се намират Маймунарника, Веселото село и автокъща \"Капитолия\". Това са имоти, които се намират в общинско дружество – \"Софийски имоти\", и с доклада се вадят от там, подчерта Тодоров. Беше казано и, че статутът на земите на \"Софияленд\" и \"Мария Луиза\" всъщност няма нищо общо с парк - първите са предвидени за атракцион, а къпалнята е със статут \"сякаш на язовир\". Главният архитект отвърна, че ще има опит за връщане на земи като общински точно за изброените от Тодоров райони. А архитекти-професионалисти също поискаха връщане на района на \"София ленд\" в границите на Борисовата градина.  Здравков посочи и други становища, като вид на предложенията - да не се урегулират имоти с повече от един собственик, както и с трайно предназначение, т.е. там да не може да се строи. Именно в този аспект - че няма ясна собственост на всички терени, арх. Димитър Димитров изрично настоя и този проект, заедно с процедурата за обсъждането му, да бъдат спрени!\r\nИмаше и твърдение, че общественото обсъждане всъщност е нелегитимно, защото за три района всичко се гледа наведнъж, както и как така има обсъждане сега, след като все още няма обобщение на становищата и експертни отговори от екипа на арх. Ковачев. Беше отправен и въпрос към Здравков – кой ще инвестира там? Както и защо се режат трамвайните релси на бившето трасе при Телевизионната кула, след като имаше предложение в становище трамваят пак да върви там.\r\nИначе различни архитекти, представляващи организации на професионалните архитекти, поискаха следното – да има по-сериозни пешеходни артерии в Борисовата градина, които да свържат отделни части на парка, алеята към Семинарията да стане пешеходна и велосипедна, да се помисли няма ли по-подходящо място за Конната база. Общото мнение е, че терените на \"Спортна София\" трябва да си останат, където са.       Специално за Гара Пионер професионалистите искат ясно обособена зелена част, защото там сега било многофункционална зона т.е. може да се застрои изцяло. Беше поставен и следният въпрос – какъв в крайна сметка е точният обхват на плана?\r\nИмаше и гротеска - подкрепящата като цяло позициите на Валери Симеонов Национална асоциация \"Българско черноморие\" поиска Борисовата градина да стане място за диво къмпингуване. Нейният председател Димитър Канариев беше бурно освиркан, когато направи предложението.\r\nКакви са предложенията за стадион \"Българска армия\" - !  ", "date": "2019.06.26", "title": "Здравков с уверение: Не слагаме край на процедурата за плана за Борисовата градина"}
{"url": "https://www.actualno.com/curious/hristo-sirakov-ne-sym-s-janeta-osipova-prijatelkata-mi-se-kazva-news_762831.html", "text": "            , категоричен е известният с прякора си Ицо 100-те манекенки плейбой. Официалното му гадже Дениз Хайрула също бе участничка в конкурса за плеймейтки. Сексапилната брюнетка и плейбоят са заедно от миналата година, но са имали уговорка да не говорят публично за връзката си. Причината е суеверие на Сираков, че след толкова много провалени връзки не искал този път да показва приятелката си.\r\nСамата Дениз е много добра приятелка на спряганата за кандидат-булка на Сираков - Жанет Осипова. Миньончето нямала нищо против известно време гаджето й да се прави на влюбен в нейната приятелка и така да я направи популярна. След като връзката на Сираков и Дениз става сериозна, двамата решават да не я крият повече. Двамата често се появяват на светски събития заедно.\r\nХристо Сираков има горчив опит с връзките си с манекенки. Toй вeчe e минaвал пoд вeнчилo c Mapия Бeшлиeвa. Oт нeя имa дъщepя Aннa-Mapия. Сираков има син от друга манекенка - Ирен Онтева. Преди години даде пръстен на силиконката Биляна Евгениева. Хубавицата от Перник му сложи рога не с кого да е, а с Благо Георгиев. След като се появиха кадри как двамата се целуват, Сираков изгони Биляна, а Благо се раздели с майката на децата си Христина Витанова. Неуспехите в любовта за Сираков продължиха. Той имаше връзка с актуалната носителка на титлата „Мис Силикон“ Анна-Мария Чернева. Сираков и на нея даде пръстен, но до сватба не се стигна. Затова и бизнесменът този път не мисли да предлага брак.   ", "date": "2019.06.26", "title": "Христо Сираков: Не съм с Жанета Осипова, приятелката ми се казва..."}
{"url": "https://www.actualno.com/europe/edna-ot-versiite-za-pojara-v-notr-dam-nezagasena-cigara-news_762782.html", "text": "     Неизгасена цигара или електрическа неизправност биха могли да са причина за опустошителния пожар, който избухна през април . Това съобщиха от прокуратурата в Париж в сряда, предаде БГНЕС.      Френските следователи разглеждат много хипотези, \"включително неправилно функциониране на електрическата система или пожар, който е започнал от незагасена цигара\", се казва в изявление, което показва, че няма доказателства, които да подкрепят каквато и да е теория за \"престъпен произход\" на огъня.   В изявлението се казва, че предварителните заключения се основават на разговори с около 100 свидетели. Но се подчертава, че разследването все още не е изяснило Все още не  било възможно да се заключи дали най-вероятната теория е електрическа повреда или незагасена цигара.  \"Сега ще бъдат предприети по-задълбочени разследвания, като се използва натрупания опит\", посочва се в съобщението.\r\nВече е открито предварително разследване, без да е насочено срещу нито едно отделно лице, за неволно нанасяне на вреди, причинени от небрежност.   През април говорител на фирма за скеле Le Bras Freres, която е участвала в реставрационни работи, призна, че работниците са пушили на място от време на време.    \"Съжаляваме за това,\" каза тогава говорителят, като добави: \"В никакъв случай не може цигара да е причина за огъня в Нотр Дам“ ", "date": "2019.06.26", "title": "Една от версиите за пожара в Нотр Дам - незагасена цигара"}
{"url": "https://www.actualno.com/sliven/poroen-dyjd-dovede-do-evakuacija-na-hora-v-kotel-news_762826.html", "text": "     Пороен дъжд наводни къщи в Котел, има евакуирани хора. Това каза кметът на Котел Коста Каранашев пред \"Фокус\".      „В града има много материални щети и наводнени къщи, частично разрушени са асфалтовата настилка и тротоарите по улиците вследствие на обилните валежи от дъжд“, обясни той.    „Няма смъртни случаи, но част от хората са евакуирани, други тепърва ще бъдат настанявани в хотели, защото има къщи, които са тотално наводнени“, заяви кметът на Котел.\r\nТой посочи, че в момента все още пожарни екипи отводняват и почистват улиците.  „Свикан е на помощ и екип от Сливен. Има налични четири багера, които се борят с наводнените улици, където пораженията са най-големи. В момента дъждът е спрял. В следващите дни ще се работи по отстраняването на материалните щети в града“, подчерта Каранашев. В крайна сметка Каранашев обяви бедствено положение в града. Близо 80 л/м2 са паднали над града за по-малко от час. Няколко улици са останали без настилка след пороя. Особено са засегнати къщите около реката. Там нивото на водата е достигнало метър и половина.   Снимка:      ", "date": "2019.06.26", "title": "Пороен дъжд доведе до евакуация на хора в Котел*"}
{"url": "https://www.actualno.com/europe/problemi-s-pitejnata-voda-v-chasti-na-germanija-zaradi-goreshtinite-news_762795.html", "text": "     Горещините в Германия предизвикаха проблем с питейната вода. Това съобщава германският национален ежедневник Die Frankfurter Allgemeine Zeitung, цитиран от \"Фокус\".      Най-изострена е ситуацията в Източна Вестфалия.   \"Поради има недостиг на вода\", съобщават местните власти.\r\nНай-засегнати са градовете Льоне и Бад Ойенхаузен, както и някои други общини.  Гражданите са призовани да се въздържат от напояване на своите градини и пълнене на басейни с питейна вода. \"Дори работата с уреди за почистване с високо налягане трябва да се избягва\", се казва в призива на властите.   През тази седмица цяла Западна Европа бе обхваната от рекордно горещо време, на места термометрите достигат 40 градуса.     ", "date": "2019.06.26", "title": "Проблеми с питейната вода в части на Германия заради горещините"}
{"url": "https://www.actualno.com/europe/erdogan-stranite-ot-nato-ne-biva-da-si-nalagat-sankcii-edna-na-druga-news_762841.html", "text": "    Ердоган заяви, че страните от НАТО не трябва да си налагат помежду си санкции.      \"Не забравяйте, че Турция е страна от НАТО. Америка е страна от НАТО. Не знам дали страните от НАТО се санкционират едни други,\" каза Ердоган пред репортери на летище Анкара, преди да замине за Япония, където ще присъства на срещата на върха на Г-20, предаде БГНЕС.   Ердоган трябва да се срещне в събота с президента на САЩ Доналд Тръмп по време на срещата на върха в Осака. Сделката на Турция с Русия ще бъде един от въпросите по време на разговора.\r\nСАЩ дадоха на Турция краен срок до 31 юли, за да се откаже от закупуването на системата С-400, или ще наложи санкции и премахване от американската програма за изтребители Ф-35.  Ердоган се опитва да използва добри отношения с Тръмп, за да изтрие напрежението, когато се срещнат този уикенд.\r\nТой каза, че отношенията на Турция с Вашингтон се основават на \"стратегическо партньорство\" и добави, че \"не остава с такова впечатление от г-н Тръмп\", че санкциите ще бъдат наложени, ако Анкара не се оттегли от споразумението с Русия.   Турският лидер също така настоя, че споразумението с Москва е \"постигнато споразумение\" и че системата е \"в процес на доставка\".    Тази седмица Ердоган заяви, че страната му ще получи доставката на руската система за противоракетна отбрана С-400 през юли. ", "date": "2019.06.26", "title": "Ердоган: Страните от НАТО не бива да си налагат санкции една на друга "}
{"url": "https://www.actualno.com/sofia/problemyt-zastrojavane-v-kv-goce-delchev-totalna-razlika-v-dokumentite-kakvo-se-sluchva-news_762840.html", "text": "    Пореден протест срещу застрояването в София стана факт – . Става въпрос за готвена жилищна сграда с трафопост плюс задънена улица в градинката между блоковете 253 и 254а.      Съгласно документи, които бяха представени на протеста, одобрението за изменение на плана за регулация и застрояване на съответните урегулирани поземлени имоти е дадено от предишния главен архитект – Петър Диков. Сега има обжалване на това, от столичния кмет Йорданка Фандъкова, но директно пред Административния съд-София, като се посочва, че одобрението от Диков е направено без да бъдат спазени нормативните изисквания за преструктуриране на квартала, при възражение на кмета на \"Триадица\" Николай Терзиев и без да бъде проведено обществено обсъждане по правилата.\r\nИма обаче и сериозно противоречие – съгласно документите за одобрение, ПУП-ът е съгласуван със \"Софийска вода\". Само че в жалбата на Фандъкова, която е минала през сегашния главен архитект Здравко Здравков, пише, че не било говорено със \"Софийска вода\" за изместване на канал, минаващ под имота, където ще се строи. Според проекта каналът трябва да бъде преместен.    На днешния протест дойдоха главният архитект на \"Триадица\" Иван Шишков, както и общинските съветници от ГЕРБ и БСП Михаил Владов и Борис Цветков. Цветков всъщност живее точно на спорното място и директно каза на събралите се хора, че вече нищо не зависи от общинската администрация, защото са пропуснати всички възможности и сега решава съдът – каквото каже, това ще е.    Пред арх. Шишков увери, че няма да се строи. \"Нямат влязъл в сила ПУП, никакво разрешение за строеж нямат, нямат и одобрен Подробен устройствен план (ПУП)\", добави той. Само че в жалбата на Фандъкова пред съда пише следното: \" \". Арх. Шишков и Михаил Владов като общински съветник на ГЕРБ не отговориха на въпрос защо има разлика в документите на Диков и Фандъкова по темата \"Софийска вода\" и какво ще се случи в съда при това положение! Проверка на показа, че инвеститорът, който иска да строи в имота, е \"Бучов Консулт\". Управител е Пеньо Пенев, а едноличен собственик на капитала е \"Тревър Комърс Инк\". Според Търговския регистър, \"Тревър Комърс\" е регистрирано на Вирджинските острови, т.е. говорим за офшорка. ", "date": "2019.06.26", "title": "Проблемът \"застрояване\" в кв. \"Гоце Делчев\" - тотална разлика в документите какво се случва"}
{"url": "https://www.actualno.com/balkani/zaev-vse-pak-njama-da-e-i-finansov-ministyr-na-severna-makedonija-news_762786.html", "text": "     Зоран Заев оттегли предложението си, с което трябваше, освен премиер, на Северна Македония.       Член 44, точка 2 от Закона за борба с корупцията не позволява обединяването на тези две функции.   От Антикорупционната комисия известиха парламента чрез съобщение, че министър-председателят не трябва едновременно с това да бъде и министър, предава скопският телевизионен канал „ТВ21“, цитиран от \"Фокус\".\r\nСлед това, на парламентарното заседание Заев заяви, че оттегля предложението си и добави, че Конституцията и законите позволяват на премиера да бъде и министър, но ще уважи препоръките на Антикорупционната комисия.  Все пак Заев ще ръководи Министерството на финансите до избирането на нов министър.  ", "date": "2019.06.26", "title": "Заев все пак няма да е и финансов министър на Северна Македония"}
{"url": "https://www.actualno.com/moresport/antoaneta-boneva-specheli-vtori-bronzov-medal-v-minsk-news_762806.html", "text": "     Българската състезателка по спортна стрелба Антоанета Бонева спечели втори бронзов медал на Европейските игри в Минск, предаде БГНЕС.      Бонева събра 31 точки във финала на дисциплината 25 метра пистолет и завърши трета, също както и преди три дни на 10 метра пистолет.   Тя имаше шансове и за среброто, но загуби от швейцарката Хайди Дитхелм Гербер с 2:4 точки.\r\nВ последната решителна серия за титлата Гербер навакса изоставане от три точки срещу олимпийската шампионка в дисцилината от Рио 2016 Ана Коракаки (Гърция) и изравни за 35:35, като победителката трябваше да бъде определена с нова допълнителна престрелка.  В нея Коракаки все пак взе връх с 3:2 точни изстрела и грабна златото, докато Гербер остана със сребро. ", "date": "2019.06.26", "title": "Антоанета Бонева спечели втори бронзов медал в Минск "}
{"url": "https://www.actualno.com/politics/cvetelin-kynchev-shefovete-na-vmro-i-grupa-bogati-cigani-mnogo-dobre-se-razbirat-news_762799.html", "text": "    ВМРО настоява за спешно приемане на . Част от мерките в нея са общественополезен труд, контрол над социалните помощи, спиране на детската раждаемост и аборти.      „Тази концепция няма да реши всички проблеми, но е началото на решаването им. Ние работим и без да е приета. Тя обаче ще даде възможност на българското правителство да работи изцяло ясно в тази посока. Да се спрат социалните помощи на тези, които живеят на гърба на българските граждани години наред. Тези хора, без значение какъв етнос са, трябва да бъдат образовани и да влязат обратно на пазара на труда, за да произвежда БВП”, обясни депутатът от ВМРО Александър Сиди пред bTV.   Според председателя на „Евророма” Цветелин Кънчев обаче този документ е компрометиран още от самото му заглавие, защото става въпрос за „циганизация”. Той заяви още, че това е „поредната популистка стъпка на ВМРО”. „Трябва да говорим за социална интеграция, а не за етническа”, на мнение е Кънчев.  „Когато започне един проблем да се решава на парче и фиксирайки се само върху определен етнос, това ни напомня за едни много зловещи времена, когато се е говорело за решаване на еврейския въпрос”, допълни Цветелин Кънчев. „Моята информация е, че шефовете на ВМРО и група богати цигани много добре се разбират. Това означава една омраза към бедните хора. В концепцията се предвижда със средства на българските данъкоплатци да се плаща на някой циганин, който го е мързяло да учи. Категорично не съм съгласен с това ”, заяви още председателят на „Евророма”.   Александър Сиди от своя страна заяви, че Цветелин Кънчев за пореден път изрича лъжа за това как Красимир Каракачанов бил близък с циганските барони.  Отрече и твърдението му, че с пари на държавата ще се плаща за обучението на хората без образование.     „Ние предвиждаме специални социални бонуси за майките със средно и висше образование, за да може интелигентните хора да бъдат мотивирани да раждат деца”, каза още Цветелин Кънчев.\r\nПо думите на Александър Сиди вече е внесла предложения с идеи за даване на стимули за грамотна раждаемост.\r\n„Веднага обаче бяхме обвинени от хора като Цветелин Кънчев, че разделяме хората”, поясни Сиди.    ", "date": "2019.06.26", "title": "Цветелин Кънчев: Шефовете на ВМРО и група богати цигани много добре се разбират"}
{"url": "https://www.actualno.com/curious/dneven-horoskop-za-27-uni-news_762737.html", "text": "     Овен       Това е ден за разбирателство. Сега ще можете да постигнете диалог с всеки почти за всичко. Не пропускайте момента. Телец Това е добър ден за вложения или присъединяване към бизнес група. Сега сте на високо професионално ниво и наясно с възможностите ви.   Близнаци Това е ден, в който да проявите лоялност. Не се замисляйте за това кой какво ви е дал, а бъдете човечни. Рак     Това е ден, в който ще можете да наваксате загубеното. Положените минимални усилия ще ви дарят със задоволителен резултат. Лъв Днес не бъдете прекалено критични. Помислете дали самите вие не допускате някаква грешка, докато броите тези на другите. Дева Днес малък семеен спор може да отвори много незараснали рани. Опитайте се да потушите спора още в началото преди да сте отишли прекалено далеч.   Везни Сега не е време за радикални промени. Използвайте статуквото до колкото можете. Обадете се на верни приятели. Скорпион Днес е много вероятно да разберете, че дълго време сте били в грешка по даден въпрос. Това може да обогати позицията ви с нова информация. Стрелец Днес не се опитвайте да сте първи на всяка цена. Позицията ви е повече от печеливша, но е нужно време, за да се уверите в това. Козирог    Днес рискувате да забравите нещо важно. Няма нищо непоправимо, но се постарайте да компенсирате пропуска си. Водолей През този ден не се осланяйте на късмета ви. Може да се окаже, че не сте толкова подготвени и само добрият шанс няма да ви е достатъчен. Риби Днес може да направите чудеса с желанието ви за развитие. Поставете си високи цели и не се съмнявайте в постигането им. ", "date": "2019.06.26", "title": "Дневен хороскоп за 27 юни"}
{"url": "https://www.actualno.com/varna/policai-ot-varna-izlizat-na-protest-pred-ministerski-syvet-news_762731.html", "text": "    На 5 юли служители от системата на МВР към различни синдикални организации от цялата страна, организират . Те настояват за . Към протеста ще се включат служители на МВР Варна и медици от морската ни столица. Протестните дейности са планирани за . \"Точно на празника на МВР- 5 юли, ние ще излезем на протесно шествие, заедно с нашите приятели от КТ \"Подкрепа\", Българския лекарски съюз и Българската асоциация по здравна грижа. Най-ниско заплатения нощен труд е в системата на МВР, само 25 стотинки на час. Тази сума е определена през 2006 г. и от тогава са минали 13 години. Има един парадокс в МВР, на нашата граница полицейските сътрудници получават 50 стотинки на час при нощни дежурства, а нашите служители 25 стотинки. Защо след като е една и съща дейност, стресът също е еднакво голям, получаваме различно заплащане? Това води до напрежение между колегите и недооценяване.      Към момента има множество заведени дела за приравняването от нощен към дневен труд, има един коефициент, по който се изчислява. Единствено в МВР няма такова приравняване. Затова има много искови молби и много спечелени дела към момента. Искам да призова всички, които оценяват нашия труд и желаят да ни подкрепят, да дойдат на 5 юли в 14 часа пред Министерския съвет в София\".   Това сподели Ивайло Янчев, председател на Синдикално дружество 32 към Синдикалната федерация на служителите в МВР и действащ пожарникар във Варна. Според него, на протеста в столицата се очаква да се включат между 100 и 150 човека от Варна. ", "date": "2019.06.26", "title": "Полицаи от Варна излизат на протест пред Министерски съвет"}
{"url": "https://www.actualno.com/education/skandalyt-s-uchebnicite-i-istinata-za-komunizma-news_762724.html", "text": "           В поредицата от парадокси на българския преход е и този: историята се пише не от победителите, а от победените. Въпреки че през 1989 комунистическият режим в България падна, разказът за него се води от политическите му наследници. Подпомогнати от течащото време, те успяват да насочват работата на паметта и да налагат оценката за този период от историята на България. Отпушилият се първоначално социален гняв на безпартийните, а дори и на довчерашни партийци, постепенно отстъпи място на вълни от соцносталгия. Това се случи в резултат от няколко публични дебата, овладени от „здравите сили”.   Първият беше за принадлежността към ДС. Разкриването ѝ срещна различни пречки, основната от които беше формирането на „черен пазар” за досиета и използването им за политически рекет. Когато най-после с триста зора бе приет закон за досиетата, действието му бе замъглено от релативизация на вините. Досиетата на „ценните сътрудници” отдавна бяха унищожени, а останалите попадаха в един кюп - без значение защо и какво точно са вършили. Същевременно в ролята на експерти продължаваха да гастролират доказани агенти на ДС, които без свян раздаваха правосъдие наляво и надясно. Дебатът за ДС изглеждаше като разработка на самата ДС.\r\nЗаедно с това противопоставянето между евроатлантическата и евразийската ориентация бе разиграно като сблъсък между русофоби и русофили. Благодарение на традиционната ни историческа и културна близост с Русия, както и на промиването на мозъци през соца, по-неподготвената част от обществото бе убедена, че който обича Чехов и Чайковски, подкрепя Путин. И че евроскептицизмът е всъщност защита на православието.   Но най-важният дебат е дали и как комунизмът трябва да бъде разказан на поколенията, които не са го преживели. Тук дълго доминираше мнението, че още е рано за това, тъй като периодът продължава да е обект на актуални политически противоречия. Което си беше директно взимане на страна - тази на самия комунизъм. Колкото повече време минава, толкова повече се заличава паметта за репресиите на този режим, тъй като той целенасочено е унищожавал свидетелствата за тях, прочиствайки архивите си. Затова сега е достатъчно неговите наследници максимално да отложат изучаването му - поне докато жертвите си отидат физически и останат само пропагандните източници, по които да се пише историята. Американският сериал „Чернобил” и руската реакция към него е добър пример за съветска „организация на забравата” - и тогава, и сега.\r\nОт такава гледна точка е истински пробив, че макар и цели 30 години по-късно периодът все пак влиза като . Така в обозрима перспектива може най-после да се промени плашещата статистика, според която 94% от младото поколение не знаят почти нищо за комунизма, а 40% от тях дори не могат да посочат дали краят му е белязан от рухването на Берлинската, Московската, Софийската или Китайската стена. Още повече, че в изискванията към авторите на учебниците са въведени задължителни термини като репресивен апарат, ДС, лагери, горяни, култ към личността и тоталитаризъм, като това понятие включва равнопоставено фашизма и комунизма. Целта е да се преодолее устойчивата асиметрия в средното образование, според която тоталитаризъм е само фашизмът, а комунизмът не е - заради историческото алиби на антифашизма.        Но какъв е резултатът „черно на бяло”? Незадоволителен, според фондация „Истина и памет”, която е особено активна в изследването на близкото минало. Фондацията дори инициира „Петиция за недопускане на подмяна на факти и събития от комунистическия период и прехода към демокрация в новите учебници по история за 10-ти клас\". В какво обаче се състои подмяната?\r\nСлед като отлагането на ще бъде прекратено още преди да са зараснали раните от него, в действие влиза друг подход - нормализация на периода при интерпретацията му. С други думи: той трябва да бъде представен на учениците като всяка друга епоха, в който има и хубаво, и лошо. Това става например така: минава се „на пръсти” покрай теми като лагера в Белене, Възродителния процес, ДС и връзките ѝ с КГБ, а режимът се представя за репресивен до Априлския пленум. За ерата на Тодор Живков се избягва да се говори като за режим на несвобода и дефицит, в който има цензура, в който трудно се пътува зад граница, в който се чака с години за жилище и кола, а държавата на три пъти е изправена пред фалит.\r\nПетицията на фондация „Истина и памет” е адресирана до министър-председателя и до министъра на образованието, като засега е подкрепена политически от СДС и Цветан Цветанов. Настояването е за фундаментално преработване на учебниците, като междувременно министърът на образованието даде надежда, че това може и да се случи. В същото време би било несправедливо всички учебници да бъдат поставени под общ знаменател. В някои от тях политическият субективизъм на авторите действително надделява над научната обективност, но в други репресивната природа на комунистическия режим е представена без недомлъвки.       Вероятно и след корекциите на по история ще останат хора, които ще се опитват да манипулират мисленето на подрастващите. Но оттук нататък нещата са главно в ръцете на учителите - по кой учебник и как ще решат да преподават. За дълъг период от време учителите бяха потисната професионална общност, държана в недоимък, което, съвсем естествено, ги ориентираше политически към лявото. Напоследък обаче социалният им статут се подобри, а се сменят и поколенията. Затова можем да очакваме, че близкото минало на България ще бъде преподавано предимно от хора, които имат гражданско самочувствие и принадлежат към днешния свят.  ", "date": "2019.06.26", "title": "Скандалът с учебниците и истината за комунизма"}
{"url": "https://www.actualno.com/america/trymp-rusija-e-potencialen-protivnik-news_762753.html", "text": "    Президентът на САЩ Доналд Тръмп заяви, че не нарича Русия противник на Америка, а я счита за потенциален противник. Той изказа това мнение в сряда в ефира на Fox Business, предава ТАСС, цитирани от \"Фокус\".      „Не наричам Русия противник, но те са потенциален противник“, заяви американският лидер.\r\nТръмп засегна тази тема в контекста на ситуацията с недостатъчните вноски на страните-членки към бюджета на НАТО. „Германия плаща на Русия милиарди и милиарди долари за енергетика. Те дават на Русия милиарди долара и въпреки това се предполага, че ние трябва да защитаваме Германия. А Германия отказва да плаща. Те не плащат на НАТО това, което са длъжни да платят“, добави американският президент.   ", "date": "2019.06.26", "title": "Тръмп: Русия е потенциален противник"}
{"url": "https://www.actualno.com/america/trymp-i-putin-shte-se-sreshtnat-v-osaka-na-28-uni-news_762802.html", "text": "     Президентите на Русия и САЩ - Владимир Путин и Доналд Тръмп - ще проведат отделна среща по време на форума на върха на Г-20 в Осака на 28 юни, разговорът може да продължи около час. Това съобщи пред журналисти от съветникът на руския лидер Юрий Ушаков, предават TACC и \"Фокус\".      \"Срещата е приблизително в 14:00 местно време (8:00 часа българско време), в 15:00 часа е втората работна среща на Г-20\", заяви помощникът на президента.   Той добави, че преговорите ще се проведат на мястото, което е предназначено за срещи на лидерите. \"Срещата с Тръмп ще се проведе в преговорната зона за лидери в едно от помещенията\", заяви говорителят на Кремъл.\r\nСпоред него лидерите сами ще определят дневния ред на срещата. \"Въпросите са логични: общото състояние на двустранните отношения, стратегическата стабилност и многобройните регионални конфликти - Сирия, Афганистан, Украйна, Венецуела, разбира се, иранският проблем и т.н.\", каза Ушаков. \"Общото очертаване на ситуацията в Сирия и въпросите за съвместната работа там ще бъдат обсъдени\", добави той в отговор на въпрос дали ще бъдат обсъдени някакви конкретни стъпки.   ", "date": "2019.06.26", "title": "Тръмп и Путин ще се срещнат в Осака на 28 юни"}
{"url": "https://www.actualno.com/politics/terasata-na-plamen-georgiev-svali-ot-posta-shefa-na-stroitelnija-kontrol-v-sofija-news_762725.html", "text": "    Два дни след като стана известно, че е отменил заповедта за събаряне на незаконните навеси на терасата на председателя на антикорупционната комисия Пламен Георгиев, шефът на строителния контрол в Столичната община арх. Влади Калинов напусна поста си. За оставката съобщи кметът на София Йорданка Фандъкова в профила си във Facebook.      Фандъкова е поискала и получила обяснения от Калинов за терасата, както и оставката му, която е приела. \"Връщам за ново разглеждане акта на район \"Слатина\", които констатираха незаконно построени покриви върху постройките на покривната тераса. С кмета на район \"Слатина\" още по време на тяхната проверка разгледахме строителната документация. В проекта на сградата няма покриви върху издигнатите колонади. Проверката засяга действия на строителя на сградата през 2007 г. Фактите са такива каквито са, и никой няма интерес от това да бъдат прикривани и премълчавани\", написа столичният кмет.   \"Прекратихме административно-наказателното производство срещу председателя на Комисия за противодействие на корупцията и за отнемане на незаконно придобитото имущество Пламен Георгиев, чието има нашумя около скандала с апартаментите на властта \"Апартаментгейт\". Оказа се че районна администрация \"Слатина\" е издала два документа, които драматично си противоречат\", съобщи Калинов пред БГНЕС.\r\n\"От районната администрация ни изпратиха констативния акт. Те бяха със становище, че там има незаконно строителство. Като такова бяха квалифицирали изграждането на скатен покрив над колонада, която е изградена върху терасата, за която се оказа, че има строителни книжа\", изясни ситуацията Калинов и добави, че другият документ, който районната администрация е издала е за въвеждане на сградата в експлоатация.  По думите на архитекта ако е имало нарушение, то от район \"Слатина\" е трябвало тогава да реагират, а не сега, защото по безспорен начин е установено, че след този документ строителство в тази сграда не е извършвано.\r\n\"Тази тераса и навесите по нея са изградени преди сградата да бъде пусната в експлоатация\", категоричен е Калинов.   Той добави още, че съдебната практика казва, че една администрация не може да издава два еднакви документа, особено противоречащи помежду си и подчерта, че тези доказателства няма да издържат в съда.    Пред БГНЕС кметът на район \"Слатина\" Наталия Стоянова обясни, че позиция на районната администрация е изразена в издадения констативен протокол. В него е описано, че има незаконно строителство един метър застрояване над кота било. Документът за въвеждане на сградата в експлоатация е издаден през 2007 г. от главния архитект на района, който от 2009 г. не работи в общинската администрация.\r\nСтоянова не отрече, че Закона за устройство на територията няма нарушения, но остава въпросът дали издаденият през 2007 г. документ отразява сегашната ситуация с надстройката. Стоянова допълни, че Пламен Георгиев е обяснил пред общинските власти, че всичко изградено е направено преди издаването на документа за въвеждане на сградата в експоатация. ", "date": "2019.06.26", "title": "Терасата на Пламен Георгиев свали от поста шефа на строителния контрол в София"}
{"url": "https://www.actualno.com/ruse/policaite-v-grad-ruse-i-oblastta-poluchiha-novi-avtomobili-news_762707.html", "text": "    Автопаркът на Областна дирекция на МВР в Русе се обогати с 10 нови патрулни коли „Шкода Рапид“. Те са предназначени за служители от районните управления в Русе, Бяла и Две могили. По четири автомобила получиха Първо и Второ РУ в град Русе, а по един районните управления в градовете Две могили и Бяла. Ключовете им бяха връчени на церемония в Русе. Новите коли ще заменят част от морално и физически остарелия автопарк, като в него има автомобили на по 16 години и с навъртяни над милион километра, по думите на  комисар Илиян Енчев – зам.-директор ОД МВР Русе.      „Надяваме се, че с новите превозни средства ще подобрим работата на колегите и условията, в които работят. Голяма част от времето си те прекарват в тези автомобили, изпълнявайки служебните си задължения – основно за охрана на обществения ред, за опазване на живота, здравето и спокойствието на гражданите. Предполагам, че това допълнително ще мотивира всички тях да изпълняват задълженията си по-професионално и по-качествено“, допълни комисар Енчев.\r\nНовите автомобили са закупени с финанси от бюджета на МВР. Автомобилите са с обем на двигателя 1400 куб. см, с автоматична скоростна кутия и мощност от 125 конски сили. Новите автомобили са оборудвани с лайтбар и допълнително оборудване, необходимо за работата на патрулите. Маркирани са с герба и надписите на Министерство на вътрешните работи. ", "date": "2019.06.26", "title": "Полицаите в град Русе и областта получиха нови автомобили "}
{"url": "https://www.actualno.com/europe/es-izkluchva-prerazglejdaneto-na-sdelkata-za-brexit-news_762721.html", "text": "    Европейският съюз напълно изключва възможността за преразглеждане на настоящото споразумение относно условията за излизане на Обединеното кралство от Общността, дори ако Лондон ще трябва да напусне ЕС без сделка. Това заяви в сряда на пресконференция в Брюксел представителят на Европейската комисия Наташа Берто, предава TACC, цитирана от \"Фокус\".      „Да, мога да потвърдя, че няма да преразгледаме споразумението, както многократно сме повтаряли\", каза тя, отговаряйки на въпрос от журналисти относно това дали ЕК ще откаже да преразгледа сделката дори в случай на „развод\" без споразумение.   От Берто също беше поискано да опише очакванията на Брюксел по отношение на лидера в надпреварата за поста министър-председател на Обединеното кралство Борис Джонсън. В отговор тя увери, че Брюксел е готов да работи в дух на сътрудничество с всеки правителствен лидер на Обединеното кралство.\r\nВеликобритания трябваше да напусне ЕС на 29 март 2019 г., т.е. две години след подаването на писмено уведомление за изтегляне. Въпреки това депутатите от Камарата на общините на парламента на Обединеното кралство отхвърлиха проектоспоразумението за сроковете за Брекзит, което премиерът Тереза Май постигна по време на преговорите с европейските лидери. Те гласуваха срещу него три пъти. В резултат на това ЕС се съгласи да отложи датата на Brexit от първо до април-май, а после до 31 октомври тази година.   ", "date": "2019.06.26", "title": "ЕС изключва преразглеждането на сделката за Brexit"}
{"url": "https://www.actualno.com/balkani/nad-50-ot-makedoncite-ne-odobrjavat-rabotata-na-pravitelstvoto-si-news_762762.html", "text": "    Повече от половината македонци, или 51.3%, не одобряват работата на правителството, в сравнение с 43.8%, които одобряват работата, показва изследването за нагласите и доверието на гражданите към работата на кабинета на Зоран Заев, проведено от социологическата агенция М-Проспект, предаде БГНЕС.      Проучването е две години след идване на власт на правителството и показва намаляване на удовлетворението от работата на правителството в сравнение с резултатите от проведеното преди година такова проучване,  когато  напълно или донякъде доволни от работата на новото правителство бяха 49%. 47,4% от анкетираните като цяло са въобще или донякъде недоволни.   Повечето от анкетираните - 45% - одобряват работата на правителството във външната политика, в сравнение с 51%, които не одобряват това.\r\nРаботата на правителството по отношение на икономиката и създаването на работни места се одобрява от 37,6%, докато повече от половината от анкетираните не я одобряват - 56%.  В борбата с корупцията и престъпността работата на правителството се одобрява от едва една трета от анкетираните или 34.9%, в сравнение с почти две трети - 59.2%, които не я одобряват, сочи  анкетата.\r\nНа въпрос кои от министрите / министерствата създават впечатлението, че си вършат най-добре работата, 9,5% от гражданите оценяват като най-добро Министерството на външните работи, следвано от Министерството на труда и социалната политика, чиято работа се харесва на  7,8% от анкетираните. Почти една четвърт, или 23,1%, нямат позиция по този въпрос.   По въпроса колко доверие имат в специалната прокуратура повече от половината от анкетираните или 57.1% са заявили, че нямат доверие, срещу 37,5%, които имат.    Проучването е проведено сред респонденти на възраст над 18 години, на македонски и албански език, в периода от 15 май до 7 юни тази година. ", "date": "2019.06.26", "title": "Над 50% от македонците не одобряват работата на правителството си "}
{"url": "https://www.actualno.com/help/teodor-se-nujdae-ot-pomosht-za-da-jivee-news_762766.html", "text": "    Теодор е на 14 години от Кюстендил и в момента се бори за живота си.      \"В началото на месец май Теди започна да изпитва леки болки в крака. Предположихме, че се дължи на пренатоварване в тренировките по футбол. Но след известно време се появи отток и започна да накуцва. Решихме да потърсим помощ в Университетска специализирана болница по ортопедия \"Проф. Бойчо Бойчев\". След направени редица изследвания, лекарите установиха, че Теди има остеосарком - много агресивен рак на костите. От Ядрено-магнитния резонанс се вижда, че е засегнал бедрената му кост и туморите са два\", разказват близките на момчето в публикация в специализирания сайт .   \"След установяването на диагнозата ни пренасочиха в клиниката по детска онкохемотология ИСУЛ, където приеха Теодор за лечение. До момента той има направена една химиотерапия и в момента се възстановява вкъщи.\r\nЛечението на този вид рак е много трудно и агресивно. Лекарите тук предлагат химио- и лъчетерапия, най-вероятно ще се наложи и ампутация на крайника.  Затова потърсихме надежда в немската Университетска болница \"Charité\", споделят роднините.  \"Веднага подадохме документи и запитване към тях за второ мнение. Лекарите там твърдят, че могат за запазят крака на Теди и той да бъде излекуван успешно. По предварителна информация необходимата сума за лечението на Теди в Германия ще е около 300 000 евро\", посочват още близките на малчугана.         ", "date": "2019.06.26", "title": "Теодор се нуждае от помощ, за да живее"}
{"url": "https://www.actualno.com/analysis/medvedev-rosatom-shte-se-vkluchi-v-stroeja-na-aec-belene-news_762743.html", "text": "    Оптимисти сме за развитието на двустранните отношения между България и Русия. Това беше общото послание на председателя на Народното събрание Цвета Караянчева и министър-председателя на Руската федерация Дмитрий Медведев по време на работна среща в Дома на правителството в Москва, съобщиха от пресцентъра на парламента.      Цвета Караянчева благодари на Дмитрий Медведев за решението на казуса с възможността българските студенти да работят почасово в Руската федерация. Председателят на парламента гарантира, че българската страна полага необходимите усилия за реализацията на проекта за изграждането на разклонението от \"Турски поток\" към България и Сърбия, което страната ни предлага да се нарича \"Балкански поток\".    \"Проектът се изгражда по всички европейски изисквания и чрез свързването му с газов хъб \"Балкан\" ще гарантира стратегическата роля на България на европейската газова карта\", заяви Цвета Караянчева.  Руският премиер Дмитрий Медведев приветства работата по изграждането и разширяването на газовата инфраструктура в България и региона и изрази задоволство, че България ще участва в реализацията на разклонението на \"Турски поток\" и в транзита на газ.\r\nОсвен това руският премиер потвърди, че \"Росатом\" ще се включи в процедурата за избор на стратегически инвеститор за АЕЦ \"Белене\".   По време на разговора Цвета Караянчева и Дмитрий Медведев обсъдиха възможностите за увеличение на стокообмена между двете страни и отбелязаха, че най-важното в отношенията между България и Русия са контактите между хората.    В края на срещата руският премиер изпрати поздравления на българския си колега Бойко Борисов.\r\nБългарска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България - Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов. ", "date": "2019.06.26", "title": "Медведев: \"Росатом\" ще се включи в строежа на АЕЦ \"Белене\""}
{"url": "https://www.actualno.com/europe/holandskata-policija-zadyrja-rekordna-pratka-s-droga-za-stotici-milioni-evro-news_762754.html", "text": "    Холандската полиция съобщи, че е задържала 2,5 тона метамфетамини, което според нея е най-голямата заловена подобна пратка досега в Европа, предаде Reuters.      Стойността на дребно на наркотика се оценява на \"стотици милиони евро\".\r\nГоворителят на полицията Томас Алинг съобщи, че все още не са последвали арести след извършената акция. \"Ние сме по петите им\", добави той, имайки предвид притежателите на иззетите наркотици, които според него са били предвидени за износ, вероятно за Източна Европа.\r\n\"Не можете да пласирате всичко това само в Холандия\", каза Алинг.  Последни проучвания на отходните води показват, че употребата на метамфетамини в холандските градове е сравнително слаба, в сравнение със САЩ и Австралия, но нараства, отбелязва Reuters.   Холандската полиция открила наркотика по време на проверка в офис сграда, в рамките на продължаващо разследване.\r\nТя установила, че вторият етаж е по-малък отвътре, отколкото изглежда отвън. След това полицаите открили тайна стая, където метамфетамините били увити в малки пакети, натъпкани в пазарски торби.    Впоследствие полицията открила склад в Утрехт, където били съхранявани 17 500 литра химикали, използвани за пречистване на кокаин и производство на синтетични наркотици.\r\nНамерените наркотици са били унищожени, съобщи холандската полиция. ", "date": "2019.06.26", "title": "Холандската полиция задържа рекордна пратка с дрога за стотици милиони евро"}
{"url": "https://www.actualno.com/education/izljazoha-rezultatite-ot-malkite-maturi-vijte-gi-news_762772.html", "text": "    Учениците и родителите вече могат да проверяват резултатите от националните външни оценявания след 7-ми клас по български език и литература и по математика.      Проверката става с входящ номер и идентификационен код на адрес:  .   Обявяването на резултатите по-рано ще осигури на децата и родителите достатъчно време, за да направят избор на училище, профил или на специалност от професия според бала на ученика. Срокът за подаване на заявленията за класиране е от 3 юли до 5 юли 2019 г.\r\nУчениците могат да кандидатстват за прием в неограничен брой училища. Кандидатстването е електронно. Всяка избрана паралелка трябва да бъде вписана като отделно желание, напомнят от пресцентъра на Министерството образованието и науката.  Всички седмокласници в страната са 61 223. ", "date": "2019.06.26", "title": "Излязоха резултатите от малките матури - вижте ги "}
{"url": "https://www.actualno.com/crime/izraelski-samolet-e-kacnal-avarijno-na-letishte-sofija-news_762750.html", "text": "    Израелски самолет е кацнал аварийно на Летище \"София\", потвърдиха за Агенция „Фокус“ от пресцентъра на Летище \"София\".      Към този момент не се съобщават подробности за инцидента и причината за него.    ", "date": "2019.06.26", "title": "Израелски самолет е кацнал аварийно на Летище \"София\""}
{"url": "https://www.actualno.com/europe/makedonski-ministyr-vjarva-che-skopie-i-sofija-shte-razreshat-vyprosite-za-goce-delchev-news_762660.html", "text": "    Министърът на външните работи на Северна Македония Никола Димитров смята, че неговата страна има с България големи общи цели и че ще намерят начин за взаимно приятелство и уважение при решаването на въпроси, свързани с Договора за приятелство, като например Гоце Делчев, като такива цели не трябва да бъдат застрашени.      „Убеден съм, че с България споделяме основни общи цели. Като съседи, които подписаха договор за приятелство, който засяга много деликатни и емоционални въпроси за двете страни по отношение на историята, аз съм убеден, че ще намерим начин чрез уважение към другия и приятелство да не застрашаваме тези важни цели“, каза министър Димитров в отговор на журналистически въпрос дали са реалистични заплахите от българска страна за блокиране на процеса за получаване на дата за преговори, ако не бъде постигнато споразумение за Гоце Делчев.   Той добави, че се надява да има възможност да обсъди въпроса утре сутринта в София, където ще присъства на среща на Черноморската инициатива.\r\nУбеден съм, че успехът на Македония по отношение на европейската интеграция е много важен за съседната и приятелска България и ние ще намерим начин те не само да не бъдат пречка, но и да насърчават , както между впрочем бяха и миналата година в съвета по общи работи и неотдавна на последния, който се проведе в Люксембург“, каза Димитров на пресконференция след срещата си с министъра на външните работи на Норвегия Ине Ериксен Сореиде, предаде БГНЕС.  Говорейки като представителка на държава, както каза тя, която не е член на Евросъюза, смята, че диалогът между двете страни трябва да продължи. ", "date": "2019.06.26", "title": "Македонски министър вярва, че Скопие и София ще разрешат въпросите за Гоце Делчев"}
{"url": "https://www.actualno.com/europe/ruskata-cyrkva-veche-njama-da-osveshtava-raketi-news_762683.html", "text": "    Руските свещеници благославят автомобили, жилища, яхти, томографи, войници, . Свещениците на РПЦ щедро пръскат светена вода, изпълнявайки обредите за освещаване. Благословиите могат дори да бъдат поръчани онлайн. Въпреки това наскоро църковна комисия постанови, че някои видове благословии все пак са извън границите на благоприличието: като например освещаването на оръжия за масово унищожение, отбелязва британският национален ежедневник The Times.      Както обясни епископът на Московската патриаршия Сава Тутунов, решението на комисията по църковно право се дължи на „нови реалности“.\r\n„Църквата принципно не се е срещала с определени видове оръжия до XX век, дори до втората му половина“, поясни епископът.\r\n„Може да се говори за благословия на воин, който служи за защитата на Отечеството. В края на ритуала се благославя и личното оръжие, именно защото е свързано с човека, на когото се дава благословията. Точно същата причина оръжията за масово поразяване не трябва да се осветяват”, обясни духовникът.  Той призна, че констатациите на комисията се различават от практиката от последните години. През ноември миналата година се появиха снимки, на които свещеник в оранжево яке благославя ракетно-зенитната система С-400, преди да бъде изпратена в Крим, припомня агенция Фокус.\r\nМиналата година руското министерство на отбраната публикува кадри, на които свещеник освещава междуконтиненталната „Ярс“ преди поставянето й в пусковата шахта в Западна Русия.\r\nРуската телевизия показа също как свещениците поръсват със светена вода МБР „Топол“, пристигайки в Москва за годишния парад на 9 май в чест на победата над Нацистка Германия.    През 2016 г. свещеник Максим Самохвалов имаше възможност да благослови самолета Су-25, снабден с бомби и управляеми ракети.\r\n„Често към свещениците се обръщат за освещаване на оръжия: бомбардировачи, бойни ракети, подводници... В този контекст оръжието се възприема като средство за защита и спасение\".\r\nОчаква се проектодокументът за освещаване на оръжия да бъде завършен до края на юли, след което ще бъде разгледан от църковните власти. Някои духовници не са съгласни със заключението на комисията: според тях благословията не трябва да се ограничава до лични оръжия.\r\nВсеволод Чаплин, бивш началник на отдела за външни църковни отношения на Руската православна църква нарече ядрените оръжия „ангели пазители\" на страната. „Само ядрените оръжия не позволяват на Русия да бъде поробена от Запада\", казва той.\r\nНастоятелят на църквата „Св. Татяна\" при Московския държавен университет, протоиерей Владимир Вигилянски, изрази противоположната гледна точка: „Никога няма да осветя оръжия, включително лични\".   Според него може да се освещават места, на хората са на служба - самолети, кораби, подводници и коли.\r\nПо време на посещение в Обединеното кралство преди три години, предстоятелят на Руската православна църква патриарх Кирил каза, че страните трябва да обединят усилията си в „свещената война\" срещу тероризма. ", "date": "2019.06.26", "title": "Руската църква вече няма да освещава ракети"}
{"url": "https://www.actualno.com/society/api-za-tol-sistemata-teletol-predlaga-tehnologija-kojato-njama-obshto-s-iziskvanijata-news_762738.html", "text": "    Агенция \"Пътна инфраструктура\" (АПИ) не поддържа монопол на нито един Национален доставчик на услуги (НДУ) за продажба на пътни такси – електронна винетка и тол. Това заявяват в нарочна позиция до медиите от АПИ във връзка с от фирмата \"Телетол\", за която от Агенцията твърдят, че \"няма има възможност да продава електронни винетки, тъй като не постигна оперативна съвместимост на база интерфейс с електронната система за събиране на пътни такси\".      От АПИ отбелязват, че \"Телетол\" предлага нова технология, \" която няма нищо общо с изпълнението на изискванията от общите условия и представлява с ериозно неизпълнение на договора и опит за пренаписване и на договора, и на общите условия\".    \"Предстои подписване на договор с нов доставчик на услуги – “Конкорд Смарт Инфраструктура” АД, за което има решение на Управителния съвет на АПИ от 19 юни 2019 г. Четвъртият кандидат за НДУ – „Иком“ ООД е заявил желание да партнира на АПИ само в събирането на тол такси, не и в продажбата на електронни винетки. Това дружество е все още в първия етап на процедурата – да се установи дали отговаря на условията и едва тогава да се впише в регистъра.  “Телетол” АД остава регистриран Национален доставчик на тол услуги. Напомняме, че дружеството няма да има възможност да продава електронни винетки, тъй като не постигна оперативна съвместимост на база интерфейс с Електронната система за събиране на пътни такси. Но има възможност отново да кандидатства за продажба на е-винетки, след като се приведе в съответствие. Дали това ще стане, зависи единствено от “Телетол” АД и желанието им да работят по правилата, които са еднакви за всички доставчици на услуги\", твърдят от Агенцията. \"Категорично не отговаря на истината твърдението, че като НДУ е отнела 6 месеца . Дружеството е подало документи за регистрация на 8 март 2019 г. С решение на УС на АПИ от 18 март 2019 г. “Телетол” АД е вписан в регистъра на НДУ на сайта www.bgtoll.bg, с което приключва първата фаза от регистрацията съгласно общите условия. На 14 май е подписан договор с “Телетол” АД, който влиза в сила едва след доказване на оперативна съвместимост с интерфейса на електронната система. Решението на УС на АПИ за прекратяване на договора идва месец по-късно – на 19 юни 2019 г., тъй като не е постигната оперативна съвместимост на база интерфейс. “Телетол” АД предлага нова технология, която няма нищо общо с изпълнението на изискванията от общите условия и представлява сериозно неизпълнение на договора и опит за пренаписване и на договора, и на общите условия.    АПИ държи да подчертае, че електронната система за събиране на пътни такси обработва данни и изисква определени нива на сигурност и взаимодействие с партньорите. Не може всеки по свой начин да се интегрира към системата. Процедурите са направени така, че да гарантират непрекъснатост и защита на системата в процеса на интеграция.    На дружеството е предоставена цялата необходима информация за осъществяване на интеграцията, но от страна на “Телетол” не са предприети активни действия във връзка с осъществяване на реалната комуникация, за да се извърши процесът на интеграция.\r\nПо повод твърдението на “Телетол” АД, че за решението на УС на АПИ за прекратяване на договора , информираме, че писмото на председателя на АПИ Георги Терзийски е изпратено по електронна поща на 20 юни, както и по установения административен ред чрез пощенска услуга с обратна разписка. По електронна поща писмото е изпратено от директора на НТУ проф. Олег Асенов в качеството му на лице за контакти по договора с “Телетол” АД. Електронното писмо на проф. Асенов е до Тони Шиби, лице за контакт по договора от страна на “Телетол”, заявяват още от Пътната агенция в своята позиция. ", "date": "2019.06.26", "title": "АПИ за тол системата: \"Телетол\" предлага технология, която няма общо с изискванията"}
{"url": "https://www.actualno.com/healthy/nzok-shte-oblekchi-procedurata-po-kandidatstvane-za-lechenie-news_762745.html", "text": "    Представители на Сдружение „Деца с онкохематологични заболявания“ се срещнаха с управителя на НЗОК д-р Дечо Дечев. Повод за срещата бяха проблеми, откроили се в процеса на , които касаят лечението на всички деца с такива заболявания, съобщиха от Касата. На срещата двете страни са се договорили, че: са необходими спешни промени в нормативната уредба, регламентираща достъпа до неразрешени за употреба в Република България лекарствени продукти, необходимо е да бъде улеснен пътят на пациентите за кандидатстване пред НЗОК за тези лекарствени продукти, както и за лечение в чужбина, както и че е необходимо да се извърши промяна в декларациите за дарителски сметки, попълвани от родителите, при кандидатстване пред НЗОК за ползване на обществен ресурс.      На срещата беше потвърдено, че родителите могат да подават молби за лечение в чужбина с непълна документация, която в процеса на разглеждане ще се допълва по служебен път от лечебното заведение за болнична помощ или от родителите.   От Сдружението обърнаха внимание за трудности при подаване на документите, както и посочиха конкретни случаи, в които са получавали противоречива информация от страна на институцията. Националната здравноосигурителна каса пое ангажимент в срок до 3 юли 2019 г. да изпрати в писмен вид до Министъра на здравеопазването предложения за спешни промени в Наредбите на Министерството на здравеопазването. ", "date": "2019.06.26", "title": "НЗОК ще облекчи процедурата по кандидатстване за лечение "}
{"url": "https://www.actualno.com/society/bdj-publikuva-registyr-na-obshtestvenite-porychki-news_762763.html", "text": "    БДЖ публикува отделен Регистър на обществените поръчки на дружествата \"БДЖ-Пътнически превози\" ЕООД и \"БДЖ-Товарни превози\" ЕООД, който е достъпен на адрес . Това съобщиха от националния превозвач.      Целта е улеснен достъп до по-широк кръг потенциални изпълнители на обществени поръчки.   Регистърът съдържа задължителната за публично оповестяване информация за Процедури, Покани, Обяви и Пазарни консултации, както и Поръчки с директно възлагане, с финансови параметри до 30 000 лв., които по съществуващият ред се изпълняват с набиране на оферти от потенциални изпълнители.\r\nПо този начин БДЖ се стреми към максимална прозрачност при провеждане на обществените поръчки в двете дружества. Това от своя страна дава възможност за участие и предоставяне на оферти от всички заинтересовани лица.   ", "date": "2019.06.26", "title": "БДЖ публикува Регистър на обществените поръчки"}
{"url": "https://www.actualno.com/politics/slavi-kym-partiite-njama-da-spra-be-njama-da-spra-news_762758.html", "text": "    \"И настана голямата забава – Корнелия Нинова обяви, че БСП нямат пари да върнат надвзетата партийна субсидия от 4 299 690 лв.      Нинова обясни, че от началото на годината БСП е похарчила 2 млн. лв. за еврокампанията, 1,5 млн. лв. за старта на партийната телевизия и още 1,5 млн.лв. за „издръжка на структурите“. Бах тая кампания, бах тая телевизия, бах тая издръжка\". Така Слави Трифонов коментира в своята Facebook страница новината, че засега надвзетата партийна субсидия. Припомняме, че по-рано в кулоарите на парламента, че надвзетата сума ще бъде възстановена в бюджета от следващата субсидия. \r\n\"Да приемем, че БСП наистина са изхарчили 5 млн. лв. до юни. И така, задача за първи клас – Нинова може да ползва услугите на сина си, който, по думите ѝ, е един от най-добрите математици в света:   БСП започва годината с 6 462 000 лв. налични средства (според отчета пред Сметната палата). До днес харчи 5 млн. лв. Значи остават непокътнати 1 462 000 лв. И какво още пропуска Корнелия Нинова? През март-април БСП вече е получила и първия си транш от партийната субсидия за 2019 г., който е в размер на 3 010 786 лв. Прибавяме тези пари към онези 1 462 000 лв. и се получава налична сума към днешна дата – 4 472 786 лв.  А 4 472 786 лв. са предостатъчни на БСП, за да възстанови надвзетите 4 299 690 лв. Даже ще останат и едни 173 000 лв. за скара на Бузлуджа\", пресмята Слави. \"Освен това тези дни БСП ще получи и втори транш от партийната си субсидия – 2,5 млн. лв. Освен това до юни партията е получавала дарения и членски внос. Тия пари къде са?       С унизителното си изказване, че нямат пари, Корнелия Нинова ми напомня за оная клета активистка на БСП от зората на демокрацията, която носеше цветя и питаше: „Кой ще ни даде парииии? Кой ще ни издържа?“\r\nНе само БСП се прави на ударена и предпочита разсрочено и дълго във времето плащане, другите партии също се ослушват. Днес към 16:00 ч. няма нови доброволно възстановени суми.\r\nВсички тия ослушващи се партии пък ми напомнят за друго. Напомнят ми за онази безработна ромка, която беше получила от социалните вълшебна дебитна карта и в продължение на месеци всеки ден теглеше по 400 лв. от банкомата.\r\nЕй като тая ромка са ни партиите – като харчат незаконните пари – кеф, като трябва да ги връщат – зор\", пише Слави Трифонов, като допълва: \"И още нещо, специално към партиите, представляващи уродливата система: Ей, партиите, няма да спра, бе! Няма да спра!\" ", "date": "2019.06.26", "title": "Слави към партиите: Няма да спра, бе! Няма да спра!"}
{"url": "https://www.actualno.com/business/teletol-sezirat-prokuraturata-za-dlyjnostni-prestyplenija-v-api-news_762681.html", "text": "    \"Къде е тол системата - във фирмата изпълнител или в държавата; кой има интерес от монопола, който изкуствено се поддържа от АПИ ( ), и то по брутален начин; кой го прави, защо го прави и има ли контрол върху институцията\" - тези въпроси отправиха чрез пресконференция в БТА представителите на \"Телетол\", убедени, че не се допуска конкуренция на пазара и че неоснователно е .      Според Мартин Димитров от компанията, \"ако има монопол, който има контрол върху институция, говорим за загуба на суверенитет на едно от малкото звена, които работят в Министерството на регионалното развитие и благоустройството (МРРБ) и ако загубим МРРБ, това означава, че министерството не се управлява нито от министъра, нито от заместника, Агенцията не се управлява от хората, избрани от вас и от нас чрез системата, която е избрана в България\". \r\nПред от \"Телетол\" обявиха, че 6 месеца бил им до системата на АПИ . \"Агенцията отказа парола за достъп до тол системата, с което блокира дейността на втория лицензиран доставчик на  тол услуги (винетки и такси) - \"Телетол\" АД, алармираха от фирмата и поясниха, че по силата на договор от 14 май 2019 г., между АПИ и „Телетол“, администрацията била длъжна веднага да предостави парола за връзка със системата за тестове.   От \"Телетол\" припомниха, че договорът им бил изненадващо прекъснат , поради което дори не могат да обжалват. \"Прессъобщението не е административен акт, който да представим в съда, може да е фалшива новина\", изтъкна още Димитров. Според засегнатата компания скандалното прекратяване на договора втвърдява монопола на единствения търговец на пътни такси в ущърб на потребителите и държавата . \"След безполезна кореспонденция и разговори, стана ясно, че АПИ изчаква одобрение от австрийската фирма КАПШ, избрана да изгражда тол системата в България и вместо да проведе тест за съвместимост, с решение от 19 юни 2019 г. АПИ прекратява договора на „Телетол“ заради „липса на техническа съвместимост“, която на практика фирмата не е имала възможност да докаже, посочиха още представителите на Телетол.  \" Ще сезираме прокуратурата за действията на директора на националното тол управление за престъпление по длъжност \", заяви Мартин Димитров и изрази надежда поне да бъде проучен случаят. \"Същият сигнал ще пуснем и срещу председателя на Управителния съвет на АПИ и ще изчакаме да ни даде някой решението, което все пак да можем да обжалваме, за да сезираме Административния съд, който да отмени това, което считаме, че незаконно е направила Агенцията. Искаме и да уведомим министър-председателя на България, защото считаме, че има условия за загуба на суверенитет на едно цяло министерство\", добави експертът.\r\n\"Въвеждането на тол системата в държавата създава и специфичен бизнес, който да оперира с обществен ресурс от близо 1,5 млрд. лв. (постъпления от пътни такси), събирането на които остава в ръцете на една фирма. От друга страна, липсва алтернатива за продажба на винетки при евентуален срив, от какъвто нито една системна не е застрахована\", посочиха още от \"Телетол\". Според  тях всяко забавяне разширява пазарната ниша на първия доставчик в ущърб на бъдещите му конкуренти. От компанията заявяват, че престъпното отношение към доставчиците на тол услуги компрометира системата и създава европейски прецедент, при който България е единствената държава, която стартира тол системата си в условията на монопол на частна фирма.\r\nПредвид случващото се от „Телетол“ изразиха съмнения дали  тол системата е изградена съгласно техническите изисквания и е в готовност да бъде тествана от 16 август, или от 1 юли, както първоначално беше обявено.           ", "date": "2019.06.26", "title": "\"Телетол\" сезират прокуратурата за длъжностни престъпления в АПИ"}
{"url": "https://www.actualno.com/education/promenjat-pravilnika-na-akademijata-na-mvr-news_762667.html", "text": "    Правителството прие промени в Правилника за устройството и дейността на Академията на Министерството на вътрешните работи. Измененията са обусловени от настъпилите промени в нормативната уредба, касаещи висшето образование, развитието на академичния състав, структурата и дейността на Министерство на вътрешните работи, както и коригиране на някои несъвършенства в текстовете на правилника, установени при неговото прилагане.      Промените съответстват на целите, заложени в Националната стратегия за развитие на научните изследвания в Република България (2017-2030), а именно поддържане на висока квалификация на учените посредством въвеждане на единни национални критерии за академични длъжности и научни знания. Документът ще допринесе и за постигане на целите, заложени и в Стратегията за развитие на висшето образование в Република България (2014-2020), една от която е преодоляване на негативните тенденции в кариерното израстване на преподавателите във висшите училища, стимулиране на добрите преподаватели и модернизация на системата за управление на висшите училища.   Целта е привеждане и детайлизиране на процедурите за развитие на академичния състав, както и подобряване на организацията на функциониране на колективните органи на управление, на административното обслужване на обучаваните и дейностите, свързани с участието им учебния процес.\r\nОчакваните резултати от прилаганите промени са: създаване на необходимите условия за провеждане на процедури за заемане на академични длъжности в Академията на МВР съобразно новите правила на Закона за развитие на академичния състав в Република България, подобряване на организацията и управлението на Академията на МВР.   ", "date": "2019.06.26", "title": "Променят правилника на Академията на МВР"}
{"url": "https://www.actualno.com/goodnews/v-pirogov-shte-ima-kabinet-za-jertvi-na-domashno-nasilie-news_762695.html", "text": "    От 1 юли болница \"Пирогов\" стартира съвместен проект с Националната полиция и неправителствената организация \"Деметра\" в помощ на . Периодът на новостартиралия проект ще бъде със срок 6 месеца, предаде БНР.      При този вид престъпление – домашното насилие, е важно институциите да реагират в първите часове след извършването му, каза изпълнителният директор на \"Пирогов\" проф. Стоян Балтов.   \"Никога не е имало пълно обхващане на тези пациенти. Обикновено те минават и казват: \"Ние сега трябва да отидем в \"Съдебна медицина\" да си издадем едно съдебно медицинско свидетелство\" и след това евентуално да търсят по някакъв начин. Всичко това нещо ще бъде свършено в рамките на 15 до 30 минути с от нас подготвени хора, които ще бъдат буквално на разположение 24 часа 7 дни в седмицата\", отбеляза проф. Балтов.\r\n\"Пирогов\" е само един от партньорите, \"Този проект цели да събере всички институции, Националната полиция участва също в проекта, а той самият е подкрепен и иницииран от Министерство на правосъдието\",отбеляза Мария Иванова от асоциация \"Деметра\".  Подобен кабинет има в Многопрофилната болница в Бургас, но за жертви на сексуално насилие, който, по думите на Иванова, е уникален по рода си в България за момента.\r\n\"Искаме да направим кабинет, който да обслужва жертвите, да се предоставя незабавна здравна помощ, да има специалисти, които да се грижат за пострадалите от нараняванията, да се предложи една емоционална и психологична помощ, след това да се насочат към безопасна среда, съдействие от полицията също ще има, тоест идеята е да се съберат всички специалисти на едно място, за да може пострадалите да се чувстват сигурни и да преминат по нелекия път за преодоляване на тези житейски изпитания\", каза Мария Иванова.   \"За тези неща трябва да се говори, трябва да се знае, текат обучения в момента по програмата на медицинските кадри и персонал в болницата, те са запознати какви са стъпките им, има и информационни материали\", сподели още тя.     ", "date": "2019.06.26", "title": "В \"Пирогов\" ще има кабинет за жертви на домашно насилие"}
{"url": "https://www.actualno.com/health/4-prichini-da-otslabnesh-osven-vynshnija-vid-i-zdraveto-news_762561.html", "text": "    Основните причини, които хората изтъкват, когато някой ги попита \"Защо искаш да отслабнеш?\" са \"За да изглеждам по-добре\", \"Защото е добре за здравето\". Да, така е,но определено това не е достатъчна мотивация и почти всички дами, опитали се да отслабнат поради тези две причини, се провалят. Всъщност има още няколко причини, които със сигурност ще ви надъхат да започнете диета. Те нямат нищо общо със здравословното ви състояние и външния вид. Двете така популярни причини за отслабване не работят достатъчно успешно.           Когато имате точно определен период, през който ще тренирате и ще спазвате диета, всичко е много по-лесно и приятно. По този начин ще бъдете значително по-мотивирани. Ние Ви препоръчваме да се доверите на диетолог и фитнес инструктор, които ще поставят някакви срокове. По този начин вие ще продължавате напред целеустремено, знаейки точно след колко дни ще можете да се отпуснете поне за мъничко. Мислейки, че ще трябва да спазвате досадната неприятна диета цял живот, няма как да сте мотивирани. Когато обаче правите нещо, което Ви е забавно и в същото време Ви помага да се грижите за себе си, много скоро ще забележите как ще превърнете това в начин на живот. Само няколко килограма по-малко, а ще се чувствате стотици пъти по-добре. Ще се чувствате доста по-комфортно в дрехите си. Копчето няма да ви стяга вече, дънките няма да създават дискомфорт, любимият ви потник ще ви стои както преди. Когато свалите няколко килограма ще видите колко по-добре ще се чувствате в кожата си. Всички тези неудобства ще изчезнат и ще трябва просто да намерите перфектните за вас дрехи и да се чувствате чудесно в тях.   Ако страдате от затлъстяване и имате излишни килограми, то най-вероятно чувствате тежест при движение. С отслабването, това ще се промени. Лекотата, с която ще извършвате ежедневните си задачи ще ви изненада наистина много. Ще се чувствате доста по-комфортно и няма да се задъхвате на всяка втора крачка. Ще можете да правите всичко, което си поискате, ако успеете да издържите само 8 седмици. Дори в един момент ще осъзнаете, че дългите разходки вече не са проблем, а дори напротив, ще се превърнат в удоволствие. Когато свалите излишните килограми, ще започнете да се движите значително повече, което ще ви помогне да продъжите с редуцирането на излишните килограми. А когато достигнете желаната фигура, ще Ви бъде още по-лесно и приятно да я поддържате. Нека не забравяме, че и мъжкото внимание няма да закъснее, а то действа по-разкрасяващо от която и да е друга процедура. Комплиментите ще ви мотивират да продължавате да променяте себе си. Веднага щом започнете да виждате промяна в огледалото, ще започнат и другите хора да виждат тази промяна. Това ще Ви донесе допълнителна мотивация и желание да вървите напред.    ", "date": "2019.06.26", "title": "4 причини да отслабнеш, освен външния вид и здравето"}
{"url": "https://www.actualno.com/starazagora/bezplatni-rabotilnici-na-detski-panair-v-stara-zagora-news_762661.html", "text": "    На 29 и 30 юни старозагорските деца ще могат да се включат в повече от 30 работилници и други инициативи по време на гостуващия в Стара Загора детски панаир. Между 10 и 18 часа в парк „Пети октомври” и в Регионалния исторически музей малки и големи деца ще могат да творят в традиционните работилници по стъклопис, архитектура, пясъчни рисунки и да рисуват на асфалт, плъстене и грънчарство. Новост в тазгодишното издание на детския панаир, организиран от  Фондация Изиарт с подкрепата на община Стара Загора са работилницата, в която малчуганите ще си изработват магнити, и ателие по цианотайп или фотограма - фотографска техника със слънце.      На панаира ще има и богата сценична програма - музика, танци и игри за най-малките. Преди обяд в съботния ден на откритата сцена в парк  „Пети октомври” със свое представление ще гостува Бургаският куклен театър. Децата ще имат възможност да влязат в ролята на истински пожарникари като разгледат и се качат в истинска пожарна кола.  ", "date": "2019.06.26", "title": "Безплатни работилници на детски панаир в Стара Загора"}
{"url": "https://www.actualno.com/america/facebook-izlychi-na-jivo-video-s-razstrel-na-policaj-news_762668.html", "text": "    Facebook излъчи на живо видео на полицейски служител от американския град Сейнт Луис, в което го прострелват в задната част на главата, след което пада на пода. Това бе съобщено от американския сайт Гетауей Пандит, в който бе публикувано въпросното видео, предаде БГНЕС.      Полицейският служител на окръг Сейнт Луис Майк Лангсдорф бил убит в неделя следобед в Сейнт Луис на „Пейдж авеню“. Полицаят е бил служител в полицейското управление на града в продължение на 3 месеца.   За убийството е заподозрян 26-годишния чернокож мъж Бонет Кимбрел Микс.\r\nНа видеото се вижда как заподозреният се бори с полицая и след това го застрелва на място в тила. Видеокамерите в магазина, където се развива действието улавят целия инцидент. По-късно свидетели публикуват видеото на застреляния офицер в YouTube, откъдето попада и във Facebook.  През 2003 г. полицай Майк Лангсдорф спасява малко момиченце от пожар в дома му в Сейнт Луис.\r\nВидеоклипът на полицая, кървящ на пода, все още се излъчва в YouTube.   Последваха безброй коментари на потребители с акцент върху следния въпрос: „Гугъл-Ю Тюб-Фейсбук обявиха, че забраняват консервативното съдържание на техните платформи, материали със съдържание на реч на омраза и съдържащи агресия, но позволява това?“    Сейнт Луис е град в централната част на САЩ в щата Мисури с около 348 000 души население.\r\nПрез 2009 г. Сейнт Луис бе обявен за най-опасния град в САЩ с извършени 2070 убийства, съпътствани от актове на насилие над 100 000 жители. ", "date": "2019.06.26", "title": "Facebook излъчи на живо видео с разстрел на полицай "}
{"url": "https://www.actualno.com/health/zashto-myjete-ne-trjabva-da-otlagat-poseshtenieto-pri-urolog-news_762692.html", "text": "    Простатната жлеза е част от мъжката пикочо-полова система. Простатата е андрогенна жлеза и растежът й започва с производството на тестостерон в пубертета. Често с напредването на възрастта простатната жлеза нараства по размери и притиска преминаващата през него уретра, като причинява затруднение в уринирането. Много мъже често пренебрегват уринарните симптоми и ги смятат за нормални с напредването на възрастта.Най-често във възрастта около 50 започват неприятните симптоми като често уриниране и ноктурия (често ставане до тоалетната нощем). В повечето случаи се касае доброкачествена простатна хипертрофия или т.нар аденом на простатата.      При такива симптоми мъжът трябва да посети уролог, тъй като често подобни са индикациите и при развитие на злокачествено заболяване на пикочния мехур. Според проф. д-р Георг Шатцл, специалист по урология и андрология във Wiener Privatklinik, въпреки, че симптомите са еднакви, няма връзка между двете заболявания и уголемената простата не води до повишаване на риска от рак на простата.   Какво е лечението при аденом на простата? Австрийският уролог проф. Шатцл споделя още, че най-често лечението на уголемената простата е медикаментозно, в повечето случаи с алфа-блокери, 5-алфа редуктазни инхибитори и в някои по-особени случаи малки дози тадалафил. Ако този подход обаче не даде резултат, се налага хирургическа намеса. Често при пренебрежително отношение към проблема операцията остава единствената алтернатива, ето защо специалистите от урологичното отделение на австрийската клиника Wiener Privatklinik препоръчват навременно посещение при лекаря.   ", "date": "2019.06.26", "title": "Защо мъжете не трябва да отлагат посещението при уролог?"}
{"url": "https://www.actualno.com/politics/borisov-posochi-kolko-izostanali-sa-balkanite-i-sravni-goce-delchev-s-che-gevara-video-news_762693.html", "text": "    \"Исторически ние сме се били с всички наши съседи. И те с нас. Резултатът е, че сега са изостанали във всяко едно отношение. Така не става. Сега обърнахме нещата\".      Това каза Бойко Борисов при откриването на икономически форум в Пловдив. \"Нашата земя е толкова пропита с кръв, колкото сигурно никоя друга земя\", допълни той.    \"С българското европредседателство повдигнахме една забравена, неудобна, опасна и трудна тема. А именно за Западните Балкани, заяви още в началото на словото си Бойко Борисов.  Заедно с Борисов в Града под тепетата са половината членове на Министерския съвет - вицепремиерите Екатерина Захариева и Томислав Дончев, министрите на транспорта Росен Желязков, на туризма Николина Ангелкова, на финансите Владислав Горанов и на културата Боил Банов, както и еврокомисарят Мария Габриел.\r\nВ началото на изложението си Бойко Борисов коментира .\r\nВместо героите да ни обединяват, а те са се грижили за благото на всички хора от региона, стават ябълката на раздора, каза Борисов. И направи препратка към Че Гевара, който е аржентинец, но се е борил за свободата на Куба, а е загинал в Боливия.    \"Жалко е, да се коментира тази тема. Защото Гоце Делчев е един български герой, който се е жертвал и е заложил всичко за свободата на Македония. За радост Балканите имат в момента политици с разум и опит и ще преодолеем тези трудности\", каза той.    За икономиката \"10-15 години нашата държава беше зле икономически. И когато фактите говорят и Конфуций - моят приятел Иван Кръстев, мълчи. Тази лоша среда е била по време на предишните управляващи\", каза премиерът. \"За последните години са се вдигнали доходите четири пъти, а БСП се хвалят, че ще вдигат доходите. Как ще ги вдигате? От бюджета ли? Вече ви видяхме как вдигахте и се сринахте. Доходи и заплати се вдигат с инвестиции\", каза Бойко Борисов.   \"Само на КПП-то на Щатите с Мексико има повече коли, отколкото на границата ни с Турция. Едва направихме магистрала \"Тракия\", а тя отесня. И това е така, защото всеки нов инвеститор у нас изчислява за колко време ще минат ТИР-овете му през България\", категоричен бе премиерът. Според него за първи път в историята ни изнасяме повече продукти за Германия, отколкото внасяме.    Премиерът обърна внимание на \"изключително добрата данъчна среда\". Тази година ще имаме огромен харч за нашите военни, за да бъдем адектватни, подчерта Борисов.\r\nСподелих моето мнение - България показа как се прави така, че без да засяга ничии интереси, да е еднакво полезна за себе си и съседите си. Преди месец с премиера Ципрас започнахме изграждането на интерконекторната връзка с Александруполис - Димитровград, припомни Борисов и благодари на професионалистите, които правят газовите тръбопроводи, с които се е видял по време на обиколките си из страната.\r\nСнощи имах среща с опозиционния лидер Мицотакис (б.р. - лидерът на дясната Нова Демокрация Кириакос Мицотакис) в Брюксел. Той ми е приятел. И Ципрас, и Мицотакис са ми изключително близки и на мен, и на България, заяви Борисов.\r\nИска ми се да изградим връзката с Александруполус. От 1 август ни е готова тол системата. Имаме редкия шанс на тази територия - Балканите, да направим един прекрасен бизнес климат, заяви още премиерът Борисов в словото си на икономическия форум. ", "date": "2019.06.26", "title": "Борисов посочи колко изостанали са Балканите и сравни Гоце Делчев с Че Гевара (ВИДЕО)"}
{"url": "https://www.actualno.com/asia/oon-iska-ot-rusija-objasnenie-za-bombardirovkite-na-bolnici-v-idlib-news_762684.html", "text": "    ООН поиска от Русия обяснение за бомбардировките на болници в северозападната сирийска провинция Идлиб. Това съобщава турският ежедневник Daily Sabah, цитиран от агенция \"Фокус\".      Марк Лоукок, заместник-генерален секретар по хуманитарните въпроси, обяви, че е поискал от Русия да обясни как използва данни за местоположението на сирийските болници и клиники след поредица от нападения върху здравните заведения. Пред Съвета за сигурност той призна, че „не е сигурен\" дали ще бъдат защитени болниците, които споделят координатите за местоположението си в система на САЩ.\r\nПовече от 23 болници са били засегнати от удари, след като подкрепените от Русия сирийски сили започнаха офанзива в контролирания от опозицията регион Идлиб в края на април, според данни на международната организация. На 20 юни бе поразена линейка, транспортираща ранена жена в южната част на Идлиб. Загинаха както жената, така и трима медицински работници.\r\n„Писах на Руската федерация, за да поискам информация за това как се използват подробностите, предоставени чрез механизма“, заяви Лакок на заседанието.  Припомняме, че Русия, която подкрепя сирийските сили в офанзивата им на северозапад, категорично отрече, че бомбардировките са насочени към болници в Идлиб.   От края на април Идлиб е подложен на безмилостни бомбардировки от режима на Асад и неговия съюзник Русия, като към настоящия момент са загинали около 500 цивилни. Насилието принуди около 330 000 души да напуснат домовете си. Разрушени са 23 здравни центъра, съобщиха от ООН.\r\nКато последен анклав на опозицията, населението на Идлиб се увеличи от 1,5 до около 3 милиона заради бежански вълни, след като провинцията бе определена за „зона за деескалация\", съгласно споразумението между Астана, Турция, Русия и Иран от май 2017 г., което има за цел да проправи пътя за постоянно политическо решение в Сирия.    Турция и Русия подписаха споразумение за буферна зона през септември миналата година, за да предотвратят масова офанзива на режима в района на Идлиб, близо до турската граница.\r\nСлед осем месеца на спокойствие, гарантирани от сделката в Сочи, режимът на Асад засили атаките си под претекст, че се бори с бойците от групировката „Хаят Тахрир ал-Шам“ в Идлиб. ", "date": "2019.06.26", "title": "ООН иска от Русия обяснение за бомбардировките на болници в Идлиб"}
{"url": "https://www.actualno.com/curious/kakvo-shte-se-sluchi-v-lubovnija-jivot-na-zodiite-tova-ljato-news_762603.html", "text": "    Лятото вече чука на вратата сме сигурни, че голяма част от вас го чакат с нетърпение. Магията на лятото успява да плени толкова много хора. Сезонът на любовта тази година ще донесе щастие на много зодии. Днес ще разберете какво ще се случи в любовния живот на всяка една от            Овен Вие определено не търсите нещо сериозно и имате план да се насладите максимално на свободата си това лято, но има човек в живота Ви, с който си прекарвате наистина добре. Не го изпускайте, заслужава си! Той може да се окаже човека, с който ще прекарате живота си.   Телец Това лято за вас ще бъде меко казано незабравимо. Ще бъдете буквално на седмото небе от щастие. Очакват ви много прекрасни моменти, които ще останат завинаги в съзнанието. Насладете се максимално на всеки един от тях. Забавлявайте се и не пропускайте нито един момент да се радвате на живота си.         Близнаци За вас лятото няма да е особено вълнуващо в любовен план, защото ще се фокусирате върху кариерата си. Все пак ще се появи човек, който наистина ще Ви подкрепя много. Не го изпускайте! Рак Това лято ще се отдадете на флирта, на който определено няма да възлагате големи надежди. Ако покажете сериозно отношение обаче, летния флирт може да се превърне в нещо повече. Вие сте домошари и обичате връзките. За това просто се отдайте на момента и очаквайте да Ви се случат страхотни неща.     ", "date": "2019.06.26", "title": "Какво ще се случи в любовния живот на зодиите това лято"}
{"url": "https://www.actualno.com/curious/zodiite-koito-shte-se-razdeljat-prez-uli-news_762604.html", "text": "    Раздялата с любим човек е нещо, през което всеки минава поне веднъж в живота си. За съжаление, тя често е свързана с разбито сърце и много сълзи. Особено, ако се случи през лятото. Звездите могат да определят кога ще се разделите с партньора си, в зависимост от зодиакалния ви знак.           Рак Преминавате през труден период в момента, който ще достигне своя пик с раздяла. Но това не е непременно лошо нещо. Вие сте на път да направите живота си толкова по-добър, но за съжаление ще трябва първо да минете през ада. Ще трябва да се борите, но болката ще си струва в края на краищата.   Отвън изглежда, че имате всичко, но нещата не винаги са такива, каквито ги представяме пред света. И за вас този месец всичко скрито ще излезе наяве, придружено с раздяла с любимия човек. Ще се чувствате сякаш не сте достатъчни и трябва да промените себе си, за да намерите любовта, но не бъдете толкова сурови и критични. Вместо това, фокусирайте се върху това да създадете по-добра своя версия и подходящият човек сам ще се появи в живота ви.     ", "date": "2019.06.26", "title": "Зодиите, които ще се разделят през ЮЛИ"}
{"url": "https://www.actualno.com/crime/opitva-li-specsydyt-narochno-da-podlyje-ivancheva-i-petrova-za-da-gi-vyrnat-v-zatvora-news_762700.html", "text": "    Председателят на Апелативния специализиран наказателен съд Георги Ушев е казал на адвокатите на , че в 17:00 часа ще има заседание и трябва да отидат, но без да издаде писмено разрешение. Това съобщи бившият пиар на столичния район \"Младост\" и член на екипа на Десислава Иванчева Петър Кърджилов, като се позова на изявление на заместничката на Иванчева - Биляна Петрова в социалната мрежа Facebook.       Ето и пълното изявление:    Днес Георги Ушев, председател на Апелативния специализиран съд, е казал на адвокатите ни, че в 17:00 часа ще има заседание и трябва да отидем, НО БЕЗ ДА ИЗДАДЕ ПИСМЕНО РАЗРЕШЕНИЕ.\r\nЕдва ли г-н Ушев, който е съдия и ръководител на съда не знае, че за да напуснем домовете си трябва да имаме писмено разрешение (съдът и МВР работят с документи) и то да е изпратено и до 7 РПУ. Всичко друго би представлявало нарушаване на мярката \"домашен арест\" и е повод да бъдаем отново задържани и хвърлени в ареста. АСНС редовно греши  - в понеделник имахме заседание, за да си оправят грешка от 8 май 2019 г. Но трябва ли НИЕ да плащаме за ТЕХНИТЕ умишлени или случайни ГРЕШКИ.”   Всички помним проверката, която председателят на Върховния касационен съд Лозан Панов започна на 29 ноември 2018 г. поради противозаконните действия на прокуратурата и АСНС, целящи да оставят двете в ареста. На 18 октомври, 2018 г. първоинстанционният спецсъд със съдия Иво Хинов промени мярката за неотклонение в домашен арест, с отлагане една седмица, за да бъде разпитан и последния свидетел, служител на район \"Младост\", но Апелативният спецсъд отмени определението и остави кметовете на Младост в ареста. На 16 ноември първоинстанционният съд отново промени мярката в домашен арест, този път безусловно и без отлагане, но апелативният съд светкавично спря изпълнението.   Случаят с неиздаденото разрешение от днес не е първият такъв. Биляна Петрова е имала старо разрешение за конвоиране от времето, в което е била арестувана. На 8 май, 2019 г. е пусната под домашен арест заедно с Иванчева. На 14 май ѝ се налага да отиде на преглед при лекар.    С адвокатите ѝ пускат молба за промяна на разрешението, но съдия Иво Хинов излиза в отпуск. От съда от съда казат на адв. Радост Ганчева, че не ѝ трябва ново разрешение. Петрова се обажда в 7 РПУ, които ѝ обясняват, че това не е вярно и че те трябва да получат писмен документ от съда.\"\r\nДнес Иванчева и Петрова, отказват да напуснат домовете си без писмено разрешение.  Надяват се, че за 3 часа съдът ще може да напише разрешение и да го прати до 7 РПУ.   ", "date": "2019.06.26", "title": "Опитва ли Спецсъдът нарочно да подлъже Иванчева и Петрова, за да ги върнат в затвора?*"}
{"url": "https://www.actualno.com/cars/opel-razkri-dvigatelite-na-novata-corsa-news_762634.html", "text": "    Компанията Opel още преди месец показа новото поколение на хечбека Corsa, но само в електрическия му вариант. Сега германският производител разкри и двигателите, които ще получи популярният модел при излизането си на пазарите. Продажбите на автомобила на европейския пазар стартират на 1 юли. Новата Corsa е построена на модулната платформа CMP (Common Modular Platform) на концерна PSA, като съответно разделя гамата си задвижващи агрегати с Peugeot 208. Хечбекът е пораснал на габарити, като е с 36 мм по-дълъг, но с 48 мм по-нисък от своя предшественик. При смяната на поколенията отпада версията с 3 врати и така моделъг ще се предлага само с 5. Базовият мотор за новата Corsa е 3-цилиндров атмосферен с обе 1,2 литра и мощност 75 к.с. Същият двигател се предлага и с турбо, като тогава ще развива 100 или 130 к.с. Дизелът е само един - 1,5-литров със 102 к.с. Скоростните кутии са 5-и или 6-степенни механични, както и автомат с 8 предавки, който ще е достъпен само за версиите с турбомотор. Електрическият вариант - Corsa-e, разчита на електомотор със 100-киловата мощност (136 к.с. и 260 Нм въртящ момент), който се комбинира с батерия с капацитет 50 кВт/ч. Пробегът с едно зареждане според цикъла WLTP е 330 км.       ", "date": "2019.06.26", "title": "Opel разкри двигателите на новата Corsa"}
{"url": "https://www.actualno.com/music/muzikalna-joga-sportna-zona-i-detska-scena-shte-ni-zabavljavat-na-devetija-a-to-jazz-news_762704.html", "text": "    Освен на изключителната си музикална селекция, A to JazZ 2019 ще обърне специално внимание на качественото фестивално преживяване за хилядите гости на събитието в Южен парк 2. На 5-и, 6-и и 7-и юли най-мащабният джаз фестивал у нас отново ще удовлетвори феновете си с богат набор от допълнителни услуги, осигуряващи техния комфорт, както и много нови забавления в трите дни, наситени с разнообразна целодневна програма.      Една от водещите новости е разширяването на програмата с Йога закуска в парка. Събота и неделя в 08:30 до детската сцена, заедно с професионалните инструктори Хриси Митовска и Ния Койчева, всички ще имат възможност да посрещнат слънцето с йога практики под музикалния акомпанимент на традиционна индийска табла и изпълнения на музиканта Росен Генов. Следват лека здравословна закуска и започване на репетициите на музикантите за вечерното шоу.\r\nСпортната зона е другата актуална изненада на фестивала. Тя включва разнообразни съоръжения и игри като волейбол, федербал, тенис на маса и още забавления, като ще бъде на разположение през целия ден, точно до традиционния арт-базар. Той от своя страна ще предложи пъстра селекция от креативни изложители, предлагащи авторски изделия, дрехи и аксесоари, а тази година организаторите са предвидили и комфортна пробна. Разбира се, най-верните фенове на A to JazZ ще открият в рамките на базара и фестивалния щанд с официалния мърчандайз, изработен от Rush Streetlife с уникален дизайн за конкретното издание на фестивала.   Едно от интересните предложения, които A to JazZ подготвя за любителите на летните преживявания в парка и хубавото вино, са стилните и практични „джаз пикник кошници“. Те съдържат специално одеялце, бутилка селектирано вино, италиански деликатеси и чаши за четирима. Елегантните „джаз пикник кошници“ могат да бъдат закупени предварително на сайта на A to JazZ и ще очакват притежателите си на фестивалния щанд по всяко време в дните на събитието, срещу съответния документ, издаден при онлайн плащането.   Организаторите отново са предвидили изненади и за най-малките в рамките на детската сутрешна образователна програма A to JazZ Kids в двата почивни дни, както, разбира се, и за любителите на здравословния начин на живот. Следете новините около фестивала за повече подробности и актуална информация за пълната програма, очакваща всички фенове на джаза и доброто прекарване на 5-и, 6-и и 7-и юли в Южен парк 2. За новости от A to JazZ 2019 следете и , както и сайта . Официалните хаштагове на фестивала са #atojazz, #atojazzfestival, #atojazz2019.\r\nA to JazZ Festival се провежда с изключителната подкрепа на фондация Америка за България, Столична община и Министерство на културата. Конференцията A to JazZ Talks се провежда в подкрепата на Столична програма „Култура“ и Национален фонд „Култура“.     ", "date": "2019.06.26", "title": "Музикална йога, спортна зона и детска сцена ще ни забавляват на деветия A to JazZ"}
{"url": "https://www.actualno.com/varna/ot-obshtina-varna-otrekoha-da-ima-probiv-v-sistemata-za-elektronen-priem-v-uchilishta-i-gradini-news_762691.html", "text": "    От Община Варна и \"Информационно обслужване\" АД отрекоха информацията за от системата за електронен прием в училища и детски градини във Варна.       \"Няма изтичане на лични данни от базата данни на Електронния прием Община Варна, съобщават експерти от „Информационно обслужване“ АД, които поддържат системата. Тя е инсталирана и защитена от неоторизиран достъп на сървър на Община Варна.  Достъпът до системата за прием е с регистриране  на родител по ЕГН и номер на лична карта, като за верността на данните се прави проверка в Локална база данни „Население“ на общината. Категорично не може да се прави аналогия със . Системите за прием са адаптирани, съгласно Правилата за прием на съответната община. Системата за Електронен прием в детските градини на Община Варна е затворена, с цел да бъде направена проверка. Отново потвърждаваме, че няма изтичане на данни или неоторизиран достъп до Базата данни за прием в детските градини и училищата на Община Варна.\" Припомняме, че по-рано днес за пробив в системата за електронен прием в училища и градини алармира варненски компютърен специалист , след което достъпът до двете системи - https://school.is-vn.bg/ и - https://dg.is-vn.bg/ бе спрян.\r\nВ момента достъпът до едната система вече е възстановен, но до другата все още не. ", "date": "2019.06.26", "title": "От община Варна отрекоха да има пробив в системата за електронен прием в училища и градини"}
{"url": "https://www.actualno.com/kustendil/v-kustendil-obsydiha-variantite-za-dejstvija-pri-bedstvija-news_762639.html", "text": "    Три заседания се проведоха вчера в Областна администрация – Кюстендил, председателствани от областния управител Виктор Янев. В тях взеха участие представители на различни регионални институции и на всички общини от областта. На работните срещи присъства също главният секретар Гергана Михайлова, а в Съвета по сигурност взеха участие зам.- областните управители д-р Матей Попниколов и Райчо Цветин.      По време на първото заседание членовете на “Областния щаб за изпълнение на Областния план за защита при бедствия“ съгласуваха единодушно Плана за област Кюстендил. Пред присъстващите, Ивета Борисова – н-к група, ОКИЦ, РДПБЗН, представи видовете опасности, включени в Областния план за защита при бедствия на област Кюстендил. Тя описа ролите, функциите и отговорностите при реагиране на Областния щаб за изпълнение на плана. В рамките на изминалия ден се проведе и заседание на Областния съвет за намаляване на риска от бедствия. По време на него бяха представени подробно различните части на Областния план за защита при бедствия на област Кюстендил – „Обща част“, „Горски пожари“, „Транспортни катастрофи“, „Наводнение“, „Радиационна авария“, „Свлачища“, „Снегонавявания и обледяване“ и „Земетресение“.   По време на Съвета също бяха представени и съгласувани постъпилите Общински планове за защита при бедствия на общините Бобов дол, Невестино и Бобошево. Акцент в работната среща бе и представянето на таблица за оценка на риска на опасностите и списък на функциониращи и уязвими обекти на територията на областта.\r\nЧленовете на Съвета взеха единодушно решение за приемане на разработения Областен план за защита при бедствия на област Кюстендил. Решението ще се изпрати за съгласуване със Съвета за намаляване на риска от бедствия към Министерски съвет.     В рамките на деня в Областна управа се проведе и заседание на Областния съвет по сигурност. Присъстващите бяха запознати с Областния план за защита при бедствия на област Кюстендил. Бе представен и списъкът на функциониращи и уязвими обекти на територията на областта, както и таблицата за оценка на риска на опасностите. ", "date": "2019.06.26", "title": "В Кюстендил обсъдиха вариантите за действия при бедствия"}
{"url": "https://www.actualno.com/politics/reformite-poiskani-ot-lozan-panov-zakrivane-na-voenni-sydilishta-i-ravnomerna-natovarenost-na-magistratite-news_762652.html", "text": "     Да се закрият още две военни съдилища, а в слабо натоварените районни съдилища да правораздава само един магистрат. Тези две предложения изложи днес в Народното събрание председателят на Върховния касационен съд при представяне на годишния доклад за дейността на съдилищата за 2018 година. Той беше приет със 122 гласа „за“, без нито един против и въздържал се.      Темата за неравномерната натовареност в съдебната система и реформата на съдебната карта се промъкна още в началото на дебатите при обсъждане на годишния доклад за работата на Висшия съдебен съвет (ВСС).\r\nПенчо Милков от БСП заяви, че този въпрос е засегнат във всички доклади и ВСС трябва да регламентира равномерно натоварване на магистратите, да го следи и да реагира при нужда. Той припомни, че Народното събрание измени различни закони, с което промени подсъдността по някои видове дела, за да се облекчи положението в Софийския градски съд.\r\n„Но определено има необходимост от реорганизиране на органите на съдебната власт и това е видно от мерките, които държавното обвинение предприе със закриването на 11 районни прокуратури. Явно движението е в тази посока“, каза Милков и препоръча активно да се работи в тази насока, имайки предвид и съдилищата.  Председателят на ВКС отговори, че моделът, възприет от държавното обвинение, не може да се приложи по отношение на съдилищата, защото те разглеждат и граждански, и търговски дела. А тенденцията е за увеличаване на броя на търговските.\r\nТой цитира данните за натовареността за 2018 г., според които около 30 районни съдилища са изключително слабо натоварени, а там работят поне по двама съдии . И се обърна към депутатите с идеята в тези съдилища да остане само един съдия като председателят на съответния окръжен или апелативен съд има възможност за бърза реакция по неговото временно заместване при отсъствие.\r\nПанов поясни, че основният аргумент срещу тази негова идея би бил, че по този начин няма да има възможност за спазване на случайното разпределение на делата. Но добави, че и в момента в Ардино и в Трън, а и на други места, от години правораздава по един съдия и това не е предизвикало проблем сред страните.    „Ако се реализира тази идея съдът и държавата няма да абдикират от населеното място. Мярката за закриване на съдилища е много непопулярна и ще има реакции от местната власт. Няма да се стигне до това, ако има един съдия и постоянното присъствие на магистрат бъде обезпечено с възможната реакция от председателя на окръжен или апелативен съд. За това ще има нужда от законодателно изменение“, коментира Панов.\r\nДругото му предложение е да се редуцира броят на първоинстанционните военни съдилища и от три, да остане само един. Панов отново се позова на статистиката, според която средно на година един военен съдия разглежда около 3.20 дела, като в софийския военен съд един магистрат на година гледа две дела от общ характер. По думите му, в „малка България и при малък брой военнослужещи“ един първоинстанционен военен съд и един апелативен са достатъчни.\r\nИначе, той за пореден път постави въпроса за липсата на автентично тълкуване на законодателните изменения във връзка с момента на публикуване на окончателните съдебни актове. Председателят на ВКС припомни, че през есента на миналата година депутати са казали, че тълкуване няма да има, а ще има промени в нормативната уредба, но това още не е факт.   Панов се спря и на реакциите в Народното събрание след две тълкувателни решения на Първото е на трите колегии на ВКС и е за разширяването на кръга от лица, които могат да претендират за обезщетения при смърт на близък. А второто тълкувателното решение е на Гражданската колегия на ВКС, с което беше прието, че прекратяването на наказателното производство е абсолютна процесуална пречка пред делото за конфискация на имуществото. След постановяването и на двете, парламентът спешно прие промени в закона.   Панов отново ги защити като каза, че първото е било в интерес на обществото и е провокирано от променените обществени отношения през последните години. Що се отнася до конфискацията, то той за пореден път изрази учудването си от бързата реакция на парламента.\r\nЕдинственият депутат, който взе отношение по доклада за дейността на съдилищата, беше Павел Шопов от „Атака“. Той каза на Панов, че всеки трябва да си знае мястото, че трябва да решава конкретни казуси, че няма право на мнение и трябва да се грижи за чистотата на Съдебната палата и за чистачките.\r\n„Да си съдия е да се произнесеш по конкретен казус и нямаш право на мнение, на интервюта, да излизаш и протестираш, да организираш знайни и незнайни люде. Всеки член на ВСС да говори пред ВСС, а не в обществото като магистрат или специалист, защото ВСС действа като колективно тяло. Никой няма право да си приписва правомощия, които са по-големи от дадените му в Конституцията и законите и никой не може да се нарича първи, втори, трети\", заяви той, цитиран от lex.bg   \"Двете тълкувателни решения са постановени от съдии от ВКС и те нямат право на коментар, становище или пък да изказват препоръки към народните представители. Председателят на ВКС се грижи за сградата, за чистотата, за чистачките, а членовете на ВКС постановяват решения и гледат казус и всички знаем какви функции имат те“, каза Шопов.\r\nЛозан Панов му отговори, че е дошъл в парламента да говорят по сериозни теми, а не просто формално да изнесе доклада. „Няма защо някой да се плаши от дискусия, това е способ за размяна на мнения. Председателите на ВКС и ВАС и главният прокурор са публични личности и като такива те могат да изказват мнения, да дават интервюта, особено когато се нападат съдии и се използва реч, която е агресивна спрямо магистратите.\r\nНо да се обвинява ВКС, че допълва закона и променя стандарти, които били много добри, не мога да приема и ще защитавам колегите, които не са допуснали нарушения в своята работа“, каза Панов. Последва и гласуването на доклада.\r\nПреди това със 121 гласа „за“ и един „въздържал се“ а със 118 гласа „за“ и един „против“ беше подкрепен и докладът на Инспектората към съвета.\r\nБез дебат и въпроси бе изслушан и докладът за дейността на административните съдилища, представен от председателя на ВАС Георги Чолаков. Той бе кратък – поясни, че действително има неравномерна натовареност, но ръководството на ВАС предприема мерки за това. Изтъкна, че във ВАС са разгледани двойно повече дела от ВКС при по-малък числен състав.   Призна, че Върховният административен съд е длъжник по отношение на тълкувателната дейност, но това ще се промени, защото се очаква да бъдат образувани тълкувателни дела по всички закони, с които подсъдността по някои видове дела бе ограничена до една инстанция.\r\nДокладът бе подкрепен от 83 народни представители, нямаше нито един против и въздържал се.\r\nФилип Попов от БСП изтъкна, че съдебната власт работи под тежък недостиг на кадри, финанси и помещения. И препоръча част от реформата да се съсредоточи към дисбаланса на натовареността на съдилищата, бързината и качеството на процеса.\r\n„По-тежък проблем е липсата на вещи лица и съдебни заседатели. Достъпът до правосъдието, особено по гражданските дела, е възпрепятстван заради по-високите такси за вещи лица, адвокати и т.н. Те не че са по-високи, но стандартът на живот в България е по-нисък.\r\nТова зависи от законодателната и изпълнителната власт. Ниска образованост, бедност демографски проблеми – за това съдът и прокуратурата нямат вина, а политиците, които следва да осигурят по-добър стандарт за живот“, каза още Попов. ", "date": "2019.06.26", "title": "Реформите, поискани от Лозан Панов - закриване на военни съдилища и равномерна натовареност на магистратите"}
{"url": "https://www.actualno.com/business/pravitelstvoto-otpuska-na-obshtinite-oshte-336-mln-lv-za-2019-g-news_762637.html", "text": "    Правителството одобри допълнителни разходи/трансфери от общо 33,578 млн. лв., разпределени по първостепенни разпоредители с бюджет, съобщиха от пресслужбата на Министерски съвет.      По бюджета на община Перник се предоставят 1,895 млн. лв. допълнителни трансфери за изпълнение на дейности от съществено значение за общинската инфраструктура. За намаляване на риска от пътнотранспортни произшествия и улесняване на достъпа до пътната мрежа на Перник се финансира изграждането на кръговото кръстовище на ул. „Юрий Гагарин“ и ул. „Благой Гебрев”, с което ще се подобри трафикът на входно-изходните артерии на града при АМ „Люлин“, АМ „Струма“ и гр. София, които са носители на най-голямото транспортно натоварване в източната част на града.\r\nПо бюджета на община Сливен се предоставят 289 000 лв. за санирането на Детска градина „Звездица“ в града.\r\nОдобрените средства по бюджета на Министерския съвет в размер на 7,394 млн. лв. са за следните дейности:     - обезпечаване на транспортирането и екологосъобразното третиране чрез крайно оползотворяване/обезвреждане на остатъчен отпадък на площадка край гр. Девня;\r\n- за изграждане на прилежащ полеви път, успореден на оградата по българо-турската граница на територията на област Ямбол, както и за извънгаранционно поддържане на оградата по българо-турската граница на територията на областите Бургас, Хасково и Ямбол.\r\nС предоставените 24 млн. лв. по бюджета на Държавна агенция \"Държавен резерв и военновременни запаси\" ще се попълни държавния резерв от зърно.    Допълнителните разходи/трансфери за 2019 г. са осигурени за сметка на предвидените разходи по централния бюджет за 2019 г. и чрез преструктуриране на разходите и/или трансферите по централния бюджет за 2019 г. ", "date": "2019.06.26", "title": "Правителството отпуска на общините още 33,6 млн. лв. за 2019 г."}
{"url": "https://www.actualno.com/ruse/parkyt-na-mladejta-v-ruse-shte-zasijae-v-dyga-ot-muzika-i-cvetove-news_762600.html", "text": "    Младежката инициатива „ Музика и цветове “ ще се проведе за четвърти път в Русе на 28 юни, от 19 часа в Парка на младежта, алея Перистери. Носители на идеята за младежката проява – „Музика и цветове\" са млади хора, членове на Младежкия парламент в Русе, към Общински младежки дом. В това нестандартно музикално събитие отново ще се проведе уъркшоп, в който безвреден органичен цветен прах се разпръсква във въздуха от участниците, създавайки феерия от цветове. По време на събитието за доброто настроение на участниците ще се погрижи DJ Venci. Организаторите на инициативата тази година са подготвили и още една цветна изненада за младите хора.      Всички участници трябва да  попълнят декларации, че са съгласни да бъдат напръскани с цветен прах. Декларациите са достъпни във , а тези, които не са ги разпечатали и попълнили вкъщи, ще имат възможност да го направят на място на пропусквателните пунктове . За всички участници организаторите са подготвили цветни прахчета, които ще бъдат раздавани на същите пунктове срещу представени подписани декларации. Организаторите се обръщат с молба към всички участници да запазят праховете си за разпръскване с тях, докато диджеят подаде специален сигнал за това.\r\nМладежката инициатива „Музика и цветове“ е част от проект „Има значение кой си“ и се изпълнява с финансовата подкрепа на Национална програма за младежта (2016-2020), Министерство на младежта и спорта по договор 25-00-19/03.06.2019 г., както и с финансовата подкрепа на Община Русе по програма „Култура“.\r\nСъорганизатори са Общински Младежки дом Русе, Сдружение „Вдъхновение“, Община Русе, ОУ „Отец Паисий” Русе, Фондация „Русе-град на свободния дух“.   ", "date": "2019.06.26", "title": "Паркът на младежта в Русе ще засияе в дъга от музика и цветове"}
{"url": "https://www.actualno.com/business/kfn-izprati-na-prokuraturata-i-dans-doklada-ot-proverkata-na-evrohold-news_762646.html", "text": "    Комисията за финансов надзор (КФН) официално изпрати на прокуратурата и ДАНС цялата информация от и свързаните с него дружества, съобщиха от комисията.      В писмото до тях подробно са изложени резултатите и заключенията на база проверената до момента документация. Изпратена е информация и до Националната агенция за приходите (НАП) с цел информираност за фактите и обстоятелствата, касаещи спазване на българските данъчни закони и преценка на необходимостта от предприемане на действия по компетентност.   Холдингът е проверяван във връзка с на ЧЕЗ в България. \r\nРолята на КФН е да осъществява стриктен и навременен надзор, да бъде обективна и безпристрастна, работейки в интерес на бизнеса и гражданите. Комисията изпълнява и поетата отговорност да информира обществеността за отделните етапи в хода на проверките, спазвайки принципите на конфиденциалност, твърдят от регулатора.   ", "date": "2019.06.26", "title": "КФН изпрати на прокуратурата и ДАНС доклада от проверката на \"Еврохолд\""}
{"url": "https://www.actualno.com/society/agencijata-po-vpisvanijata-shte-raboti-izvynredno-news_762705.html", "text": "    Предвид изтичащия краен срок за подаване на заявления за обявяване на годишни финансови отчети в търговския регистър и регистъра на юридическите лица с нестопанска цел, Агенцията по вписванията ще работи извънредно с цел улесняване на гражданите.      Всички офиси на Агенцията по вписванията в страната ще работят извънредно в събота, 29.06.2019г. с работно време от 09:00 до 15:30 часа.   Така институцията цели да улесни подаването в срок на заявленията за обявяване на годишни финансови отчети. Законовият срок за подаване на заявленията е от 01.01.2019 г. до 30.06.2019 г.\r\nАгенцията по вписванията напомня, че освен на гише, документите могат да се подават и онлайн на сайта на Търговския регистър и регистъра на юридически лица с нестопанска цел (ТРРЮЛНЦ) – www.brra.bg. Таксата за подаване на заявления по електронен път е с 50 % по-ниска от тази на гише. Според статистика на институцията се наблюдава тенденция на нарастващ брой подавани заявления с електронен подпис.  До момента в Агенцията по вписванията са постъпили 238775 заявления за обявяване на годишни финансови отчети. От тях около 80% са подадени по електронен път, а останалата част – на гише. На база подадените заявления от миналата година се очаква в следващите четири  дни да бъдат внесени над 50 000 заявления. ", "date": "2019.06.26", "title": "Агенцията по вписванията ще работи извънредно"}
{"url": "https://www.actualno.com/europe/peskov-ne-se-predvijda-priemaneto-na-dokument-sled-sreshtata-mejdu-putin-i-trymp-news_762655.html", "text": "    Държавният глава на Руската федерация Владимир Путин и неговият американски колега може да проведат отделна среща „с определено съдържание\" по време на форума на върха на Г-20 в Осака, но не се предвижда подписване на изявление за резултатите от тези преговори. Това заяви пред журналисти говорителят на Кремъл Дмитрий Песков, предава TACC.      Според него страните продължават да „работят по подготовката на евентуална среща\". В отговор на въпрос дали става дума за отделна среща или разговор във формат „на крака”, говорител на Кремъл каза: „Не изключваме възможността за провеждане на отделна среща между Путин и Тръмп с определено съдържание“, допълва агенция Фокус.   Песков добави, че подписването на изявление за резултатите от тези преговори не е планирано. „Няма подготовка на документи\", поясни той. ", "date": "2019.06.26", "title": " Песков: Не се предвижда приемането на документ след срещата между Путин и Тръмп"}
{"url": "https://www.actualno.com/burgas/eksperti-ot-riosv-ne-otkriha-prichinata-za-loshata-mirizma-na-vyzduha-na-burgas-news_762635.html", "text": "    РИОСВ – Бургас направи проверка на няколко обекта по повод сигнали на граждани . Те са от периода 21-24 юни и са за миризмата, която се е усещала в града, определяна като от пропан бутан и нефтопродукти . Живеещи в централна градска част твърдят, че там миризмата е била най-остра и се е усещала много силно. Същото се отнася за комплекс „Лазур“ и Морската градина.      Специалистите са посетили  ПТ “Росенец“  на „Лукойл Нефтохим Бургас“ и „БМФ Порт Бургас“ АД. Установено е, че на пристанищен терминал „Бургас Изток 2“ в посочените дати са обработвани газьол и пропан бутан.\r\nСистемите за мониторинг на въздуха не са реагирали на изпускани вещества от тови вид. Екоинспекторите са установили, че товарите са обработени според инструкциите за безопасност.\r\nПроверката направена на нефтопристанище “Росенец“ показва, че при извършваните товаро-разтоварни дейности няма пропуски по технологичната схема. Факт е, че от 20 до 22 юни са обработвани танкери с котелно гориво, нефт и гориво за дизелови двигатели. Друг резултат от проверката на инспекцията по околната среда и водите показва, че производствата на основна площадка на „Лукойл Нефтохим Бургас“ АД са в нормален режим.  „Морска администрация“ - Бургас е органът, който контролира замърсяването на морската среда и въздухът от кораби и затова от РИОСВ очаква от там да направят проверка в акваторията на залива и да обявия резултатите.\r\nЕколозите са направили проверки и на местата в града, където се извършва преасфалтиране. Едно от тях е в района на булевард \"Димитър Димов\". Оказало се е, че при температура на въздуха над 300С откритите камиони с асфалт, са възможен източник на емисии с неприятна миризма.\r\nАвтоматичната станция за контрол качеството на въздуха в комплекс „Лазур“ не е отчетела превишения на контролираните замърсители - серен диоксид, азотни оксиди, въглероден оксид, стирен, толуен, ксилен.    Същото се отнся за комплекс „Меден Рудник“ и квартал „Долно Езерово“.\r\nБургазлии ще продължават да се питат от къде са неприятните миризми и кога ще бъдат установени замърсителите.\r\nЗа целта от  РИОСВ – Бургас ще извърши нови проверки, заедно с Регионална лаборатория към Изпълнителна агенция по околна среда София. Измерванията ще се правят с преносим апарат и при утановено нарушение в качеството на въздуха, незабавно населението и контролните органи ще бъдат информирани. ", "date": "2019.06.26", "title": "Експерти от РИОСВ не откриха причината за лошата миризма на въздуха на Бургас"}
{"url": "https://www.actualno.com/montana/jasna-e-firmata-kojato-shte-ukrepva-svlachishteto-v-lomskija-kv-boruna-news_762629.html", "text": "    „Каро Трейдинг“ ООД подписа договор за отводняване и укрепване на свлачища върху площ от 18 хектара в ломския крайбрежен квартал Боруна. Той е на стойност малко над 8 млн. лв. с ДДС , а софийското дружество, което е собственост на Крисимир Караиванов и Божидар Роев, е било единствен кандидат за участие в поръчката.      По договор трябва да се изгради подпорна стена по бреговата линия на квартала с височина 5,2 м и дължина 850 метра . Подпората ще се фундира върху пилоти Ф1200, захванати с анкери към ската. Предвидено е понижаване нивото на подпочвените води чрез дренажни ребра и дълбоки дренажни шахти, които ще се отвеждат в река Дунав. Дейностите ще се финансират с проект по Оперативна програма „Околна среда “.\r\nДоговорът за безвъзмездно финансиране е подписан през март месец, а поръчката бе обявена по-рано, през февруари с уточнението, че към онзи момент не е осигурено финансиране.  „Изпълнението на договора ще се счита за възложено под отлагателното условие след осигурено финансиране по Оперативна програма „Околна среда” 2014-2020. В случай, че не бъде осигурено финансиране дейностите предмет на обществената поръчка няма да се изпълняват. В такъв случай никоя от страните (Община Лом и Изпълнителя) не дължи обезщетение за вреди или пропуснати ползи на другата страна“, е посочено в документацията.\r\nСега, след като са факт двата договора – за безвъзмездно финансиране и за СМР, предстои да се предотвратят свлачищни процеси върху площ от 18 хектара с цел да се защитят живота и здравето на над 2000 души. ", "date": "2019.06.26", "title": "Ясна е фирмата, която ще укрепва свлачището в ломския кв. Боруна"}
{"url": "https://www.actualno.com/vraza/poveche-ot-100-velosipedisti-trygnaha-na-pohod-pod-znaka-na-borba-s-narkoticite-news_762626.html", "text": "    Над 100 ученици се включиха във велопохода „ НЕ на наркотиците “. Спортната проява бе по повод Международния ден за борба с наркоманиите и нелегалния трафик на наркотици.      При откриване на велопохода кметът Калин Каменов призова малчуганите да спазват правилата и да са пример за околните .\r\n„Бъдете дисциплинирани, защото несъобразената скорост и преминаването през Централната пешеходна зона, създава предпоставки за инциденти. Вярвам, че всеки от вас е отговорен и спазва правилата за движение по пътищата. Похвално е, че толкова млади хора казвате „НЕ“ на наркотиците“ – добави кметът.   Преди старта на похода, секретарят на Общинския съвет по наркотични вещества – Стела Борисова поздрави учениците, включили се в отбелязването на Международния ден. Инструктаж  на участниците проведе Ангел Ангелов от клуб „Враца Велообщество“.  Шествието започна от главната улица на града, ще премине през главни пътни артерии, като след това участниците ще се отправят към прохода Вратцата. Финалът е на разклона за село Згориград, където ще бъде проведена лекция от експерти на Превантивно информационен център – Враца. Организаторите са предвидили награди за всички участници.\r\nПроявата се организира от ПИЦ към Общински съвет по наркотични вещества – Враца, съвместно с клуб „Враца Велообщество“ и Младежки център, с подкрепата на Община Враца.     ", "date": "2019.06.26", "title": "Повече от 100 велосипедисти тръгнаха на поход под знака на борба с наркотиците"}
{"url": "https://www.actualno.com/business/uvelichiha-kapitala-na-fonda-na-fondovete-s-340-000-lv-news_762622.html", "text": "    Правителството одобри увеличаване на капитала на \"Фонд мениджър на финансовите инструменти в България\" (т.нар. Фонд на фондовете) с 340 000 лв.      Средствата, чрез които ще бъде обезпечена дейността на Звеното за координация към Фонда, са предвидени със Закона за държавния бюджет на Република България за 2019 г. и ще бъдат осигурени чрез промени в бюджета на Министерството на финансите.   Увеличаването на капитала ще се извърши чрез издаване на нови поименни акции с номинална стойност 1 лв. всяка, съобщават от правителствената пресслужба.\r\nЗвеното за координация във Фонда на фондовете е създадено в изпълнение на Меморандума за разбирателство, подписан между Европейската инвестиционна банка и България през декември 2016 г.  То успешно функционира като единна точка за дейности по координация и предоставяне на информация на заинтересованите страни с цел по-бързото и успешното реализиране на инвестиционни проекти в България, включително за възможностите за комбиниране на финансирането от Европейските структурни и инвестиционни фондове 2014-2020 г. и Европейския фонд за стратегически инвестиции (т.нар. план \"Юнкер\"). ", "date": "2019.06.26", "title": "Увеличиха капитала на Фонда на фондовете с 340 000 лв."}
{"url": "https://www.actualno.com/society/vseki-chetvyrti-student-u-nas-e-upotrebjaval-narkotici-news_762530.html", "text": "    Сряда е Световният ден за борба с наркоманията. На 26 юни 1988 г. за първи път се отбелязва обявеният от ООН Ден за борба с наркоманията. Датата е приета от Общото събрание на ООН през 1987 г. На този ден всички хора по света могат да изразят своята съпричастност и активна позиция в битката с разпространението на наркоманията.       Според изследване на Националния фокусен център да наркотици и наркомании всеки четвърти студент (25.2%) e употребявал някога в живота си някакво наркотично вещество. Най-голям дял от тях са употребявали марихуана (22,9%), също хашиш (7,4%), амфетамини (4,8%), кокаин (4,1%), екстази (3,3%), метамфетамини (2,7%), синтетични канабиноиди (2,2%), а комбинация на две и повече вещества са посочили 2,1%. 12,3% от студентите отбелязват, че са употребявали някакво наркотично вещество 12 месеца преди провеждане на проучването, като най-голям дял са употребявали марихуана (10,7%), хашиш (2,7%), амфетамини (2,1%) и кокаин (2,0%).   През последните 30 дни преди провеждане на проучването делът на употребявалите някакво наркотично вещество е 6,3%, като най-голям дял от студентите отбелязват употреба на марихуана (5,5%) и хашиш (1,2%), както и на синтетични канабиноиди (0,7%), кокаин (0,6%), амфетамини (0,6%) и екстази (0,5%).\r\nНай-висок процент от отговорилите посочват, че през последните 30 дни ежедневно или почти ежедневно са употребявали канабис (0,9%), както и синтетични канабиноиди (0,2%), метамфетамини (0,2%) и екстази (0,2%).  Най-често студентите започват да употребяват наркотици на 16-18 години, като 11,9% от тях са посочили, че на тази възраст за първи път са употребили канабис, 2,8% – амфетамини, 1,9% – кокаин, 1,6% – екстази и 1,5% – метамфетамини.\r\nВ по-ранна възраст (13-15 години), когато става дума за първа употреба на някакво наркотично вещество, отново изпъква употребата на канабис (5,0%), а също и на амфетамини (0,5%), синтетични канабиноиди (0,4%), кокаин (0,3%).   Първата употреба на студентите на някакво наркотично вещество най-често се е случила на купон, парти (3,7%), както и в домашна обстановка у приятели, на улицата, в градинка, парк и в дискотека.    Само 0,9% от студентите посочват, че са инжектирали наркотично вещество, а 2,8% са управлявали моторно превозно средство след употреба на наркотици. 22,9% предполагат, че има вероятност в бъдеще да употребят канабис, за 6,9% тази вероятност е голяма. По отношение на останалите вещества, вероятността за бъдеща употреба се оценява на 16,0%, като за 3,1% тя е голяма. За 61,1% от студентите в страната редовното пушене на канабис представлява голям риск за здравето, а само 5,1% са на мнение, че няма риск. 11,1% смятат, че няма риск за здравето и когато пушат редовно наргиле. Само 2,1% от студентите определят редовната употреба на кокаин като нерискова. 4,7% приемат употребата на екстази, а 1,8% – употребата на хероин.\r\nСпоред 82,0% от анкетираните употребата на наркотици е проблем за обществото ни, а само 7,4% са на противоположното мнение. ", "date": "2019.06.26", "title": "Всеки четвърти студент у нас е употребявал наркотици"}
{"url": "https://www.actualno.com/starazagora/spirat-vremenno-sistemata-za-priem-v-detskite-i-v-uchebnite-zavedenija-v-stara-zagora-news_762645.html", "text": "    Заради появила се информация в интернет пространството, че има пробив в платформата, като превантивна мярка временно се спира достъпът до електронната система за подаване на документи за прием в детските и в учебните заведения в Стара Загора.      В момента се извършва проверка по сигурността от фирмата-разработчик „Информационно обслужване“ АД. Системата е инсталирана на сървър на община Стара Загора и е защитена от неоторизиран достъп. Влизането в нея се осъществява чрез въвеждане на ЕГН и номер на лична карта на родителите на децата които кандидатстват в детски градини и училища. Верността на въвежданите данни се проверява в базата данни на населението в общината. От общинската администрация напомнят, че .    ", "date": "2019.06.26", "title": "Спират временно системата за прием в детските и в учебните заведения в Стара Загора"}
{"url": "https://www.actualno.com/politics/otpuskat-oshte-nad-3-mln-leva-za-rabota-s-deca-ot-ujazvimi-grupi-news_762658.html", "text": "    Министерският съвет одобри допълнителни трансфери в размер на 3 295 560 лв. по бюджетите на общините за работа с деца и ученици от уязвими групи в детските градини и училищата за 2019 г.      През май правителството предостави 21 294 580 лв. за работа с деца и ученици от уязвими групи в 1 342 общински детски градини и училищата.   С допълнителните 3 295 560 лв. ще бъде осигурен необходимият финансов ресурс за още 239 общински детски градини и училища за реализиране на по-ефективни мерки за подпомагане на достъпа до образование и предотвратяване на риска от отпадане от системата на предучилищното и училищното образование на деца и ученици от уязвими групи.\r\nРазходите могат да са за служители, включени в екипите за обхващане и задържане в образователната система на деца и ученици в задължителна предучилищна и училищна възраст, за назначаване на социален работник, образователен медиатор или помощник на учителя, за заплащане на допълнителни учебни часове по български език в училищата и на допълнителни модули за деца, които не владеят български език, в детските градини, както и за персонал, ангажиран с мерки за подпомагане на достъпа до образование и предотвратяване на риска от отпадане от системата на предучилищното и училищното образование на децата и учениците от уязвими групи.  Предоставянето на допълнителните средства по бюджетите на общините за 2019 г. няма да доведе до въздействие върху държавния бюджет, тъй като необходимите средства са предвидени като разходи за персонал за делегираните от държавата дейности за функция „Образование“ по бюджета на Министерството на образованието и науката за 2019 г. ", "date": "2019.06.26", "title": "Отпускат още над 3 млн. лева за работа с деца от уязвими групи"}
{"url": "https://www.actualno.com/montana/razbiha-narkooranjerija-v-lom-news_762614.html", "text": "    За наркооранжерия в дома на 26-годишен ломчанин съобщават от ОУ на МВР. След сигнал за притежание на наркотични вещества криминалисти от Лом са провели специализирана полицейска операция и заловили в дома му  младеж с криминално досие .      При извършеното претърсване на втория етаж на къщата са намерени и иззети 28 стъклени буркана, съдържащи общо 29.97 кг суха зелена листна маса канабис, 37 полиетиленови пликчета със семена от различни сортове канабис, 2 кутии със 131 грама бяло прахообразно вещество и 3 електронни везни.\r\nОсвен това на първия етаж на къщата е открита метална конструкция с полиетиленово покривало, обособена като оранжерия за отглеждане на канабис, с монтирани уреди за вентилация, осветление, подгряване, контрол на влажността и поливане.\r\n От оранжерията са иззети влагоабсорбатор, 3 мелнички за канабис, още една метална конструкция с полиетиленово покривало, която не била монтирана.  Полицаите открили и препарати за растителна защита, за наторяване и регулация на киселинноста на почвата и 32 празни саксии със следи от пръст в тях.  Над окачен таван в жилището  криминалистите намерили  скрити  пистолет  със срязана цев и заличен сериен номер, 163 патрона от различен калибър и 14 гилзи. От къщата са иззети още мобилни телефони и сим карти.\r\nПо случаите са образувани две досъдебни производства.\r\n26-годишният е задържан за срок от 24 часа в ареста в Лом и предстои да му бъдат повдигнати обвинения.     ", "date": "2019.06.26", "title": "Разбиха наркооранжерия в Лом"}
{"url": "https://www.actualno.com/goodnews/karaj-kolelo-podari-dobro-news_762552.html", "text": "    На 1 юни (Ден на детето) стартира инициативата \"Карай колело, подари добро\". Инициатор на кампанията е Костадин Николов, който я организира съвместно със \"SOS Детски селища България\".       Какво е \"Карай колело, подари добро\"? \"Карай колело, подари добро\" е благотворителна велообиколка на Република Северна Македония, която започва на първи юни от Велинград и завършва в София две седмици по-късно. Костадин ще измине близо 1000 километра на велосипед, като се надява така да привлече общественото внимание към нуждата от спешен ремонт на център \"Майка и бебе\" в Габрово. Какво цели?    Целта на кампанията е да събере средства, необходими за ремонт на център за настаняване на майки и бременни жени \"Майка и бебе\" в град Габрово. Във въпросния център, стопанисван от \"SOS Детски селища България\", майките и бебетата пребивават за период до една година, като през това време с тях работят социални работници, психолози, здравни служители и представители на службите по заетостта.\r\nКъм момента центърът се нуждае от нова дограма, изолация, ремонт на покрива и общите помещения – в това число тоалетни и бани.     Кой може да се включи? Накратко – всеки. Всеки, който обича да пътува с велосипед, може да се включи във всяка една отсечка на маршрута и да покара. Тези пък, които не са по колоезденето с много багаж на гърба, но смятат, че майките и бебетата заслужават да живеят в адекватни за 21 век условия, могат да дарят сума по избор на .\r\nКостадин обаче не е единственият двигател зад \"Карай колело, подари добро\". Заедно с него работи голям екип от хора и съмишленици, които се стремят да разчупят рамките на стандартните дарителски кампании. Така например вие може да изберете подарък за себе си или ваш близък и пак да „подарите добро”. Опциите са изключително интересни – ваучери за полет с делтапланер над Родопите, е-книга наръчник за това как да пътуваме с велосипед или онлайн курс за анимация. Какъв е маршрутът?     За тези 1000 километра педали ще се въртят през Велинград, Гоце Делчев, Дойран, Кавадарци, Прилеп, Битоля, Охрид, Струга, Подградец, Дебър, Тетово, Скопие, Куманово, Кюстендил и София. Иначе казано – три държави – България, Северна Македония и Албания.\r\nЦялото пътешествие може да следите  в официалният сайт на кампанията и социалните ѝ канали:    ", "date": "2019.06.26", "title": "Карай колело, подари добро"}
{"url": "https://www.actualno.com/asenovgrad/nova-igra-deca-hvyrljat-kamyni-po-koli-potyrpevshi-se-jalvat-samo-vyv-fejsbuk-video-news_762480.html", "text": "    Цял квартал в Асеновград пропищя от тормоз от три момчета. , които са на видима възраст около 10 г. - 11 г., хвърлят камъни по преминаващи по главната улица \"Христо Ботев\", автомобили. Очевидци са заснели видео на случващото се, а по-късно в социалната мрежа заваляха излияния от потърпевши от същото шофьори. Пострадали твърдят, че този тормоз продължава вече месеци. От изказванията става ясно, обаче, че сигнал до полицията е подала едва само една жена, а друг е съобщил на родителите на две от децата.        Всички останали оплакващи се заявяват, че не вярват в действията на институциите, а трети коментират, че саморазправата е добър вариант. В разразилия се интерактивен разговор потребители споделиха, че преди няколко дни същите три момчета се опитали да запалят съоръжения в детска площадка до новата църква \"Свети Архангел Михаил\" в асеновградския квартал \"Изток\" . Потърпевши се оплакаха пък, че автомобилът им е \"смачкан и напръскан със спрей\".   Преди да преминат на камъни, децата са хвърляли и яйца по колите. Многократно жители от района казват, че са опитвали да провеждат разговор с момчетата и да им правят забележки, но резултат няма. Дори бидейки предупредени, че ще бъдат заснети, подрастващите не са престанали с действията си, твърдят очевидци. Друга жена, пострадала от подобни хулигански действия, разказа пред за свой подобен случай, но с различни деца.\r\nШофирайки също по една от основните улици - \"Цар Иван Асен II\" в Асеновград - водачката била стресната от внезапно връхлитане на камък върху колата й. Получило се и отчупване на боя. Шофьорката незабавно паркирала автомобила, върнала се пеша и настигнала едно от децата, след което веднага сигнализирала в полицията.    Пред полицаите \"заловеното\" момче си признало кои са приятелите му, които също са участвали в \"забавлението\" с новата модна игра по хвърляне на камъни. Служителите на полицията са открили децата в училището, в което са ученици. \"Обаждаха ми се да ме питат дали ще предявя претенции към родителите, защото има нанесена лека материална щета. Аз казах, че е достатъчно да се извинят и да си вземат поука. А също и да не се повтарят подобни действия\", обясни жената, предприела незабавни мерки, сигнализирайки институциите.\r\n\"Аз познавам децата. Едно от тях е мой син. Къде да го доведа да го набиете ?\", намеси се в онлайн разговора баща на някое от момчетата. Той оправда децата, като заяви, че те не са хвърляли камъни по произволно преминаващи автомобили, а по камион на сметосъбиращата фирма в града. В продължение на своята теза бащата реши да допълни, че \"сте много враждебно настроени към децата. Готов съм да ги защитя с всички средства. Аз съм от България! Не се предавам!\".         Коментар на редактора:   ", "date": "2019.06.26", "title": "Нова игра: Деца хвърлят камъни по коли. Потърпевши се жалват само във фейсбук (ВИДЕО)"}
{"url": "https://www.actualno.com/curious/dvojnik-na-leo-mesi-spi-s-jeni-predstavjajki-se-za-nego-news_762553.html", "text": "    Набралият изключителна популярност през последните години двойник на - иранецът Реза Парасеш, изглежда, че може да съжалява за своите действия. \"Иранският Меси\", както стана популярен в социалните мрежи, може да бъде осъден за образа, чрез който е придобил популярност, а впоследствие използвал, за да вкара в леглото си фенки на аржентинската суперзвезда.      Срещу Парасеш са подадени над 20 съдебни иска, като се очаква техният брой да расте. Цели 23 жени са предявили желанието си да съдят двойника на Меси, тъй като се е възползвал от образа, за да ги прелъсти и да преспи с тях.    Парасеш набра най-голяма популярност през 2017 година, когато дори . Двойникът на Лионел Меси не пропуска да се появява на публични места, където предизвиква фурор, а това бе сторено и на                    ", "date": "2019.06.26", "title": "Двойник на Лео Меси спи с жени, представяйки се за него"}
{"url": "https://www.actualno.com/europe/rusija-zaplashi-s-voenni-merki-v-sluchaj-na-realizacija-na-zaplahite-na-nato-po-drsmo-news_762560.html", "text": "    Русия ще предприеме компенсационни военни мерки в случай на материално въплъщение на заплахите на НАТО във връзка с Това съобщи заместник-министърът на външните работи на Руската федерация Сергей Рябков пред журналисти, предава TACC.      „Опитите да се изобрази онова, което се случва като военно-политически отговор на действията на Русия, са характерни за пропагандни действия с голям елемент на умишлена дезинформация на световното общество. Когато тези заплахи започнат да се материализират в материални стъпки, вероятно ще трябва да предприемем компенсаторни военни мерки\", поясни Рябков.   „През последните години страните от Алианса за възприели идеология на двоен подход към отношенията с Русия: сдържане, съчетано с диалог по въпроси, в които страните от НАТО имат интерес да поддържат такъв… Без да декларираме това с подобни термини, ние ще последваме подобна линия. Ще сдържаме агресивните намерения на НАТО, ще маневрираме, много избирателно ще подходим към темите за диалог с Алианса, които членовете на тази организация насърчават\", подчерта руският дипломат, предаде агенция Фокус.\r\nСъгласно думите на Рябков, интересът на Алианса към обсъждане на проблемите около Украйна в рамките на Съвета Русия-НАТО съвсем не означава, че Москва ще бъде готова да направи това. Рябков каза също, че Русия изучава намеренията на НАТО във връзка с ДРСМО и е готова за всички възможности за развитие.  \"Ще проучим какво ще направят държавите-членки на НАТО по тази тема [за мерките в Русия във връзка със ситуацията по ДРСМО] през следващите месеци. Ние сме готови за всякакви възможности, отговорност за евентуално усложнение на военно-политическата ситуация в евроатлантическия регион, разбира се, лежи на САЩ и техните съюзници. Те бяха тези, които следваха съзнателна линия, за да нарушат ДРСМО\", увери руският заместник-министър на външните работи.\r\nГенералният секретар на НАТО Йенс Столтенберг заяви на 25 юни, че страните от Алианса могат да се споразумеят за поредица от мерки във връзка с излизането на Русия от ДРСМО. В допълнение, той отбеляза, че Руската федерация има още пет седмици, за да \"ликвидира своите ракети, които нарушават разпоредбите на договора\".    ", "date": "2019.06.26", "title": "Русия заплаши с военни мерки в случай на реализация на \"заплахите\" на НАТО по ДРСМО"}
{"url": "https://www.actualno.com/politics/parlamentyt-odobri-doklada-na-vss-za-2018-g-bsp-go-podkrepi-news_762555.html", "text": "    Народното събрание одобри доклада на за 2018 г. Това стана със 121 гласа „за“ и един „въздържал се“.      Документът отразява разделно дейността на Съдийската и Прокурорската колегии към Висшия съдебен съвет, както и на постоянно действащите комисии към тях, съгласно правомощията на съответната колегия.   Докладът съдържа пет отделни части, като в първата част последователно са изложени информация и данни относно управлението и администрирането на съдебната власт,\r\nТова включва управление на човешките ресурси в съдебната система, кадровата и конкурсната дейност на Комисията по атестирането и конкурсите, управлението на финансовите и материалните ресурси, в това число управление на бюджета на съдебната власт, управление на съдебните сгради, електронно правосъдие и професионална квалификация.  В доклада са отчетени и 8 редовни заседания на Комисия „Съдебна карта и натовареност на прокурори и следователи“ към Прокурорската колегия.\r\nКато най – значима и мащабна дейност на комисията и на Прокурорската колегия се отбелязва реорганизацията и оптимизирането на районните прокуратури чрез създаване на унифициран модел.\r\nСъгласно създадения модел за оптимизиране на съдебната карта на районните прокуратури, считано от 1 януари 2019 г. са закрити 11 районни прокуратури.        Дебати „Ние ще подкрепим всички представени доклади днес от представителите на съдебната власт. Тук ще се възползвам от трибуната да се обърна към всички тях и да им кажа да продължават наистина да се борят за тази справедливост“. Това посочи Попов секретарят на ПГ на „БСП за България“ Филип Попов по време на дебатите по доклада.\r\nОт своя страна депутатът от ПГ на „БСП за България“ Пенчо Милков заяви, че данните в доклада са подробни и информацията позволява на всеки един от неговите колеги да си състави лично впечатление. „До степен за всяко кадрово, дисциплинарно и преместване сте стигнали, което позволява на депутатите до получат подробна информация“, каза Милков.\r\nВСС продължи в онази положителна посока, в която работи. Това каза народният представител от \"Обединени патриоти\" и член на ръководството на Атака Павел Шопов.\r\n\" Беше голяма глупост да делим ВСС на съдийска и прокурорска колегия, на части \", каза той. По думите му и двете вършат едно и също. \"Прояви се известна гъвкавост в обществото: хайде да го направим, някои хора да бъдат доволни. Каква беше причината да се отчете в Брюксел или другаде, не знам.      Това беше грешка, но не фатална. Не бих казал, че от това произтичат тежки последици.\"\r\nТой се спря и на проблемите във финансов аспект. Според него в тази система винаги може да се желая още, но е задоволена от материален ресурс, като заплащане и покриване на необходими разходи. ", "date": "2019.06.26", "title": "Парламентът одобри доклада на ВСС за 2018 г., БСП го подкрепи"}
{"url": "https://www.actualno.com/europe/po-strogi-sankcii-za-narushitelite-na-pytja-v-gyrcija-news_762554.html", "text": "     От 1 юли Гърция прие промени в Наказателния кодекс, според които санкциите за нарушители на пътя стават много по-сурови. Предвижда се дори ефективен затвор за шофьорите, които са под въздействие на алкохол или застрашават живота на другите с поведението си, информира Нова телевизия.      Законът беше гласуван преди една седмица и публикуван преди 2 дни в Държавен вестник. Измененията в Наказателния кодекс на Гърция се случват след 68 години. Много категории престъпления са променени, а в някои случаи наказанията са утежнени.   Българските водачи е добре да знаят, че в Гърция има много камери и въпреки че не виждат представители на полицията по улиците, както в България, те ще получат вкъщи фиша си за нарушение.\r\nПаричните глоби ще се определят от съда, а от 1 юли се увеличават тол таксите по гръцката пътна мрежа с близо 50 цента. Второ нарастване се предвижда в началото на следващата година.   ", "date": "2019.06.26", "title": "По-строги санкции за нарушителите на пътя в Гърция"}
{"url": "https://www.actualno.com/sofia/sos-dade-nazad-za-stroej-v-mladost-1-na-27-mi-obedineni-iniciativi-sreshtu-zastrojavaneto-otivat-pri-fandykova-news_762556.html", "text": "    Комисията по архитектура на Столичния общински съвет (СОС) отмени решение 886, с което беше одобрен план да се построи 12-етажен хотел и жилищна сграда при блок 73 в квартал \"Младост 1\" в София.      Срещу решението да бъде одобрен планът , последният от които се проведе предната седмица.   Предстои решението за отмяна да мине през \"пленарна\" зала на Столичния общински съвет (СОС), като би трябвало това да стане още утре, 27 юни. За тогава, от 9:30 часа сутринта, е насрочено и друго събитие - инициативата \"Обединена София срещу презастрояването\" ще връчи писмо с 6 искания на кметицата Йорданка Фандъкова. Те са свързани основно с презастрояването, като акцентът е най-после да има адекватна властова реакция срещу модата на всяко зелено място да се появява инвеститор с претенции.\r\nКакви са точните искания - !   ", "date": "2019.06.26", "title": "СОС даде назад за строеж в \"Младост 1\", на 27-ми обединени инициативи срещу застрояването отиват при Фандъкова"}
{"url": "https://www.actualno.com/kustendil/ostavat-broeni-dni-do-nachaloto-na-mejdunarodnija-folkloren-konkurs-pautalija-2019-news_762625.html", "text": "    Остават броени дни до началото на Международния фолклорен конкурс “Пауталия“ - 2019. Музикалният форум ще се проведе от 28-ми до 30-ти юни в гр. Кюстендил . Организатори на събитието са – Община Кюстендил и читалище „Братство 1869”, със съдействието на Министерството на културата на Република България и читалище „Пробуда 1961” и се провежда под патронажа на кмета на община  Кюстендил – г-н Петър Паунов.      Конкурсът е включен в Културния календар на Министерство на културата и в Програмата за подпомагане на даровити деца в България, по която ще бъде отпусната на трима участници от 11 до 13 годишна възраст, целева финансова подкрепа и 3 едногодишни стипендии за индивидуални изпълнители по народно пеене от 14 до 17 годишна възраст. Официалното откриване на Международния фолклорен конкурс е на 28-ми юни от 14:00 ч. на сцена „Арката” пл. „Велбъжд”. Тази година заявки за участие в конкурса са подали над 3000 участници от България, Сърбия, Македония и Германия.  Организаторите предвиждат 3 специални награди в отделните категории. Всички участващи състави получават плакет и грамота за участие.\r\nЩе бъдат присъдени и 2 награди, осигурени от Музикална къща „СЕНЬО АРТИСТ”, за двама индивидуални изпълнители по народно пеене, включващи право на професионален аудио запис със съпътстващи авторски и  изпълнителски права. В журито на конкурса са поканени едни от най-изявените имена в българската народна музика като Олга Борисова, доц. д-р Георги Петков, Десислава Димчева, Валери Димчев, Виолета Маринова, Стойка Германова, Нели Андреева и др.     Конкурсните дни ще протекат, както следва: 28-ми юни  / петък /  2019 г.:\r\nОт 14:00 ч.  – до 20:00 ч.: Тържествено откриване на конкурса и Конкурсна програма - сцена „Арката”, пл. “Велбъжд”;\r\n20.00 ч. – Концерт на Нели Андреева и Николай Пеев - читалище \"Братство 1869\", Голяма зала;\r\n29 юни  /събота/: 10:00 – 20:00 ч. –  Конкурсна програма – сцена „Арката”, пл. “Велбъжд”   30 юни  / неделя /: 9:00 – 19:30 ч.  –  Конкурсна програма – сцена „Арката”, пл. “Велбъжд”; 19:30 ч. – Тържествено закриване на конкурса. При лошо време Фолклорният конкурс ще се проведе в Голямата зала на читалище „Братство 1869”, предаде кореспондент от града за . ", "date": "2019.06.26", "title": "Остават броени дни до началото на Международния фолклорен конкурс “Пауталия“ - 2019"}
{"url": "https://www.actualno.com/smolyan/obshto-10-dushi-chistjat-cjalata-obshtina-lyki-news_762482.html", "text": "    Общо 10 души в месечен график почистват Лъки и всички населени места в общината, съобщи за Actalno.com кметът на града инженер Валентин Симеонов. Осем от тях извършват ръчното метене на улиците, а други двама работят със автомобил.       С около 200 000 лева годишно се извършва сметопочистването и сметоизвозването. В сумата се включват месечни възнаграждения и осигуровки на всички 14 служители в отдела, плащанията за депониране на отпадъците и други такси. От такса \"битови отпадъци\" в общината за 2018 г. са събрани близо 77 000 лева. Това са средства само от задълженията на гражданите. Още около 180 000 лева пък са постъпленията от таксите на промишлените предприятия, сред които рудодобивната промишленост, горското стопанство, шивашки фирми и т.н.    Почистването на територията на града по график се извършва два дни в седмицата, а в селата - веднъж седмично. В община Лъки функционират две сметосъбирачни машини - малка и голяма. Общо около 680 тона е депонираният за 2018 г. отпадък. Припомняме, че годишният бюджет на общината е в приблизителен размер на 2 000 000 лева и реално населението е около 2 200 души, макар по документи то да наброява близо 3 000 души. ", "date": "2019.06.26", "title": "Общо 10 души чистят цялата община Лъки"}
{"url": "https://www.actualno.com/smolyan/poslanici-ot-11-dyrjavi-ostanaha-vpechatleni-i-ocharovani-ot-chepelare-snimki-news_762562.html", "text": "     ( ) останаха впечатлени от това, което видяха в Чепеларе и от гостоприемството на местните хора.       \"За мен бе изключителна чест да посрещна дипломати от толкова много страни. Целта на срещата бе да покажем пред тях частица от красотата на Родопа планина, възможностите за развитие както на туризма, така и на икономическия потенциал, пъстротата на културния живот в нея. Посещението на посланиците се осъществи с любезното съдействие на сдружение „Спектър 21 век“., посочи кметът на Чепеларе Славка Чакърова.  Тя е запознала дипломатите с природата, културата, традициите и възможностите за туризъм в четири сезона на територията на Чепеларе. По време на гостуването си в общината посланиците са се срещнали и с представители на част от местния бизнес – Национално сдружение на собствениците на недържавни гори, Сдружение на хотелиери, ресторантьори и търговци в Чепеларе, „Пампорово“АД , както и „Амер спортс България“ ЕООД - Чепеларе, които с презентациите си предизвикаха огромен интерес у гостите. Като част от програмата на 21.06.2019 г. на площад „Олимпийски“ се проведе и концертът „Шлагерите на Европа“ на Христо Паскалев- Паскал, който представи Чепеларе като община, в която се цени не само българската, но и европейската традиция. На 22.06.2019г. програмата продължи с посещение на дестинации , които да покажат възможностите за туризъм в четири сезона – къщи за гости в село Проглед, Национална астрономическа обсерватория Рожен , к.к. Пампорово и кулата Снежанка.     Посланиците на държавите останаха изключително впечатлени както от топлото посрещане, традиционно за родопчани, така и от красотата на нашата природа и възможностите за развитие на туризма и икономическия потенциал в Община Чепеларе. ", "date": "2019.06.26", "title": "Посланици от 11 държави останаха впечатлени и очаровани от Чепеларе (СНИМКИ)"}
{"url": "https://www.actualno.com/burgas/obshtinskijat-syvet-s-finansova-pomosht-za-burgaski-sportisti-news_762557.html", "text": "    Една част от средства, които бяха гласувани от общинските съветници са за Българската федерация по спортна акробатика и по-точно за състезателите от Бургас - Мариела Костадинова и Теодор Великов. Те ще участват в Европейското първенство в Израел, което ще се проведе през месец октомври 2019 година.      „На последните Младежки Олимпийски игри в Буенос Айрес, българската акробатика постигна върховен успех с олимпийската индивидуална и отборна титла. Медалите донесоха бургаската смесена двойка Мариела Костадинова и Панайот Димитров. Двамата младежи донесоха първото олимпийско злато не само за града, но и за България в този спорт. След дълги години българската акробатика влезе в олимпийското семейство, благодарение на нашите спортисти.“, се казва в мотивите на вносителите на докладната Калояна Живкова и Димитър Людиев.\r\nИнтересна спортна инициатива подкрепиха общинските съветници, която е по докладната записка на кмета Димитър Николов. Той предлага в Спортния календар на Община Бургас да бъде добавено събитието „ Преплуване акваторията на Бургаския залив “.\r\nМайсторът на спорта и бургаски възпитаник Цанко Цанков ще се заеме с трудната задача, като се има предвид, че разстоянието е 44 702 метра по вода. Той е двукратен вицесветовен шампион по плуване за ветерани, национален шампион, поставял е различни рекорди в плуването.  Финансова подкрепа получиха и състезанията по плажен футбол и тенис, по крос, Европейското първенство по водна топка за юноши, които ще се проведат в града.\r\nСъветниците решиха да финансират и състезателите -  по кикбокс Атанас Божилов за участието му в Световно първенство в Сараево, Иван Ангелов за изявата му на Световно първенство в Южна Корея и Любен Тенекеджиев, за участие в Световния шампионат за мъже в клас „Лазер Стандард“ в Япония.     ", "date": "2019.06.26", "title": "Общинският съвет с финансова помощ за бургаски спортисти"}
{"url": "https://www.actualno.com/varna/lichnite-danni-na-deca-ot-varna-sa-dostypni-sled-probiv-v-sistemata-za-priem-v-uchilishta-i-gradini-news_762558.html", "text": "    Личните данни на много варненски деца са застрашени. Причината за това е, че системата за прием в училища, детски градини и ясли в морската ни столица е . За това е алармирал компютърен специалист от Варна, който желае да остане анонимен. Той e демонстрирал нагледно и с примери как данните могат да бъдат изтеглени.      До съмнението за пробив в системата за прием в учебните заведения специалистът достига, след като гледа видео в мрежата, което показва как друг компютърен специалист буквално за секудни . Тъй като двете информационни системи са а (Информационно обслужване АД),  пробойната е една и съща. Пробивът в системата пряко позволява достъп до данни без задължителното идентифициране на запитващия - въвеждане на ЕГН и лична карта на родител/настойник на детето. \"Надявам се да направите нещо по въпроса, за да се спре това изтичане на информация. Аз също съм потърпевш от това и данните на моите деца също се показват от тези справки.\"\r\nВ момента от община Варна са се самосезирали и достапът и до двете системи за прием в училищата - https://school.is-vn.bg/ и в детските заведения - https://dg.is-vn.bg/ е .   ", "date": "2019.06.26", "title": "Личните данни на деца от Варна са достъпни след пробив в системата за прием в училища и градини"}
{"url": "https://www.actualno.com/politics/dps-ne-iska-da-obsyjda-poveche-subsidiite-namekna-za-pogazvane-na-pravilata-news_762571.html", "text": "    ДПС няма да участва в нови консултации за размера на партийната субсидия. Това заяви лидерът Мустафа Карадайъ в кулоарите на парламента след новините от вчерашния коалиционен съвет - да се обсъжда какъв да е размерът на партийната субсидия и да се реши най-късно до лятната ваканция на парламента.      Това, което имахме да кажем по темата, го казахме. И пред медиите, и с писмени предложения, и на консултациите с БСП и с ГЕРБ, обясни Карадайъ, цитиран от в. \" \".   Интересен аспект от изказването на Карадайъ беше, че според него сроковете за предложения между двете четения са изтекли и дебатът е затворен. Отделно той подчерта, че няма какво да говори с \"Обединени патриоти\" по темата. Юлиян Ангелов от ВМРО не се впечатли и отвърна, че си е работа на ДПС какво ще прави и с кого ще говори. Той добави и, че ВМРО ще връща поетапно надвзетото от субсидии - \"воеводите\" имат да връщат почти 509 000 лева.\r\nСубсидиите трябва да имат размер, с който партиите да финансират дейността си и кампаниите си. Ако няма да могат - трябва отворен и прозрачен модел за финансиране, повтори позицията на ДПС Карадайъ. ГЕРБ се съгласиха с позицията ни, че с 1 лев партиите не могат да финансират нито дейността си, нито кампаниите. Затова предложихме да няма лицемерничене и субсидията да е нула лева и отворено финансиране. Направили сме разчети, но сега няма да играем бинго, обясни Карадайъ.  \"Явно целта на отварянето на темата беше да се отклони вниманието на хората от същинските проблеми, защото държавата върви по инерция\", допълни той.\r\nКарадайъ обеща и \"в най-скоро време\" ДПС да върне надвзетото като субсидия. Става въпрос за 1,6 млн. лева. Колко трябва да връщат всички партии - !    ", "date": "2019.06.26", "title": "ДПС не иска да обсъжда повече субсидиите, намекна за погазване на правилата"}
{"url": "https://www.actualno.com/america/san-francisko-zabrani-elektronnite-cigari-ilinojs-razreshi-marihuanata-news_762459.html", "text": "    Сан Франциско стана първият голям град в САЩ, който ефективно забрани продажбата и производството на електронни цигари, предаде БГНЕС.      Законодателството беше одобрено единодушно, а поддръжниците му обявиха, че то е необходимо поради \"значителните последици за общественото здраве\" от \"драматичния скок\" на тютюнопушенето сред младите хора.   В наредбата се казва, че продуктите за електронни цигари, продавани в магазините или онлайн в Сан Франциско, ще се нуждаят от одобрение от Американската администрация по храните и лекарствата, която в момента не е дала такова. Кметът на града има 10 дни да подпише законодателството, което градоначалникът вече обяви, че ще го направи.\r\nМеждувременно американският щат Илинойс стана 11-тият в САЩ, който легализира марихуаната. Това съобщи губернаторът на щата Джей Робърт Прицкер.  \"Илинойс отново създава история. Подписвам най-справедливия указ за легализация на марихуаната в щата, признавайки вредата от предишните закони, забраняващи наркотиците, и борбата с тях\", написа Прицкер в Twitter. Според него, Илинойс, като първия щат, който напълно легализира употребата на марихуана за възрастни, стана пример за \"най-добрата демокрация\".\r\nДосега използването на марихуана извън медицински цели е разрешено в 10 щата на САЩ - Вашингтон, Орегон, Невада, Калифорния, Колорадо, Върмонт, Мейн, Масачузетс и Мичиган, както и в столицата на страната.    ", "date": "2019.06.26", "title": "Сан Франциско забрани електронните цигари, Илинойс разреши марихуаната"}
{"url": "https://www.actualno.com/society/syzdava-se-nacionalen-centyr-za-bezopasno-dvijenie-po-pytishtata-news_762654.html", "text": "    С правителствено постановление се създава Национален координационен център за безопасно движение по пътищата като част от мерките за ограничаване на пътнотранспортния травматизъм до 2020 г.      В структурата на Центъра влизат служители на главните дирекции „Национална  полиция“ и Главна дирекция „Пожарна безопасност и защита на населението“ в МВР, Агенция „Пътна инфраструктура“, Изпълнителна агенция „Автомобилна администрация“ и Държавна агенция „Безопасност на движението по пътищата“. Центърът ще осигурява оперативна координация и взаимодействие между компетентните държавни структури при прилагането на мерки за превенция, временна организация на движение, координация при усложнени пътни и метеорологични условия, затруднения или блокиране на движението, пътнотранспортни произшествия и аварии на територията на страната.   Центърът ще работи непрекъснато - при режим 24/7. Целта е в реално време служителите да получават сигнали и информация от всички компетентни институции и след оперативна обработка на данните да се предприемат общи действия за реакция. Обособяването му ще допринесе за постигане на приетия интегриран подход „Безопасна система“ с визия нула загинали и тежко ранени на пътя, съгласно РМС № 16/17.01.2019 г.\r\nЦентърът не е отделно юридическо лице и ще бъде разположен в сграда на Министерството на вътрешните работи. За неговото обезпечаване няма да бъдат разходвани допълнителни бюджетни средства, няма да бъдат разкривани и допълнителни щатни бройки.   ", "date": "2019.06.26", "title": "Създава се Национален център за безопасно движение по пътищата"}
{"url": "https://www.actualno.com/moresport/nova-izcepka-na-kobrata-pak-shte-go-nakazvat-video-news_762573.html", "text": "    Сагата с отнетия лиценз на да се бие на територията на Калифорния е далеч от своя край. Причината за това може да се окажат коментарите на Боб Аръм, направени в интервю за IFL TV. Мениджърът на Кобрата разкри куп интересни подробности около , а освен това нарече поведението ѝ \"курвенско\". И точно тези думи сега могат да попречат на Пулев да възобнови лиценза си.          Отново на пресконференция адвокат Глория Алред, който е определяна като истинска акула в дела от подобен вид, обвини Боб Аръм в непристойно поведение и настоя наказанието на Пулев да остане или да бъде окончателно отнет линценза му да се боксира.    каза в изявлението си адвокатът на Джени Суши.     ", "date": "2019.06.26", "title": "Нова изцепка на Кобрата, пак ще го наказват (ВИДЕО)"}
{"url": "https://www.actualno.com/cite/nakazanijata-gi-pishe-v-nakazatelnija-kodeks-news_762507.html", "text": "     \"Наказанията ги пише в Наказателния кодекс. Това с отстраняването на Цветанов от партията наказание ли е?\"       Така ген. Атанас Атанасов коментира последиците от \"Апартаментгейт\" в интервю за bTV. Вижте какво още каза той в .     ", "date": "2019.06.26", "title": "Наказанията ги пише в Наказателния кодекс"}
{"url": "https://www.actualno.com/politics/manolova-zakonyt-u-nas-pazi-bankite-i-silnite-na-denja-a-ne-grajdanite-news_762506.html", "text": "     , отнемаме перспективите на децата им, тяхното бъдеще. Това заяви в ефира на БНТ омбудсманът , говорейки за необходимостта от приемането на закон за частния фалит на гражданите.      \"Обадиха ми се хора, които са загубили жилищата си, също и такива, които казаха, че ако се приеме този закон ще им се даде перспектива да започнат бизнес. Представят си картинката, че при болест, развод, загуба на работа и друго, загубваш всичко, което имаш, продължаваш да плащаш на банките и това никога не спира. \", коментира Манолова.    Може ли да има финансово стабилна държава при нестабилни граждани? Ние сме длъжици на гражданите\", категоричен бе омбудсманът.\r\nОказва се, че В България хората не могат да плащат сметките си, законът трябва да се отнася и към предприемачите и към гражданите. Новите активни действия се предприемат като си млад, заяви още Манолова Тя разказа, че с екипа й са проучили европейските практики и са направили проект за този закон. Според социологическо проучване, което са провели, 82% от хората очакват този закон.  Темата за частния фалит е пред вниманието на българските политици повече от 5 години. Тя не е нова. Това са премислени решения, в които сме ангажирали академичната общост, бизнеса, синдикатите и т.н. Работодателските организации, разбира се, имат своите резерви, този закон е в полза на гражданите, но ще превъзпита банките, финансовите институции, за да знаят, че не могат да те притискат до край, каза още омбудсманът.\r\nСпоред Манолова и има разлика между интересите на гражданите и тези на силните на деня.    \"Превърна се в лоша практика между първо и второ четене да се приемат набързо текстове от Народното събрание без да се изслушат страните на засегнатите. Да кажеш, че дивото къмпингуване съсипва Черноморието, е повече от несправедливо.      ", "date": "2019.06.26", "title": "Манолова: Законът у нас пази банките и силните на деня, а не гражданите"}
{"url": "https://www.actualno.com/politics/temenujka-petkova-pravitelstvoto-njama-otnoshenie-kym-tova-na-kogo-chez-shte-prodade-aktivite-si-news_762496.html", "text": "    \"Следим информацията, която излиза в публичното пространство във връзка със сделката с ЧЕЗ, но правителството няма отношение към това на кого ще продаде своите активи чешката , които тя притежава в България.\" Това каза Теменужка Петкова – министър на енергетиката, в интервю за bTV.      По думите ѝ \"има регулаторни органи в България, които ще преценят дали този купувач, или който и да е друг, е приемлив с оглед на нашето законодателство.\"   Министър Петкова обясни, че Комисията за финансов надзор вече прави такава проверка, предстои същото да направи и Комисията за защита на конкуренцията. Във връзка с това, че в липсват критерии и правила за проверка на такава сделка, Теменужка Петкова обясни, че в Министерството е получено писмо от председателя на Комисията, с което той уведомява, че свиква работна група, в която ще участват всички компетентни органи. И в рамките на тази работна група ще бъдат изработени и критериите, които със закон са възложени на КЕВР.\r\nОтносно пожара в Пекова заяви, че е реагирано много адекватно:  \"Пожарът е нещастен инцидент и няма да се отрази на енергийната сигурност на страната. Ние ясно сме заявили, че ще разчитаме на този вид енергетика. В нашите планове е заложено използване до 2030 година с хоризонт до 2050 година. не се е отказал доброволно от студения резерв. Имаше смущения в електроенергийната система на страната. Беше възложено на ТЕЦ \"Марица Изток\" 2 да доставя ток за битовите потребители, защото това е най-важното, и нямаше как да се поддържа студения резерв. Не е вярно, че всичко е било в интерес на ТЕЦ \"Варна\". Всичко това беше в интерес на енергийната сигурност на страната. В момента ТЕЦ \"Варна\" работи и осигурява студения резерв в страната. Той отговаря на абсолютно всички технически изисквания\", допълни още Петкова.\r\n\"Предстои да разберем дали проектът ще е неизбежен. Това ще стане на 19 август, когато изтича крайният срок за подаване на оферти. Тогава ще разберем колко инвеститори са заинтересувани от проекта и ще проведем преговори. Държавата не бяга от този проект. Ясно сме заявили, че ще участваме с апортни пратки, но ще държим АЕЦ \"Белене\" да бъде изграден на изцяло пазарен принцип. Има всички предпоставки за реализацията на този проект и се надявам това да се случи\", коментира енергийният министър.   \" се определят от КЕВР. Увеличението на цената на тока ще бъде в рамките на годишната инфлация. \"Булгаргаз\" са поискали намаление на цената на природния газ. Това се дължи на добрите сделки, които дружеството е сключило. Утре в парламента ще се гледа Закона за енергетиката, който също ще допринисе за добарата работа в сферата на енергетиката\", каза още Теменужка Петкова.     ", "date": "2019.06.26", "title": "Теменужка Петкова: Правителството няма отношение към това на кого ЧЕЗ ще продаде активите си"}
{"url": "https://www.actualno.com/actualno/cvetanov-i-cacheva-da-se-vryshtat-news_762324.html", "text": "    Още не е обявено, но така повеляват принципите на правовата държава. Официалната проверка каза - и двамата нямат конфликт на интереси по . Логично е - значи трябва пак да си заемат предишните постове. На Цветанов не помня колко бяха, но той сигурно помни, докато се облизва заглавието да не е просто хипербола. Макар че е хипербола днес, утре като нищо всички ще го гледаме да се облизва на сито, не на гладно.      Но според мен по-важно да се върне Цецка Цачева. Който е погледал малко от да изкове нова броня на главния прокурор ще знае защо. Трябва класна, да тропне по масата! Защото Кирилов малко го направиха на Барни Ръбъл на последната дискусия. Даже не беше малко. А го направиха, защото иска еднакъв аршин за главния прокурор и председателите на Върховния касационен и Върховния административен съд (ВКС и ВАС). Принципно няма лошо, само че нещата в милата ни родина са така законово, че главният прокурор е стъпил на стол в редичката на \"тримата големи\" в съдебната власт. А Кирилов иска подравняването да е по стола – махаме го при главния прокурор, а на председателите на ВКС и ВАС им режем краката – нали така е справедливо, да отрежем по равно. То само на този на ВКС е важно де, но да не е твърде очевидно, ще поизгори и другият \"голям\".\r\nВсъщност именно работата с главния прокурор е пример защо такива неща като \"Апартаментгейт\" виреят. Защото няма съдебна система. А за да има съд, първо трябва да има обвинение. Но прокуратурата като не обвинява, няма и съд. А пред съда не можеш да се жалиш, че прокуратурата не обвинява. Дори когато очевидно барбекю и сауна без да може на хартия. Тогава всичко е законно! Автор:     ", "date": "2019.06.26", "title": "Цветанов и Цачева да се връщат"}
{"url": "https://www.actualno.com/viewpoint/dolu-rycete-ot-tjaloto-mi-be-chichko-news_762275.html", "text": "    Във време, в което се водят всякакви кампании, чрез които жените да разберат, че не е нормално мъжете им да ги „превъзпитават“ с шамари; време, в което се опитваме да убедим всяко наивно влюбено момиче, че не е нужно момчето до него да му казва как да се облича, къде да ходи, да му преравя телефона всеки ден, защото то, същото момиче, има своите ПРАВА над самото себе си; време, в което се опитваме да убедим приятелките си, че обръщения от рода: „Ку*во ще си седиш вкъщи, казах!“ могат да бъдат произнесени само и единствено от комплексиран мъж с поведение на едър робовладелец, един чичко реши, че има право да се разпорежда с телата на всички жени в България. Този чичко , че единственият проблем на българската демография са жените, които правят аборт. Този чичко нарече всички жени в България „убийци“. Интересно защо никога не се произнесе по темата за мъжете убийци, които извършват най-тежкото престъпление поради ревност и виждания за абсолютна собственост над жените си.      Някой иска ли отново да ме попита с какво по-точно в 21 век са нарушени женските права? Средностатистическо българско момиче съм. Живея скромно, без лишения, но не бих казала, че имам възможност да си живея живота без едно наум за „утрето“ и парите, които може да не ми достигнат, ако днес си позволя да ги пилея. За разлика от повечето си приятели живея в България. Познавам добре правата И задълженията си. Знам, че ако реша да създавам семейство, ще мина през изключителни финансови затруднения. Знам, че няма да има кой да ми помогне да дам на детето си всичко, от което се нуждае. Също така знам, че държавата няма адекватна политика за подпомагане на семейства с деца, освен ако не са от съответен етнически произход. Е, изтеглила съм късата клечка да се родя в семейство на българи. Следователно на мен, като хипотетична млада майка, не ми се полага нищо. Ситуацията е ясна – избирам да изчакам с надежда някой ден да бъда достатъчно финансово неограничена, за да мога да полагам адекватни грижи за бъдещото си дете. За две или повече не знам дали някога бих могла да се грижа пак от финансова гледна точка. На фона на цялата тази картина, един мъж иска да ме държи отговорна за намаляващото население в България. Този човек иска да се чувствам длъжна да родя деца, които няма да имам възможност да отгледам. Този човек се опитва да наложи идеята, че утробата ми не е част от мен, не е моя собственост, а е собственост на същата тая държава, която няма намерение да се погрижи по какъвто и да е начин за плодът, който ще се появи от същата тая държавна утроба. Но аз, разбира се, съм длъжна да родя под часовник и може би държавна заповед.\r\nСега предлагам да си представим, че забременея. Да си представим, че въпреки всичката държавна неразбория, с човекът до мен сметнем, че бихме могли някак да свържем двата края (с помощ от роднините поне до трето коляно, разбира се). Представяме си – бременна съм. Разбирам обаче, че с детето, което расте в мен има сериозен проблем, който налага прекратяването на бременността преждевременно. Поставена съм пред избора да отглеждам дете с куп сериозни увреждания, за които, държавата не само няма да помогне финансово, но няма да осигури лечение и рехабилитации, или да позволя прекратяването на бременността с надежда следващия опит да бъде успешен. Да спрем за момент. Все още говорим за решение, което аз трябва да взема. Все още говорим за изключително тежък момент, който ще афектира психиката ми доживот, независимо какво решение взема. Все още говорим за момент на неистова психологическа болка (защото физическата губи значение в такива ситуации). С най-дълбокото ми уважение към майките, които избират да родят и отгледат такова дете, въпреки всички трудности, има и такива, които избират алтернативата за прекратяване на бременността. Сега да си представим, че в моята хипотетична ситуация аз избера именно прекратяването като опция. Мисля, че няма здравомислещ човек, който да си помисли, че бих взела това решение с усмивка и лекота, няма и такъв, който да мисли, че след събитието ще имам напълно здрава психика и че няма да се самообвинявам. В такъв момент дали би ми помогнало, на мен и на останалите жени като мен, да чуем, че сме убийци и да бъдем сочени с пръст? Ами ако нямаме изборът като алтернатива, а просто се наложи без право на глас от наша страна, защото от това зависи нашият собствен живот? Отново ли сме убийци?\r\nА убийца ли е жената, която избира да не роди дете на своя насилник? Убийца ли е тази, която е била подложена на тормоз и насилие, които ние не можем дори да си представим? Как можем да обясним на такава жена, че тя е длъжна преди всичко да мисли за демографията в страната? Как можем да я накараме да полага грижи за същество, което цял живот ще ѝ напомня за случката без дори да е било виновно? Или ще й препоръчаме да го остави в дом и то да живее под социални грижи без семейство и свое „вкъщи“ само и само да осигурим още един човек в страната?  Най-тъжното в цялата ситуация е, че всичката тая каша идва от устата на господин, който реално би могъл да се заеме с каузата за подкрепа на българските семейства. Този човек би могъл да помисли по въпроса как да бъде спрян процесът по изтичане на мозъци от страната. Би могъл да помисли и по въпроса за подкрепа за развитието на талантливите българчета в различните направления и осигуряването на адекватна обстановка за младите специалисти в България. Най-лесно е да излезе и да крещи какви убийци са българските неосъществени майки. Още по-лесно е да обвини чувствителна група в обществото. Но ако търси лесния път, значи за пореден път затвърждава тезата, че си е объркал професията. Автор:       ", "date": "2019.06.26", "title": "Долу ръцете от тялото ми бе, чичко!"}
{"url": "https://www.actualno.com/society/spira-se-dvijenieto-po-blizo-5-km-uchastyk-ot-pytja-kalotina-slivnica-news_762489.html", "text": "    От днес- 26 юни, се спира движението по близо 5 км участък от път I-8 Калотина - Сливница, като трафикът се насочва по стария път Калотина - София. Ограничаването на превозните средства в участъка от км 15+600 до км 20+940 е за изграждането на отсечка от бъдещата автомагистрала „Европа“, която ще свързва София с ГКПП „Калотина“. Предвижда се до 20 ноември т. г. трафикът да преминава по стария път за Калотина - общински път SFО3214, съобщиха от АПИ.      Пътуващите от София към българо-сръбскта граница по път I-8 ще преминават по новоизградена пътна връзка, в близост до отбивката за Алдомировското блато, и ще продължават по старото трасе в посока Драгоман. На 300 м преди газстанцията /“Сара“/, при входа на Драгоман, ще се връщат по новоизградена пътна връзка на първокласния път за Калотина.   Идващите от ГКПП „Калотина“ към столицата ще се пренасочват на 300 м след газстанцията /“Сара“/, която е при изхода на гр. Драгоман в посока София, по новоизградена отбивка, водеща към старото трасе на път I-8 и ще се връщат обратно на първокласния път по новоизградена отбивка в района на надлеза, по който преминава общинския път за Алдомировското блато.\r\nМодернизацията на 17 км от първокласния път I-8 между км 15+500 и км 32+447 започна в средата на май. В участъка ще бъде изградено второ платно, а старото ще бъде реконструирано. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г.  Трасето на АМ „Европа“ между ГКПП „Калотина“ и Софийския околовръстен път е с дължина 48 км и е разделено на три части. Строителството на първите два участъка включва модернизация на съществуващия първокласен път I-8 между Калотина и Сливница. Първият участък от ГКПП „Калотина“ до Драгоман /от км 1 до км 15+500/, с дължина 14,5 км, ще бъде финансиран от Механизъма за свързана Европа и националния бюджет. Предстои стартиране на строителните работи. Изграждането на средния участък между Драгоман и Сливница, на който предстои спиране на движението, започна през май. Трасето ще бъде с две платна за движение във всяка посока, като във всяко платно ще има по две активни и една аварийна лента. На 16-километровия участък ще бъдат изградени 11 големи съоръжения - 3 бр. селскостопански подлези, 2 бр. подлези, 5 бр. надлези и мост над р. Сливнишка с дължина 50 м. Ще бъдат построени два пътни възела – „Сливница 1“ - при 25-ти км, и „Сливница 2“ при 29-ти км, както и 8 бр. площадки за отдих. Пътните възли ще бъдат и с енергоефективно осветление. Ще бъде направена реконструкция на водопроводи, електропроводи, телеграфно-телефонни и оптични кабели. За опазване на биоразнообразието в района на Алдомировското блато ще се направят пътеки за влечуги, които ще преминават през водостоците на магистралата. Ще бъдат поставени и шумозагалушителни стени и мрежи за птици, а каломаслоуловители ще пречистват повърхностните води от трасето в района Алдомировското блато.\r\nТретият участък от Сливница до връзката със Северната скоростна тангента /от км 32+447 до км 48+61/, с дължина 16 км, ще преминава по ново трасе. В момента се изготвя техническият проект за отсечката.    ", "date": "2019.06.26", "title": "Спира се движението по близо 5 км участък от пътя Калотина - Сливница"}
{"url": "https://www.actualno.com/sciencelogy/federalnijat-rezerv-shte-prouchi-kriptovalutata-na-facebook-news_762452.html", "text": "    Управителят на Федералния резерв Джеръм Пауъл обяви, че централната банка на САЩ ще разгледа подробно криптовалутата на Facebook \"либра\" и има вероятност да регулира виртуалната валута.      Пауъл е поредният високопоставен представител на американското правителство, който изразява безпокойство от обявената миналата седмица валута на Facebook, чиято цел е да послужи на повече хора, които нямат достъп до банковата система.   \"Разглеждаме я много внимателно\", заяви Пауъл по време на събитие, организирано от Съвета по външни отношения. \"Имайки предвид размера ѝ, мисля, че нашите очаквания от потребителска гледна точка и от гледна точка на регулатор ще бъдат много, много високи\", посочи Пауъл, предаде БГНЕС. ", "date": "2019.06.26", "title": "Федералният резерв ще проучи криптовалутата на Facebook"}
{"url": "https://www.actualno.com/europe/facebook-shte-dade-na-francija-danni-za-potrebiteli-govoreshti-s-ezik-na-omrazata-news_762456.html", "text": "    Социалната мрежа Facebook ще предостави на френското правосъдие IP адресите на потребители, които публикуват съдържание с омраза, съобщи помощникът на френския министър на дигиталните въпроси.      Обширната социална медийна платформа се е съгласила да предостави адресите на профили, съдържащи \"хомофобско, расистко или антисемитско съдържание\" по искане на съдебните служители, предаде БГНЕС.   IP адресите позволяват на следователите да идентифицират и намерят компютрите, използвани за създаване на такива постове. Ангажиментът на Facebook \"засяга само Франция\", а социалната мрежа отказва допълнителен коментар.\r\nГлавният изпълнителен директор на Facebook Марк Цукерберг се срещна с френския президент Еманюел Макрон през май, за да обсъди начини за борба с подобно съдържание.  В понеделник ръководителят по глобалните въпроси на Facebook и бившият британски вицепремиер Ник Клег заявиха, че правителствата, а не компаниите, трябва да регулират социалните мрежи.\r\nФренският парламент ще разгледа законопроект за \"киберомразата\", който ще изисква интернет платформите да премахнат в рамките на 24 часа съдържание, което се счита за \"явно незаконно\" поради споменаването на \"раса, религия, пол, сексуална ориентация или увреждания\". Проектозаконът също така призовава за \"опростяване и стандартизиране на формулярите, използвани за докладване на незаконно съдържание\". Законодателството ще създаде \"бутон за докладване\", общ за всички платформи.    ", "date": "2019.06.26", "title": "Facebook ще даде на Франция данни за потребители, говорещи с език на омразата"}
{"url": "https://www.actualno.com/america/v-krajna-smetka-mylyr-shte-se-javi-da-govori-pred-kongresa-za-ruskite-vryzki-na-trymp-news_762466.html", "text": "    Специалният прокурор Робърт Мълър се е съгласил да даде показания на 17 юли за доклада си за руската намеса в президентските избори в САЩ през 2016 година, съобщи Комисията по разузнаване и външни въпроси на Камарата на представителите, предаде БГНЕС.      \"Робърт Мълър се съгласи да даде показания пред Конгреса. Русия атакува нашата демокрация, за да помогне на Тръмп да спечели.  Тръмп приветства и използва тази помощ. Както Мълър каза, това засяга  всеки американец. Сега, всеки американец ще може да го чуе директно от  Мълър\", написа в Twitter председателят на комисията Адам Шиф.   Това ще е първото публично изявление на Мълър от назначаването му за специален прокурор, като се изключи краткото изявление за пресата преди месец.\r\nВ продължение на две години той разследваше съмненията за руска намеса в изборите в САЩ, които Москва отрича. Разследването приключи през април, а той предаде доклада си на министъра на правосъдието. са посочени редица контакти между членове на предизборния щаб на Тръмп с руснаци, но има заключение, че няма доказателства Москва да е помогнала на Тръмп. Има обаче съмнение, че той е попречил на правосъдието.  Демократите обаче се оказаха разделени по въпроса дали да започнат процедура по импийчмънт срещу Тръмп, но се опасяваха, че страната не е наясно със съдържанието на доклада на Мълър, заради което настоява водещи фигури в разследването да свидетелстват публично за заключенията. ", "date": "2019.06.26", "title": "В крайна сметка Мълър ще се яви да говори пред Конгреса за руските връзки на Тръмп"}
{"url": "https://www.actualno.com/cosmos/zagadkata-zashto-ima-metan-na-mars-vse-oshte-ne-moje-da-byde-reshena-news_762458.html", "text": "    Миналата седмица НАСА откри най-високите нива на метан в рамките на 7-годишната си мисия на Марс, което увеличи надеждите, че това може да бъде доказателство за . Но последващ експеримент този уикенд установи, че метанът се е върнал на фонови нива, съобщиха от НАСА, твърдейки, че временният скок е причинен от един от многото преходни следи, наблюдавани от Curiosity в миналото.      Учените са проследили сезонно покачване и спадане на фоновите нива на метан, но не са успели да установят модел за преходните случаи.   \"Ние сме по-мотивирани от всякога, за да продължим да измерваме и обединим усилията си, за да разберем как метанът се държи в марсианската атмосфера\", каза Ашвин Васавада, учен от проекта Curiosity от лабораторията за реактивно движение на НАСА.\r\nНАСА добави, че Curiosity не разполага с инструменти, които могат окончателно да определят дали източникът на метан е страничен продукт от живи организми или резултат от геоложки явления.  Една от водещите теории е, че метанът се освобождава от подземни резервоари, създадени от отдавна изчезнали форми на живот.\r\nМакар Марс да няма активни вулкани като на Земята, възможно е метанът да се произвежда чрез реакции на въглерод от карбонатни скали или въглероден диоксид с водород от течна вода. ", "date": "2019.06.26", "title": "Загадката защо има метан на Марс все още не може да бъде решена "}
{"url": "https://www.actualno.com/america/nachalnikyt-na-protokola-na-trymp-e-otstranen-ot-dlyjnost-news_762463.html", "text": "    Началникът на протокола на президента на САЩ Доналд Тръмп Шон Лоулър е отстранен от длъжност малко преди срещата на върха на Г-20 в Осака, съобщава NBC, цитирана от БГНЕС.      Според телевизията, срещу Лоулър се води разследване във връзка с \"дискриминация и заплахи\". Той все още не е уволнен, но служителите, цитирани от канала, не мислят, че Лоулър ще се върне на работа.   На срещата на върха на Г-20 Тръмп ще бъде придружен от заместник-началника на протокола Мери-Кейт Фишър. Тръмп има насрочени най-малко двадесет двустранни срещи със световни лидери, включително с руския президент Владимир Путин в рамките на форума.\r\nСамият Лоулър отказва коментар. Подробности за официалното разследване срещу него все още не са известни.  Лоулър беше назначен от Тръмп и одобрен от Сената през 2017 година. Той има дипломатически ранг на посланик. ", "date": "2019.06.26", "title": "Началникът на протокола на Тръмп е отстранен от длъжност "}
{"url": "https://www.actualno.com/cars/v-proekta-za-programata-za-kontrol-na-vyzduha-da-se-sprat-starite-dizelovi-koli-news_762474.html", "text": "    За първи път в официален документ – проекта на Национална програма за контрол над замърсяванията на въздуха, се предвиждат мерки за ограничаване на дизеловите автомобили втора употреба, пише в. \" \".      Проектът беше публикуван за обществено обсъждане, макар че по-впечатляващо е как в него се обяснява, че не се правят редица важни дейности заради \"ограничен капацитет\". Подробности можете да научите в .   Иначе относно дизеловите коли, според проекта вносът им би трябвало да бъде спрян догодина на хартия, а де факто т.е. мярката да влезе в сила от 2021 година - още от 1 януари. Става въпрос за дизелови коли със стандарт Евро 3 или по-стари от тях,  макар че в програмата е отбелязан и друг вариант - да се допуска вносът  само на коли от Евро 4 нагоре.\r\nИма обаче важна забележка – първо трябва да се вземе разрешение за такава забрана от Европейската комисия, тъй като тя евентуално би нарушила директивите за свободно движение на стоки, хора и капитали. Ако не се получи такова разрешение, се предлага да се направи промяна на Закона за чистотата на атмосферния въздух, която да даде възможност на общините да създадат зони в центровете на градовете, в които да не се допускат силно замърсяващи автомобили. Тази мярка обаче най-вероятно ще мине и без това, защото в самата програма се предвижда в София и Пловдив да има такива зони още тази година.  Друга мярка, която да намали замърсяването на въздуха от транспортните средства, предвижда постепенно намаляване на дизеловите автобуси от автопарка на предприятията за градски транспорт в цялата страна. Това ще става постепенно, като са посочени две дати: през 2030 г. дизеловите автобуси да са под 50% от всички превозни средства в градския транспорт, а през 2050 г. да няма нито един.\r\nИначе по отношение на чистотата на въздуха вече има поглед и към селското стопанство - с идея да се забранят някои торове, съдържащи азот, и въвеждане на ограничения за оборския тор. Мерките за торовете трябва да бъдат предприети през 2020 г.   Програмата предвижда още една мярка за селското стопанство, засягаща паленето на стърнища. В момента в закона има само глоба за собствениците на терени, върху които се изгарят стърнища, която е между 1500 и 6000 лева. Според програмата тези случаи трябва и да се докладват на Държавен фонд “Земеделие” и субсидиите за площ трябва да бъдат връщани обратно.     ", "date": "2019.06.26", "title": "В проекта за Програмата за контрол на въздуха - да се спрат старите дизелови коли"}
{"url": "https://www.actualno.com/society/novini-ili-novini-kartinata-na-pechata-za-26-uni-news_762450.html", "text": "            Изданието пише, че спорните учебници по история са спрени и на издателствата са дадени препоръки за промени. Едва след като бъдат коригирани, те ще бъдат издадени. Това стана ясно от думите на просветния министър Красимир Вълчев, който коментира казуса с проектите на нови учебници по история за Х клас. Става дума за вариантите на издателствата \"Булвест 2000\", \"Анубис\", \"Рива\", \"Домино\" и \"Просвета\", в които учители алармираха, че липсват основни факти и оценки за периода 1944-1989 година.   Ежедневникът поставя акцент върху жегите в Европа. Става ясно, че във Франция, Германия, Унгария, Испания, Белгия и Швейцария се очаква много горещо време през тази седмица. Възможно е да бъдат отчетени температурни рекорди. Най-високата отчетена температура във Франция за юни досега е била 41,5 градуса - през 2003 г. В Париж беше обявено трето ниво към плана при екстремни жеги. Четвъртото ниво, последното, никога не е използвано. Част от плана е откриване на 900 „хладни места“, където температурите да са по-ниски - временни фонтани и системи за охлаждане с водна мъгла. Образователното министерство в страната отложи с 4 дни национални изпити за 800 000 ученици на 15 и 16-годишна възраст заради опасения за здравето на децата. Поради високата влажност времето ще се усеща дори като още по-горещо, предупреждават още метеоролозите. Всекидневникът пише, че от 1 юли заплатите в областните болници ще се повишат средно със 150-250 лв. Това обяви във Варна министърът на здравеопазването Кирил Ананиев след среща с ръководствата на 9 лечебни заведения от морската столица, Шумен, Добрич, Силистра, Разград и Търговище. Решение на ръководствата е дали това ще стане чрез увеличение на основните работни заплати, или чрез скок на допълнителното материално стимулиране. Става ясно, че за повишението на заплатите правителството отпусна целево 50 млн. лв., а още толкова отблокира от резерва си НЗОК за нови цени на част от клиничните пътеки от 1 юни. „В нито една от областните болници, които са найнатоварени, не се предвиждат съкращения. Там средната брутна заплата на професионалистите по здравни грижи е от 1200 до 1400 лв., а на лекарите е повече“, добави още Ананиев.     Медията поставя фокус върху криминална тема. \"Монитор\" коментира, че арабите от най-голямата банда за трафик на бежанци, разбита в понеделник, са имали легален бизнес с търговия, а други са били женени за българки. Отбелязва, се че прокурорите са повдигнали обвинения на 8 души като членове на групата. Става ясно, че каналът е започвал от Кабул (Афганистан), а тарифата била по 8000 - 10 000 евро на човек. ", "date": "2019.06.26", "title": "Новини или Novini - картината на печата за 26 юни"}
{"url": "https://www.actualno.com/europe/protestite-v-gruzija-ne-spirat-news_762457.html", "text": "    Поредният, вече редовен митинг в Тбилиси пред сградата на парламента с искане на оставката на грузинския вътрешен министър Георги Гахария приключи без инциденти, съобщава грузинският Първи канал, предаде БГНЕС.      \"Митингът приключи. Организаторите настояват хората да се съберат в сряда отново и да продължат протестите, докато не бъдат изпълнени техните искания\", информира телевизията.   Заедно с оставката на ръководителя на МВР, протестиращите настояват за освобождаването на всички задържани по време на протестите активисти. Преди края на акцията един от участниците каза, че знае мобилния номер на министъра на вътрешните работи, след което един от организаторите на събитието Шота Дигмелашвили изпрати SMS на министъра с текст \"Изчезвай!\".\r\nОт 20 юни в Тбилиси се провеждат протести. Протестиращите се противопоставиха на участието на руски делегати в заседанието на Междупарламентарната асамблея на православието, след като ръководителят на делегацията седна на мястото на председателя на грузинския парламент и произнесе реч на руски. Демонстрантите се опитаха да превземат сградата на парламента, където бяха руските представители. Специалните части разпръснаха митинга, но протестите продължиха. 240 души бяха ранени, повече от 300 бяха задържани.   ", "date": "2019.06.26", "title": "Протестите в Грузия не спират"}
{"url": "https://www.actualno.com/europe/cenata-na-bitkojna-podmina-12-000-dolara-news_762486.html", "text": "    Цената на най-популярната криптовалута - биткойн - в сряда за първи път от 28 януари 2018 година подмина 12 хиляди долара, съобщиха търговци, цитирани от РИА Новости.      Според портала CoinMarketCap, който изчислява средната цена на повече от 20 борси, към 07.21 часа българско време, цената на биткойна е скочила с 9.55%, до 12.246 долара.   На борсата Binance, най-голямата по отношение на търговията с криптовалути, биткойна е нараснал с 9,75% до 12,258 хиляди долара.\r\nЕдна от причините за това е обявлението на Facebook, че възнамерява а пусне собствена криптовалута, което увеличи доверието към този тип разплащателни средства.  От началото на годината биткойнът отбеляза значително поскъпване, а редица компании искат да увеличат предлагането си на крипто услуги. ", "date": "2019.06.26", "title": "Цената на биткойна подмина 12 000 долара  "}
{"url": "https://www.actualno.com/politics/ninova-njamala-vyzmojnost-da-vryshta-sega-parite-ot-subsidiite-news_762513.html", "text": "     Надвзетите пари ще ни бъдат удържани от следващата субсидия , заяви в кулоарите на парламента лидерът на БСП , предаде репортер на БГНЕС.      Министерството на финансите държавна субсидия, отпусната на политическите партии и коалиции за периода от 26 май 2016 г. до влизането в сила на Закона за изменение на Закона за политическите партии – 31 март 2019 г. За този период партиите и коалициите трябва да възстановят общо 14 463 706,00 лв. ГЕРБ вече погаси дълга си от 5 613 724 лв., а левицата трябва да върне в бюджета 4 299 690 лв.    „Ние, за разлика от ГЕРБ, не си държим парите на влогове за лихви“ , заяви Нинова. Тя припомни, че по данни към месец декември миналата година левицата е разполагала с 6 млн. лв., но от тогава досега е имала много разходи. Около 2 млн. лв. са отишли за кампанията на европейските избори, а стартът на партийната телевизия е струвал на БСП около 1,5 млн. лв. От тази сума били преведени и средства за издръжка на партийните структури. „Към момента ние не разполагаме с тези пари“ , обясни Нинова. Лидерът на левицата допълни, че БСП ще участва в консултациите за намаляването на партийната субсидия, което бе гласувано на първо четене в парламента, но впоследствие бе отложено. „Най-разумното е да седнем и с аргументи и без емоции да обсъдим въпроса в две посоки – да не допускаме –частни интереси да си купуват партии и да диктуват политиката на България, но да намалим субсидията така, че обществото да се успокои, че партиите на харчат излишни пари, уточни тя.   ", "date": "2019.06.26", "title": "Нинова нямала възможност да връща сега парите от субсидиите"}
{"url": "https://www.actualno.com/europe/vzriv-v-petrolna-rafinerija-do-gibraltar-video-news_762477.html", "text": "    Голям пожар избухна в нефтохимическия завод в Южна Испания, близо до Гибралтар. Няма жертви и ранени, съобщиха местните власти, цитирани от АФП.      Съобщава се, че пожар е обхванал химическия завод, управляван от компанията \"Индорама\" в град Кадис, допълва БГНЕС.  Огромен стълб дим се издига от горящата площадка на нефтохимическия завод. Въпреки че причината за пожара не е известна, по първоначални данни огънят е тръгнал от склад за производство на пластмаси. Пламъците са обхванали и растителност близо до централата. Пожарникарите на мястото се опитват да ги потушат и да предотвратят разпространението на пожара в другите близки складове.    Местните власти предупредиха жителите на близките райони да останат по домовете си със затворени прозорци в случай, че се отделят токсични изпарения.\r\nКметът на Сан Роке Мигел Алкончел заяви, че качеството на въздуха непрекъснато се оценява и няма никакви признаци за изпускане на токсични вещества при пожара. Въпреки това той призова хората, живеещи в близките райони, да останат на закрито, като затворят плътно вратите и прозорците си.    Близката магистрала остава отворена, а пътна полиция отклонява трафика. Издадено е и предупреждение шофьорите да избягват района, освен ако не е абсолютно необходимо.\r\nМестната полиция съобщи, че властите в Гибралтар са уведомени за пожара в индустриалната зона Гуадаранк и \"оценяват ситуацията и възможното въздействие, което тя може да има върху Гибралтар\". Заглавна снимка:   ", "date": "2019.06.26", "title": "Взрив в петролна рафинерия до Гибралтар (ВИДЕО)"}
{"url": "https://www.actualno.com/asia/iran-ne-jelae-da-predogovarja-jadrenata-si-programa-news_762455.html", "text": "    Техеран при никакви условия няма да започне преговори по преразглеждане на ядреното споразумение, заяви иранският президент Хасан Рухани в телефонен разговор с френския си колега Еманюел Макрон, предаде БГНЕС.      \"При никакви обстоятелства няма да предоговорим споразумението, което е резултат от двегодишни дискусии\", казал иранският президент, чиито думи бяха публикувани на официалния му уебсайт.   Според Рухани, като увеличават натиска чрез санкции, Съединените щати само показват, че не са готови за \"решаване на въпроси\".\r\nТехеран ще реагира решително на многократното нарушаване от страна на Съединените щати на границите на Иран, е заявил още по телефона иранският президент пред френския си колега. \"Ако американците отново искат да нарушат иранското въздушно пространство или да влязат ирански води, иранските въоръжени сили ще им се противопоставят и ще дадат решителен отговор\", е допълнил Рухани.  Иранският президент също така е информирал Макрон, че американски безпилотен самолет е нарушил въздушното пространство на страната, а предупрежденията от иранските сили за противовъздушна отбрана са останали без отговор, след което . Роухани е повторил, че Иран не желае война и не възнамерява да се бори с никого, включително със САЩ.\r\nРухани също е припомнил, че Техеран ще продължи да намалява ангажиментите си по ядрената сделка, ако оставащите в споразумението страни не обезпечат интересите на Иран, предвидени в споразумението. на останалите участници в споразумението 60 дни да защитят интересите на страната, като обеща в същото време да се върне към изпълнението на суспендираните задължения, ако бъдат решени проблемите, произтичащи от действията на САЩ. 60-те дни изтичат на 7 юли, когато Иран ще обяви следващата фаза на намаляване на задълженията по споразумението.   Междувременно американският президент Доналд Тръмп повтори, че САЩ са готови за всякакви действия спрямо Иран.     ", "date": "2019.06.26", "title": "Иран не желае да предоговаря ядрената си програма"}
{"url": "https://www.actualno.com/society/prognoza-za-vremeto-26-uni-srjada-news_762443.html", "text": "    Днес ще има валежи, придружени с гръмотевици, на повече места и по-интензивни в Южна България, по старопланинското било и в Предбалкана. На север валежите ще спрат. Повече слънце ще има в сутрешните часове и над северните райони. Вятърът ще е до умерен от север-североизток. Максималните температури в по-голямата част от страната ще са между 28° и 33°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ). Атмосферното налягане ще се задържи по-високо от средното за юни.          По Черноморието около и след обяд ще се развива купеста и купесто-дъждовна облачност, ще има валежи от дъжд, придружени с гръмотевици. Повече ще са валежите по южното крайбрежие. Ще духа до умерен вятър от север-североизток. Максимални температури 28°-30°. Температурата на морската вода е 26-27°. Вълнението на морето ще бъде около 3 бала.\r\nНад планините ще се развива купесто-дъждовна облачност, ще има краткотрайни валежи, на места, главно в Стара планина, Родопите и Странджа, интензивни и с гръмотевици. Ще духа умерен до силен североизточен вятър. Максимална температура на 1200 метра около 21°, на 2000 метра – около 13°.  В четвъртък ще бъде предимно слънчево, с купеста облачност в следобедните часове, без валежи. Температурите ще се повишат и максималните в по-голямата част от страната ще са между 30° и 35°. В петък ще остане горещо, но след обяд отново на места ще има условия за превалявания и гръмотевици; възможни са локални интензивни явления. В западната половина от страната вятърът ще се ориентира от северозапад, в източната ще бъде от север-североизток, а в събота и ще се усили. С него ще прониква хладен въздух. В събота все още има вероятност на места да превали и прегърми. ", "date": "2019.06.26", "title": "Прогноза за времето - 26 юни (сряда)"}
{"url": "https://www.actualno.com/politics/gen-atanas-atanasov-kpkonpi-e-absolutno-nenujen-organ-news_762500.html", "text": "    \"Цялата сага с партийните субсидии започна, когато се разбра, че МФ е наддавало неправомерно средства на политическите партии. Вече един месец се занимаваме с тази тема. ДСБ трябва да върне 50 000 лева. Ще търсим дарители, защото не получаваме субсидия. Не съм се занимавал с финансовото състояние на партията и не знам защо не сме сигнализирали, че сме получили повече пари.\" Това каза в интервю за bTV ген. Атанас Атанасов от ДСБ и \"Демократична България\".      \"КПКОНПИ е абсолютно ненужен орган в държавата и той само имитира борба с корупцията. КПКОНПИ е един спънат кон. Тази комисия беше създадена, за да се хвърли прах в очите на нашите европейски партньори, че се води някаква борба с корупцията. За да има наистина качествена борба с демокрацията, трябва да се реформира и рационализира работата на прокуратурата, която се е превърнала в придатък на изпълнителната власт\", заяви Атанасов.   \"Още 2017 година предупредихме, че носталгиците по БКП и Тодор Живков ще се опитат да подменят историческите факти. Ние и преди дни реагирахме остро с декларация по тази тема и ще продължим да го правим. Няма да допуснем да се изучава, че по времето на Тодор Живков се повишава качеството на живот в България. Как може да се пише такова нещо, когато по време на комунистическия режим България фалира три пъти\", коментира ген Атанасов темата за учебниците по история за 10-ти клас. ", "date": "2019.06.26", "title": "Ген. Атанас Атанасов: КПКОНПИ е абсолютно ненужен орган"}
{"url": "https://www.actualno.com/society/kamarata-na-arhitektite-iska-razsledvane-na-arhitekta-chinovnik-pusnal-nezakonnoto-stroitelstvo-na-shefa-na-kpkonpi-news_762468.html", "text": "    Проверка на проверяващите - това поиска архитект Борислав Игнатов, председател на Камарата на архитектите в България. Става въпрос за случая, при който се оказа, че на терасата на председателя на Антикорупционната комисия (КПКОНПИ) Пламен Георгиев може да има дострояване на постройки без последствия.      Решението, че нищо не е нередно, взе архитект Влади Калинов, дългогодишен ръководител на \"Общински строителен контрол\" в София. \"Възможно е, когато е допустимо\", беше отговорът на Калинов на въпрос как така се допускат постройки без книжа. Става въпрос за \"прословутите\" сауна и барбекю на Георгиев. Именно заради Калинов актът за събарянето им.   За архитект Игнатов става въпрос за толериране на незаконно строителство. \"Всичко, което не е в оригиналния проект и няма строителни книжа, не може да бъде въведено в експлоатация и не може дори да получи нотариален акт\", каза той пред bTV.\r\n\"По случаят с покритата обитаема тераса, която “не била незаконна, понеже била допустима”! Нещо като дървено желязо. В чл. 225, ал. 2 на ЗУТ категорично се казва, че строежи или части от тях, изградени без одобрен инвестиционен проект са незаконни и подлежат на премахване. Защо тогава Дирекцията по строителен контрол към Столична община отказва да издаде заповед за това? Прикрива ли Общината незаконното строителство? Сериозен въпрос към кмета и Общинския съвет\", написа Камарата на архитектите във Facebook.   ", "date": "2019.06.26", "title": "Камарата на архитектите иска разследване на архитекта-чиновник, пуснал незаконното строителство на шефа на КПКОНПИ"}
{"url": "https://www.actualno.com/celebrate/sv-sveshtenomychenik-visarion-smolenski-news_681469.html", "text": "    При царуването на султан Мехмед IV през месец юли 1669 г., когато стана страшното и насилствено помохамеданчване на българите в областта около Смолен, турците направиха много пакости. От жителите едни помохамеданчиха, други избиха, а трети избягаха в горите. Турците изгориха църквата “Св. апостоли Петър и Павел”, митрополията и богословското училище. Всички книги и помагала унищожиха, а скъпоценностите разграбиха.      Турците поискаха да заловят Смоленския епископ Висарион, но той с голяма група българи през една нощ успя да избяга и се настани в Райково. Там бяха намерили прибежище и много българи от околните села.   Народът, като виждаше, че при него се намира духовният му водач, се окуражи, съвзе се за нова борба с турците и упорито бранеше вярата си. Така той запази от помохамеданчване околните на Райково села и самото Райково.\r\nПри помохамеданчването на Смолен и областта му турците избиха много мъже, жени и деца, които не склониха да приемат мохамеданската вяра. Много вдовици и малолетни сирачета от двата пола, които не можаха да избягат в Райково, бяха принудени да нощуват из горите, изнемощели от глад и безсъние. Много от тях бяха застигнати от турските орди и подложени на най-мръсни деяния, които може да извърши само потъналият в невежество турчин. Тия мръсни дела не мога да ги опиша - устата ми се схващат. Но ще настъпят светли дни и за това измъчено българско племе. Нека то знае до каква безнравственост е паднал завоевателят турчин и каква варварска религия е разпространявал.  Епископ Висарион Смоленски преживя в село Райково една година. Турците обаче търсеха сгодно време да го погубят, та да няма кой да поддържа борческия дух на българите, защото те бяха отпаднали духом от сполетялото ги зло. Помощ не идваше отникъде другаде и само епископ Висарион ги укрепваше във вярата и надеждата, че това зло ще мине и ще настъпят пак добри дни.\r\nВ ранното утро на 29 юли 1670 г. епископ Висарион Смоленски бе тръгнал, придружен от 10 души охранители, всички на коне и добре въоръжени, от Долно за Горно Езерово. Но ненадейно в долината се появи голяма въоръжена чета от турци. След тежък и кървав бой турците заловиха живи епископа и неговите охранители. Те ги обезоръжиха, вързаха им ръцете назад и бързо ги поведоха към Смолен, за да не би да ги застигне християнската чета, да ги освободи и люто да си отмъсти.   В Смолен по заповед на властта най-първо с добро и кротко се помъчиха да убедят епископ Висарион да приеме мохамеданството и по този начин да откупи живота си, понеже смятаха, че щом той се съгласи на това, много скоро и останалите българи християни безропотно ще последват примера му. Епископът отговори: “Човек, който има любов към божествената истина, е непоколебим във вярата си. Смъртта ми ще ме направи безсмъртен пред Бога”.    Тогава турците го съблякоха и го оставиха съвсем гол и започнаха да щипят тялото му с нарочно приготвени клещи, като късаха парчета живо месо. Епископ Висарион изтърпя тия адски мъки, без да се уплаши и без да моли за милост. Кръвта ручеше от тялото на този истински мъченик. След това най-немилостиво го биха с железни пръчки, докато епископът склопи очи и падна в несвяст. След като го свестиха, турците го мушкаха с ножове и режеха късове от тялото му, сложиха на главата му нажежен ръжен и се гавреха с него. Но и това не им стигна. Поругаха го публично и го развеждаха гол из града за показ. Епископът понесе и тая гавра със смирение. Най-сетне един освирепял турчин излезе от тълпата и с остър нож го прободе в гърдите. Турците злобно се нахвърлиха върху него с камъни и обезобразиха тялото му.\r\nТе заповядаха на охранителите на епископа да изкопаят гроб в една от градините, близо до хорището на Смолен, и там погребаха мощите му. Така на 29 юли 1670 г. умря мъченически Смоленският епископ Висарион.     ", "date": "2019.06.26", "title": "Св. свещеномъченик Висарион Смоленски"}
{"url": "https://www.actualno.com/burgas/carevo-zadejstva-soleni-globi-za-palatki-i-karavani-news_762447.html", "text": "    Въпреки ветото на президента Румен Радев върху , Община Царево задейства солени глоби за туристите с палатки и каравани. Морската община е единствената у нас, която не чака промените в закона и вкарва този вид туризъм в регламент, въпреки че дори и по закона, по който е наложено вето, има гратисен период от година за налагане на глоби, предаде .      На екоплаж \"Корал\" - мястото, заради което вече няколко години се водят спорове - се предвижда глоба от 200 до 5000 лв. за поставяне на палатка или каравана извън регулираните къмпинги.\r\nС наредбата освен глоби за нарушителите, Общината регламентира при какви условия може да се сложи палатка или каравана – на общински терен с разрешение от главния архитект, а в частен имот – с нотариално заверена декларация от собственика му.   Според сдружение \"Да запазим Корал\", което атакува наредбата в съда, ограниченията и глобите са незаконни и не са били широко дискутирани.  Наредбата е внесена при областния управител на Бургас, от който зависи дали ще бъде одобрена, за да влезе в сила. От Общината в Царево обясниха, че не могат да обособят места за свободно къмпингуване, защото няма приет общ устройствен план.\r\nОще при се стигна до скандал - в общината не бяха пуснати природозащитници, които да дадат своето становище по готвената норма. А самата наредба е де факто идентична с предишната, която - основно заради липса на публично обсъждане.     ", "date": "2019.06.26", "title": "Царево задейства солени глоби за палатки и каравани"}
{"url": "https://www.actualno.com/healthy/akcija-po-kryvodarjavane-v-pirogov-news_762233.html", "text": "    На 26 юни 2019 г., стартира поредната акция по кръводаряване в \"Пирогов\". Всеки, който желае да дари, може да го направи от 9.30 до 13.30 часа, съобщиха от лечебното заведение. От там припомнят да се носи лична карта.      Екипът на НЦТХ очаква желаещите да дарят кръв в рапортна зала \"проф. Емил Таков\" (рапортната зала на травматологиите, ет. 2 - над Спешното на \"Пирогов\").   Желателно е кръводарителите да са закусили, пили достатъчно вода и кафе, да нямат заболявания и да имат желание да дарят кръв безвъзмездно. ", "date": "2019.06.26", "title": "Акция по кръводаряване в \"Пирогов\""}
{"url": "https://www.actualno.com/chronicles/predstaviteli-na-50-dyrjavi-podpisvat-harta-na-oon-news_762436.html", "text": "    Уставът (Хартата) на Обединените нации е договор, който образува и основава международната Организация на обединените нации. Той е подписан на Конференцията за международна организация на обединените нации в Сан Франциско, Калифорния, САЩ на 26 юни 1945 г. от 50 от 51-те страни първоначални членки на организацията (Полша го подписва по-късно).      Договорът влиза в сила на 24 октомври 1945 г., след като е ратифициран от петте постоянни члена на Съвета за сигурност – Великобритания, Китай, САЩ, СССР (Руска федерация) и Франция.   Хартата се състои от встъпление (преамбюл) и редица членове групирани в глави:\r\nГлава I излага целите на ООН, включително важните постановления за поддържане на международния мир и сигурност.  Глава II определя критериите за членуване в ООН.\r\nГлави III-XV описват органите и институциите на ООН и техните съответни власти.\r\nГлава VI описва властта на Съвета за сигурност да разследва и посредничи в спорни въпроси.       Глава VII описва властта на Съвета за сигурност да упълномищи икономически, дипломатически и военни санкции, както и употребата на военна сила за разрешаване на спорни въпроси.\r\nГлава VIII дава възможност за регионални споразумения за осигуряване на мир и сигурност.\r\nГлави IX и X описват властта на ООН за икономическо и социално сътрудничество и Икономическия и социален съвет на ООН, който надзирава тази власт.\r\nГлави XI и XII описват Съвета по опеката, който надзирава деколонизацията.\r\nГлави XIV и XV установяват властта съответно на Международния съд и на Секретариата на ООН.      Глави XVI и XVII описват споразуменията за интегриране на ООН с установеното международно право.\r\nГлави XVIII и XIX описват процедурите за поправка и ратфикация на договора. ", "date": "2019.06.26", "title": "Представители на 50 държави подписват Харта на ООН"}
{"url": "https://www.actualno.com/america/zasega-bivshijat-brazilski-prezident-lula-da-silva-ostava-v-zatvora-news_762461.html", "text": "    Върховният съд на Бразилия отхвърли искането за освобождаване на бившия президент на страната Луис Игнасио Лула да Силва от затвора, където излежава присъда за корупция. В същото време магистратите трябва да преценят дали съдията по делото му е бил безпристрастен при отсъждането, предаде БГНЕС.      С 3 срещу 2 гласа съдът гласува да отложи дебата дали сегашният министър на правосъдието Серджо Моро, а по времето на процеса срещу Да Силва съдия, е бил безпристрастен, когато е наложил на Лула да Силва първата присъда през 2017 година и е отхвърли петиция, с която той е можело да излезе от затвора. Причината за съмнението са изтекли от Telegram съобщения на Моро, които сериозно очернят безпристрастността му. Той лично е писал до прокурора по делото с инструкции, показват съобщенията, в средата на месеца. А задържането на Да Силва в затвора не му позволи да се бори за нов мандат, който можеше да спечели, защото водеше в социологическите проучвания пред в крайна сметка новоизбрания Жаир Болсонаро.   През януари 2018 година Лула да Силва беше осъден на 12 години лишаване от свобода по дело за корупция. Той започна излежаването на присъдата си през април същата година. Малко по-късно, бразилските медии съобщиха, че Върховният съд е намалил наказанието му, което ще позволи на да Силва да поиска по-лек режим и предсрочно освобождаване до края на 2019 година. ", "date": "2019.06.26", "title": "Засега бившият бразилски президент Лула да Силва остава в затвора"}
{"url": "https://www.actualno.com/society/jylt-kod-za-obilni-valeji-s-grymotevici-v-5-oblasti-news_762426.html", "text": "    Жълт код за обилни валежи с гръмотевици е обявен в 5 области на страната за 26 юни, сочи справка на сайта на Национален институт по метеорология и хидрология (НИМХ). Предупреждението за обилни валежи е в сила за областите Смолян, Кърджали, Пловдив, Хасково и Ямбол.      В тези области се очакват интензивни валежи, придружени с гръмотевици и усилване на вятъра. Количествата дъжд могат да достигнат 15 – 30 л/кв. м, а локалните извалявания и до 50 л/кв. м.   Жълтият код за валежи означава, че има възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг. ", "date": "2019.06.26", "title": "Жълт код за обилни валежи с гръмотевици в 5 области"}
{"url": "https://www.actualno.com/healthy/lekarite-ot-pirogov-shte-se-uchat-kak-da-razpoznavat-jertvi-na-domashno-nasilie-news_762467.html", "text": "    Днес, 26 юни, в УМБАЛСМ „Н.И. Пирогов“ стартира проектът \"Координиран мулти-секторен отговор към домашното насилие, чрез въвеждане на основен пакет от услуги\". Той се осъществява съвместно между УМБАЛСМ \"Н. И. Пирогов\" и Асоциация \"Деметра\", съобщиха от лечебното заведение.      Дългосрочната цел на проекта е да се обучат служителите на болницата, които първи се срещат в Спешното отделение с жертви на домашно насилие, как да разпознават тези хора. По този начин ще се постигне увеличаване на докладването и повишаване ефективността на услугите за жертви на домашно насилие, чрез изграждане на единен между-институционален отговор, пише БГНЕС.   Краткосрочни цели в проекта се свързват с:\r\n- повишаване и осигуряване на безопасността за жертвите на домашно насилие, чрез предоставяне на комплексна професионална услуга на едно място;  - поемане на отговорност у извършителите за проблема домашно и основано на пола насилие, чрез включването им в специализирана програма за редуциране на агресивно поведение;\r\n- подобряване на междуинституционалното взаимодействие, чрез изработване на основен пакет от услуги за осигуряване на единен отговор на проблема домашно насилие;   - повишаване на чувствителността на широката общественост по проблема домашно насилие чрез информационни кампании    Целевите групи, които ще бъдат засегнати от обучението, са жертви на домашно насилие, извършители на домашно насилие, както и професионалисти от институции: здравни, социални, полиция, съд, прокуратура, адвокати, доставчици на социални услуги.\r\nОсновни дейности, които ще бъдат предоставяни в проекта, са комплексна услуга за жертви на домашно насилие от мултидисциплинарен екип; специализирана програма за работа с извършители на домашно насилие; изработване на „основен пакет от услуги за жертви на домашно насилие“ за осигуряване на единен междуинституционален отговор на проблема, включващ базисни характеристики на основни и специфични услуги при здравни, правоприлагащи и социални дейности в помощ на жертвите на домашно насилие, разпространение на информационни материали за повишаване на информираността по проблема. ", "date": "2019.06.26", "title": "Лекарите от \"Пирогов\" ще се учат как да разпознават жертви на домашно насилие "}
{"url": "https://www.actualno.com/politics/dyrjavata-misli-za-nov-centyr-za-bezopasno-dvijenie-po-pytishtata-news_762416.html", "text": "    На редовното си заседание в Министерски съвет в сряда министрите ще приемат годишния доклад за младежта за 2018 г., предаде репортер на БГНЕС. Докладът е внесен за разглеждане от министъра на младежта и спорта Красен Кралев.      Проект за решение за изменение на Националния план за действие по заетостта през 2019 г.; Проект за изменение и допълнение на Закона за изпиране на пари, както и определяне на заместник-управители за България в международни финансови организации също са сред точките, които министрите ще обсъдят.   Създаването на Национален координационен център за безопасно движение по пътищата ще бъде сред акцентите на заседанието. За създаването му пръв заговори министърът на вътрешните работи , който е и вносител на предложението за него.\r\nСпоред проекта Националният координационен център ще \"осигурява оперативна координация и взаимодействие между компетентните държавни структури при прилагането на мерки за превенция, временна организация на движение, координация при усложнени пътни и метеорологични условия, затруднения или блокиране на движението, пътнотранспортни произшествия и аварии на територията на страната\". Предвижда се той да функционира в непрекъснат режим на работа. Центърът ще осъществява дейността си в координация с националната полиция, пожарната, дирекция „Национална система 112“, Агенция „Пътна инфраструктура“, автомобилната администрация и Държавна агенция “Безопасност на движението по пътищата”.  Предложението на вътрешния министър е общото ръководство и координацията в Центъра да се осъществява от служител на Главна дирекция „Национална полиция“ на МВР. Логистичното осигуряване на Центъра ще се осъществява също от МВР. ", "date": "2019.06.26", "title": "Държавата мисли за нов център за безопасно движение по пътищата"}
{"url": "https://www.actualno.com/balkani/mikrobus-s-migranti-se-preobyrna-kraj-odrin-ima-jertvi-news_762519.html", "text": "    Най-малко единадесет души загинаха и десетки бяха ранени при катастрофа на микробус, превозващ нелегални мигранти, в северозападния турски окръг Одрин, съобщи турската телевизия НТВ.      Катастрофата е станала рано сутринта в района на град Мерич край границата с Гърция. По неизвестни засега причини шофьорът е изгубил управление, а микробусът се е блъснал в стена.\r\nСпоред информация на телевизия CNN-Turk в микробуса е имало 40 души, десет от които са загинали и 30 са били ранени. На мястото на инцидента са изпратени много линейки.\r\nВалията на Одрин Екрем Джаналп e на местопроизшествието, информира НТВ.   ", "date": "2019.06.26", "title": "Микробус с мигранти се преобърна край Одрин, има жертви"}
{"url": "https://www.actualno.com/books/garvanite-edin-ot-naj-obsyjdanite-romani-v-shvecija-izleze-na-bylgarski-news_761903.html", "text": "    „Гарваните“ от Тумас Банерхед (издание на Персей, превод Галина Узунова) е един от най-дискутираните романи в днешната скандинавска литература и е спечелил най-престижната литературна награда на Швеция – „Аугуст”, по името на класика Аугуст Стриндберг. Романът на Банерхед показва една различна Швеция. В него не виждаме само студената и изящна красота на северната страна. Фокусът е поставен върху суровия живот и непосилния труд, върху мрака, който се спуска и навън, и в съзнанието на човека, когато участта му се окаже твърде жестока. Книгата представлява възможност да проследим „отвътре“ развитието на едно сериозно психическо заболяване, да разберем какво би могло да накара някого доброволно да се откаже от най-големия дар – собствения си живот.      Швеция през 70-те години на миналия век. Агне и семейството му едва свързват двата края, обработвайки нивите в своето стопанство в Гарвановото мочурище. Големият му син, Клас, безпомощно наблюдава как бащата гасне и бавно губи разсъдъка си, сломен от непосилния труд и твърде крехката надежда за бъдещето. На раменете на младото момче тежи бремето да наследи стопанството и да продължи семейната традиция, запазила се поколения наред. Но на него не му е по сърце животът на фермер и тежката земеделска работа, не може да се примири с участта, избрана за него от предците му. Клас търси утеха в природата – сред кукувиците, синигерите и скорците. Само сред тях той открива смисъл и се чувства защитен. В същото време баща му се терзае от непрестанна тревога за реколтата, за прииждащи паразити и природни бедствия, за разруха, която е просто плод на измъченото му съзнание. Ято гарвани, невидими за останалите, го преследват навсякъде с безмилостното си грачене. Агне бавно потъва в лудостта си, а Клас е разкъсван между избора да бъде добър син или да следва своя собствен път.   Романът на Тумас Банерхед е изключително правдиво и емоционално описание на тревогата на едно момче с нелека съдба, на несигурността, която всеки човек изпитва на границата между детството и живота като възрастен. ", "date": "2019.06.26", "title": "\"Гарваните\" - един от най-обсъжданите романи в Швеция, излезе на български"}
{"url": "https://www.actualno.com/politics/bsp-protiv-svobodnoto-chastno-finansirane-na-partiite-gerb-gi-obvini-v-lyja-news_762520.html", "text": "    \" БСП е категорично против въвеждането на безалтернативно, свободно частно финансиране на партиите . Това заяви пред БНТ народният представител от ПГ на \"БСП за България\" Пенчо Милков.      \"На срещата, която инициирахме в Народното събрание и на която не присъстваха представителите на другите политически сили, експертите казаха, че подпомагането на партиите от държавата задължително гарантира сигурност на политическия живот.\"   Той добави, че е нужна за организационния им живот , за достигане на политиките до гражданите в кампаниите и да се освободят от зависимости от родни бизнесмени, международни корпорации и чужди сили , които прокарват вредни за страната ни интереси.\r\n\"БСП казва - да се вслушаме в експертите. Те казват, че е нужна регресивна скала на субсидиране . В Германия до 4 милиона гласа партиите получават едни суми, а тези които имат над 4 милиона гласа получават по-малка сума. Има добри модели в Европа, които са справедливи и дават възможност на малките партии за равно участие\", поясни Милков.  \" Ние сме за намаляване на партийните субсидии . Има очакване от обществото и напрежение по темата. Но няма как подобен законопроект да се внесе в 9 часа сутринта в НС и в 11 да е в бюджетната комисия, без обществено обсъждане и оценка за въздействието\" , категоричен беше той.\r\nПо думите му, в Европа има ограничение в крайна сума, която може да бъде достигната от юридически лица . \"БСП подготви законопроект за субсидиране на сума- наполовина на досегашната, а именно , каза Милков.\r\nТой добави, че един опростенчески модел с финансиране, което да е еднакво за всички, би ощетил малките партии и ще създаде чувството за несправедливост. \"Аз съм убеден, че това е акция и ще бъде гласувана субсидия от 1 лев до Нова година.        Това се прави с ясната цел- да се ограничи левицата, както и дясната извънпарламентарна опозиция за предстоящия вот\", категоричен беше Пенчо Милков.\r\n\"Управлението на държавата е игра на карти. ГЕРБ казват един лев субсидия за глас, ДПС - 0 лева и започват да се надцакват. Управлението на държавата не трябва да се носи по вълните. Трябва да се прави това, което е вярно, а не което се харесва\", добави Милков.\r\nВ отговор Маноил Манев заяви: \" Няма такъв законопроект внесен от БСП .\" \"Гласувахме “за” 1 лев субсидия, но с условието, че ще има предстоящ дебат. Ние сме “за” преговорите.\r\nИма предложение на МС, което е внесено в Народно събрание, което ще се дебатира в зала. Ако някоя партия не иска да подкрепи предложението, това ще стане ясно в дебата\", допълни депутатът от ГЕРБ.\r\n\"Българските граждани няколко пъти решително заявяват, че искат промяна на партийните субсидии. ГЕРБ не отлага нищо и не изтегля нищо . Партиите се упражняват върху ГЕРБ. И какво помогна на БСП това, че използва субсидиите на евроизборите\", завърши Манев.      До края на другия месец ще бъде гласуван тавана на субсидиите. Всяка година има избори, а парите на партиите отиват там. Не всички имат достъп до крупни бизнесмени\", коментира Александър Сабанов от \"Обединени патриоти \".\r\n\"Воля\" влезе в парламента без партийна субсидия и ние смятаме, че ако правиш толкова добри дела като политик, то хората ще те преизбират и няма да имаш нужда от субсидии . Дебатът за партийните субсидии е поредният театър\", заяви Кристина Таскова от ПП „Воля“ . ", "date": "2019.06.26", "title": "БСП против \"свободното частно финансиране\" на партиите, ГЕРБ ги обвини в лъжа"}
{"url": "https://www.actualno.com/europe/arestuvaha-120-dushi-pri-specakcija-sreshtu-kamorata-v-italija-news_762538.html", "text": "    Повече от 120 души бяха арестувани в различни региони на Италия по обвинения в участие в дейността на мощната престъпна организация Камора, базирана в южната италианска област Кампания, съобщиха представители на прокуратурата в Неапол.      Мащабната операция за борба с организираната престъпност тази сутрин беше извършена от служители на специалните части на карабинерите, съобщава РИА Новости. Представители на Службата за борба с мафията, държавната полиция и финансовата гвардия съвместно са разследвали случая. Разследвани са влиятелните кланове на Камора - Контини, Малардо и Личарди. По време на обиски е конфискувано имущество на стойност около 130 млн. евро.\r\nАрестуваните гангстери са обвинени в участие в мафиотски дейности, контрабанда на наркотици, рекет, пране на пари и други тежки престъпления. Според получената информация, като част от разследването са установени фактите за \"намеса в дейността на държавните структури\". ", "date": "2019.06.26", "title": "Арестуваха 120 души при спецакция срещу Камората в Италия"}
{"url": "https://www.actualno.com/politics/dvama-novi-deputati-v-bsp-smenjat-joncheva-i-vitanov-news_762541.html", "text": "    Двама нови законотворци се заклеха в сряда и седнаха на депутатските банки.      Анна Славова зае мястото на Петър Витанов от БСП, а Смиляна Нитова – Кръстева седна в стола на Елена Йончева.   Депутатите решиха през миналата седмица да , защото двамата ще бъдат евродепутати в новия европейски парламент.\r\nВ началото на днешното заседание председателстващият Народното събрание Емил Христов уведоми, че в деловодството на парламента е получено ветото на президента върху Закона за устройството на Черноморското крайбрежие.  Парламентът разглежда годишния доклад за дейността на ВСС за 2018 г. ", "date": "2019.06.26", "title": "Двама нови депутати в БСП, сменят Йончева и Витанов"}
{"url": "https://www.actualno.com/burgas/nova-komisija-shte-reshava-problemite-na-burgaskija-kvartal-sarafovo-news_762540.html", "text": "    Жители на „ “ не са доволни от действията на община Бургас , свързани с брегокрепването в източната част на квартала. Те се безпокоят, че там има активизирано свлачище и техните домове са в опасност.      По този повод потърси мнението на Чанка Коралска, която е зам.-кмет „Строителство, инвестиции и регионално развитие“.\r\n„Ние изпълняваме предписания за аварийни мерки, които са по становище на „Геозащита“. Тъй като хората твърдят, че там има активизирани свлачищни процеси, още през миналата година поканихме представители на „Геозащита“. Имаше комисия и становището и на министерството на регионалното развитие и на тази организация, която е специализирана в такива райони е, че няма свлачищни процеси, а това е просто естествено срутване на насипна маса от строителни отпадъци. В момента там възстановяваме естествения откос“.\r\nХората от квартала смятат, че сегашните действия на общината няма да решат техните проблеми. Затова община Бургас е поела ангажимент и още днес кметът Димитър Николов изпраща писмо до „Геозащита“ и министерството на регионалното развитие. В него изисква да се назначи нова комисия и отново да се коментира и разгледа този проблем. Според Чанка Коралска едва тогава, ще бъде взето решение какви действия да се предприемат. Тя допълва, че в момента това което като аварийни трябва са се предприеме е направено. „Просто хората не са доволни и считат, че това не е достатъчно и трябва да се вземат мерки, които да са трайни и постоянни. Имат право и каквото трябва ще го направим, но нямаме право да вземаме решения сами, тъй като това са дейности които са свързани с по-специален статут и трябва да минат през различни становища.“   ще продължи да следи темата в развитие. ", "date": "2019.06.26", "title": "Нова комисия ще решава проблемите на бургаския квартал „Сарафово“"}
{"url": "https://www.actualno.com/america/betonomorie-v-kalifornija-reakcijata-na-vlastite-e-ubijstvena-za-lubitelite-na-betona-news_762542.html", "text": "    Темата с бетона по Черноморието отново е на дневен ред, след серия от протести заради промените в Закона за устройство на черноморското крайбрежие (ЗУЧК). Припомняме, че по същество промените са такива, че се налагат сериозни глоби за разполагане на хавлии, плажни принадлежности на дюни, както и палатки и кемпери на необозначени специално за къмпинг места, но няма и ефективна защита за застрояване на най-важните според природозащитници дюни  - т.нар. ембрионални, от които произлизат всички останали. Това създава предпоставки за свободно строителство върху такива дюни, но според депутата от \"Обединени патриоти\" , който беше един от основните двигатели за промяна на ЗУЧК, положението с този вид дюни било \"заварено\" и природозащитниците трябвало да се обърнат към МОСВ.      Промените в ЗУЧК обаче , но въпреки това една община прие нова наредба точно в духа на новия закон – тази в . Тепърва ще стане ясно дали наредбата няма да падне в съда, защото цялата процедура по приемането ѝ наподобява много нещата, които се случиха по предишната наредба и които станаха мотив тя да бъде отменена точно от съда.   По отношение на наличието на бетона в красиви, обществени местности пример даде Калифорния. Репортаж на CNN там разказва за опит на популярната в цял свят верига \"Риц-Карлтън\" да си \"присвои\" част от обществен плаж – чрез знаци и уведомления на уж обществен паркинг, от който се стига до плажа, че достъпът не е свободно позволен. Шокиращото е, че хотелът е трябвало да се грижи за 25 паркоместа и те да си останат за свободно ползване, като това е условие изобщо заведението да отвори врати. Случаят датира още от 2001 година, а заради поведението на хотела са налагани по-скромни административни наказания през 2004, 2007 и 2011 година. Това обаче явно не помага – и реакцията на властите вече е изключително сурова.\r\nЗаради случващото се, Калифорнийската крайбрежна комисия налага на \"Риц-Карлтън\" глоба за милиони. Налага се хотелът да води преговори за смекчаване на санкцията, но въпреки това тя остава втората най-голяма в историята на САЩ за такова деяние – 1,6 млн. долара! Част от тези пари ще бъдат дадени на местна консервационна група, за да придобие земя точно на север от хотела. Групата ще използва земята за разширяване на обществения плаж и калифорнийската крайбрежна пътека.  Освен това, хотелът е задължен да направи разяснителна кампания, че до плажа, който иска да обсеби, има свободен достъп. На всичкото отгоре хотелът ще трябва да извърши одит на пластмасите си за еднократна употреба, за да се ограничи въздействието върху околната среда на хотела.   ", "date": "2019.06.26", "title": "Бетономорие в Калифорния - реакцията на властите е убийствена за любителите на бетона"}
{"url": "https://www.actualno.com/cars/germansko-spisanie-sofija-a-ne-izmir-e-favorit-za-novija-zavod-na-volkswagen-news_762582.html", "text": "    България изпреварва Турция като потенциална водеща локация за новия завод на германския автомобилен концерн Volkswagen в Източна Европа. Българското предложение за фабрика до София е смятано за по-атрактивно от това на турския индустриален център Измир.      Предварително решение за местоположението на предприятието ще бъде взето до началото на юли, пише германското специализирано списание Automobilwoche, цитирано от Investor.bg.   Медията разкрива, че вече се водят вътрешнофирмени разговори за продажбата на производствен имот до София, а мястото, което концернът разглежда в Турция, е в околностите на Измир.\r\nИнформацията на Automobilwoche е доста по-различна от тази на германския бизнес ежедневник Handelsblatt, че вече има най-вече заради сериозни финансови стимули от страна на турската държава.  Баварското издание е категорично, че решението ще се вземе от централата на концерна във Волфсбург, а не от подразделението Skoda. Лично ангажиран и водещ процеса по подбор е директорът по производството и член на Борда на директорите Оливер Блуме, поясняват източници на изданието. Досега шефът на Skoda Бернхард Майер ръководеше операцията.\r\nВ завода се очаква да бъдат създадени между 4000 и 5000 работни места, а инвестицията от 1,3 млрд. евро го прави най-мащабния проект на Volkswagen за последните години.\r\nSkoda би желала да задържи правото за вземане на решение, тъй като то е от голямо значение за дъщерната компания, за да получи тя капацитети в бъдещия завод. Наскоро от концерна заявиха, че капацитетите на марката в Чехия са натоварени на 120%, поради което Skoda спешно се нуждае от нови производствени линии. Смята се, че ако те бяха налични през мината година, чешкият бранд би могъл да продаде още 100 000 коли само през 2018 г.       Разбира се, остава въпросът за местоположението. Наскоро Турция категорично подчерта пред германски журналисти, че очаква да спечели надпреварата с България. В преговорите със София обаче участват немалко австрийски банки и инвеститори, твърди още Automobilwoche.\r\nКакто е известно, германският Volkswagen Group обяви в края на миналата година, че търси място за нов свой завод в Източна Европа, който да стартира дейност през 2022 г. Директната капиталова инвестиция ще е над 1,4 млрд. евро и включва откриването на поне 5000 директни работни места. Впоследствие се очаква разкриване и на още хиляди допълнителни места в доставчици и обслужващи индустрии.\r\nЗаводът ще е от т.нар. мултибранд вид, тоест ще произвежда автомобили от различни марки под шапката на групата, включваща Volkswagen, Audi, Skoda, SЕАТ и други.\r\nИдеята първоначално бе в него да се сглобяват два модела Skoda Karoq и SEAT Ateca, като бъде преместено сегашното им производство от завода на Skoda в Квасини, Чехия. В последните дни, обаче, се тиражира и информация, че в него може да се сглобяват и седаните Volkswagen Passat.\r\nКапацитетът ще е 1000 коли на ден, което прави около 360 000 на година.       ", "date": "2019.06.26", "title": "Германско списание: София, а не Измир, е фаворит за новия завод на Volkswagen"}
{"url": "https://www.actualno.com/politics/ot-ataka-se-oplakvat-che-njama-konsultacii-za-subsidiite-i-podkrepjat-predlojenieto-na-gerb-news_762572.html", "text": "    Ще върнем надвзетите субсидии по възможно най-бързия начин, заяви депутатът от \"Атака\" Николай Александров, предаде репортер на БГНЕС.      По данни на финансовото министерство, партията трябва да възстанови в държавния бюджет сумата от 539 894,00 лв., съгласно последните промени в Закона за политическите партии. Кой колко има да връща - припомнете си !   Във връзка с предложението на Министерски съвет за 1 лев субсидия на глас плюс отворено финансиране, включително дарения от фирми с държавно участие, той коментира: \"Доколкото разбирам от ГЕРБ казват, че не сме ги подкрепили. А не само, че ги подкрепихме, но и в няколко предавания по телевизиите го казахме няколко пъти, че подкрепя 1 лев партийна субсидия. Даже през годините сме предлагали 0 лева. Аз съм инструктиран да участват на консултации, но няма такива и няма на какво да присъствам. Не мога да кажа защо\".\r\nНиколай Александров допълни още, че вероятно такива консултации ще бъдат проведени в четвъртък.   ", "date": "2019.06.26", "title": "От \"Атака\" се оплакват, че няма консултации за субсидиите и подкрепят предложението на ГЕРБ"}
{"url": "https://www.actualno.com/education/krasimir-vylchev-sprja-spornite-uchebnici-po-istorija-news_762440.html", "text": "    Спорните учебници по история са спрени и на издателствата са дадени препоръки за промени. Едва след като бъдат коригирани, те ще бъдат издадени. Това стана ясно от думите на просветния министър Красимир Вълчев, който коментира казуса с . Става дума за вариантите на издателствата \"Булвест 2000\", \"Анубис\", \"Рива\", \"Домино\" и \"Просвета\", в които учители алармираха, че липсват основни факти и оценки за периода 1944-1989 година, пише .      \"Това, което аз видях и колегите, това, което са видели и тези историци, които са реагирали, е, че има минимализиране на някои факти, недостатъчен акцент върху тези базови характеристики на периода. Има също така опит да се даде положителен акцент върху други, не толкова съществени елементи. Има си и някои откровено провокативни текстове, затова съм дал препоръки на издателствата да ги коригират. Не са утвърдени в момента . Очаквам техния отговор\", заяви Вълчев, цитиран от БНР, признавайки, че проектите вече са били одобрени два пъти - минали са през положителна оценка за съответствие с учебната програма, направена от комисия от университетски преподаватели, и през оценка за пригодност в клас - от учителите по история в страната.   Вълчев припомни, че новата програма по история за десетокласниците, утвърдена миналата година, обхваща цялата история на България, включително и най-новата история, в която \"за съжаление, все още има разделителни линии\". \"Затова и през м.г. стана дискусия, че сме акцентирали върху социалистическия период, че по-подробно сме изписали елементите на режима като репресивен апарат, Народен съд, Държавна сигурност, включен е и Възродителният процес\", припомни той съпротивата през 2018 г. срещу вкарването на периода 1944-1989 г. в отделна тема. \"Тази програма ние я защитихме тогава. Няма как, все пак това време ние сме го квалифицирали като режим - като тоталитарен режим\", посочи министърът. По думите му въпросното време е имало своите предимства и недостатъци, но страната ни е направила политически и цивилизационен избор, който включва определени ценности, а историята е един от предметите, формиращ отношение на учениците към света. \"Тези базови характеристики на режима трябва да присъстват и в учебниците\", коментира още министърът.\r\nМеждувременно заместникът на Вълчев - Петър Николов, лансира екзотичната идея да се пишат от Просветното министерство, а не от авторски колективи, както е сега. Пред БНР той коментира, че 90% от скандалите с учебници у нас са свързани именно с учебниците по предмета история, и то не само заради тоталитарния режим, а заради най-различни периоди. Затова според него стои открит въпросът дали специално за този вид учебници да няма \"друг тип процедура\". Да се помисли за \"много по-активната роля на МОН и на държавата\", както и \"евентуално за 1-2 учебника\", които научната общност и МОН да създадат в контакти с учените и търсейки баланс, посочи Николов с уговорката, че говори от собствено име, а не от името на министерството.  Относно новите учебници, по които догодина трябва да учат десетокласниците, той изрази мнение, че в тях не бива да има усещане, че \"комунизмът се нормализира\" ", "date": "2019.06.26", "title": "Красимир Вълчев спря спорните учебници по история"}
{"url": "https://www.actualno.com/politics/vmro-podkrepjame-namaljavane-na-subsidiite-no-ne-do-falit-na-partiite-news_762589.html", "text": "    „Ние сме за намаляването на субсидиите, но не и за това партиите да бъдат доведени до фалит, както и до зависимост от външни субекти – фирми или чужди държави, защото така ще стане“. Това заяви организационният секретар на ВМРО Юлиан Ангелов, предаде репортер на БГНЕС.      Според него мотивът на Министерски съвет за предлагането на партийна субсидия в размер на 1 лев на действителен глас е по-скоро отговор на реториката на опозицията, отколкото желание на ГЕРБ да предопредели резултата от предстоящите местни избори, каквито теории се появиха в публичното пространство.   Помолен да коментира отказа на ДПС да участва в бъдещите политически консултации за размера на държавното финансиране на партиите, Ангелов отговори: „Това си е тяхна работа. В крайна сметка, когато трябва да бъде защитена демокрацията в България, всички политически партии трябва да са национално отговорни, да преглътнат егото си и да направят един дебат за това по какъв начин да бъдат финансирани и какъв да е размера на субсидията. Една рязка промяна в него няма да доведе до нищо добро“.\r\nЮлиан Ангелов допълни още, че ВМРО има готовност за връщането на надвзетата партийна субсидия. \"Мислим да го направим поетапно, за да можем все пак да си покриваме разходите – наеми на клубове и други организационни разходи\", обясни той.   ", "date": "2019.06.26", "title": "ВМРО: Подкрепяме намаляване на субсидиите, но не до фалит на партиите"}
{"url": "https://www.actualno.com/politics/atanasova-ako-predlojenieto-za-1-lv-partijna-subsidija-ne-sreshtne-podkrepa-sme-sklonni-na-razgovori-news_762544.html", "text": "    Ако предложението ни за 1 лв. партийна субсидия не събере достатъчна подкрепа, сме склонни на разговори, каквито ще инициират колегите ни от \"Обединени патриоти\". Това каза народният представител от ПГ на ГЕРБ Десислава Атанасова във връзка с партийните субсидии, предаде репортер на Агенция \"Фокус\".      \"Нашата позиция не се е променила, както и вчера стана известно от изявлението на премиера и председател на нашата партия след консултациите с нашите коалиционни партньори. Ние твърдо стоим зад позицията си и решенията на Министерски съвет за 1 лв. партийна субсидия такъв, какъвто беше вотът на българските граждани\", каза Атанасова и припомни за референдума, при който 2, 5 млн. души са отговорили с \"да\" на въпроса за субсидиите. \"Ние сме 95 народни представители в парламент от 240.   Ако с нашето предложение не събере достатъчна подкрепа в пленарна зала, виждаме, че единствено \"Воля\" заявяват, че ще подкрепят 1 лв., сме склонни на разговори, каквито ще инициират колегите ни от \"Обединени патриоти\" през тази седмица\", уточни още Атанасова. ", "date": "2019.06.26", "title": "Атанасова: Ако предложението за 1 лв. партийна субсидия не срещне подкрепа, сме склонни на разговори"}
{"url": "https://www.actualno.com/europe/politiko-davutoglu-ne-e-spasiteljat-na-turcija-news_762649.html", "text": "    \"След много години на репресивно управление на президента Реджип Тайип Ердоган турците стигат до извода, че той е уязвим. Турската икономика е в лошо състояние, а кандидатите от управляващата Партия на справедливостта и развитието (ПСР) неотдавна загубиха изборите в големите градове, в това число в неделя и в Истанбул. Появи се съперник на Ердоган. Неговият бивш министър на външните работи и премиер Ахмет Давутоглу, към когото турският президент се отнасяше като към свой приемник. Тази пролет Давутоглу вдигна много шум и обяви, че създава своя партия\", пише \"Политико\", цитирани в превод на \"Фокус\". Ето какво пише още изданието:      \"Ще успее ли Давутоглу на разхлаби хватката на ПСР и да върне Турция към пътя на демократичните реформи? Този въпрос се повдига от турските медии. Давутоглу определено се позиционира в качеството на реформатор и алтернатива на Ердоган.Иначе той нямаше неотдавна да атакува ПСР, наричайки я „ограничена и самодостатъчна групировка, попаднала в робство на собствените си амбиции“. Но когато става дума за това, че Давутоглу реформира страната, сме длъжни да подчертаем, че не си струва да се разчита на това. Дори и този човек да успее да си създаде база от поддръжници, на него едва ли ще му се удаде да стане този реформатор, за когото той се представя.\r\nКогато Давутоглу оглавяваше министерството на външните работи от 2009 до 2014 г. Западът беше очарован от Турция, наричайки я пример за окръжаващия я регион и потенциален лидер на мюсюлманския свят. Но Давутоглу използва своята власт за изтласкване на втори план на професионалните дипломати и за политизирането на МВнР Заемайки от 2014 до 2016 г. Поста на премиер, Давутоглу с готовност изпълняваше указанията на Ердоган и преследваше инакомислещите.   Съвсем неотдавна от собствен опит се убедихме в наказателната политика на Давутоглу. Авторите на тази статия са, съответно, изпълнителен директор и член на управлението на Института за турски изследвания. Този институт не е много добре известен на широката публика, но той от почти 40 години се занимава в САЩ с изследвания на турската история, политика, икономика и култура. Навремето с турски изследвания бяха ограничени само в университети като Харвард, Принстън и Пенсилвания. Но сега те се провеждат в колежи и университети в 45 щата и в столицата на САЩ, град Вашингтон., преди всичко благодарение на финансовата подкрепа от страна на Института за турски изследвания. Този работещ към Джорджтаунския университета институт от 80-те години на миналия век оказва поддръжка на аспиранти, пишещи дисертации, на професори, готвещи за издаване книги и статии, а също така и на библиотеки, които се стремят да увеличават своите фондове.  Финансирането на ИТС се осъществява със средства от фондацията, създадена от правителството на Турция през 1982 г. В продължение на много години властите в Анкара не се намесваха директно в работата на института, който почти изцяло се състои от американски учени, а също така и в неговата програма и дейност по отпускане на стипендии. В редките случаи, когато турският посланик излизаше с предложения, съответстващи на политиката на Анкара, управлението защитаваше своята независимост.\r\nСитуацията се промени през 2015 г. Според източници от турското посолство във Вашингтон и от министерството на външните работи в Анкара Звтоглу, заемайки поста на министър-председател, прекратил работата на фондацията, поради което институтът вече пет години е в отчаяно положение (ние решихме да не назоваваме имената на източниците, за да ги защитим от възможни репресии).\r\nСлед като не намери донори, които биха могли да възстановят загубеното финансиране, ИСИ ще затвори врати през есента на 2020 г.    По информация на тези източници Давутоглу сметнал за недопустимо ИСИ да работи независимо от Анкара. Той съобщил за своето решение на ръководството на института през есента на 2015 г. Така се случило, че преди това ръководството отхвърлило молба на турския посланик , който искал ръководството да разгледа кандидатурата на недостатъчно квалифициран привърженик на ПСР и да го включи в своя екип. (турското посолство във Вашингтон нееднократно не откликна на нашата молба да коментира ролята на Давутоглу за закриването на института).В същото време през последното десетилетие Анкара се старае да засилва своето влияние в свързаните с Турция организации във Вашингтон. Между другото тя създава аналитични центрове и неправителствени организации, които под прикритието на безпристрастни научни изследвания и културни програми предано разпространяват мирогледа на ПСР.   Това прилича на нещо от рода на лична обида и в същност то си е такова. Един от нас остана без работа и турските изследвания, на които ние посветихме по-голямата част от нашата професионална дейност, получиха силен удар в САЩ.Без скромните си ресурси (за 37 г. Са похарчени 3,5 млн. долара)институтът трудно ще подготвя бъдещи поколения специалисти по Турция. Но да оставим настрана личните чувства. Закриването на института е само още едно доказателство за това, че Давутоглу н е мащабно мислещ реформатор и държавен деец, ца какъвто се представя.\r\nЛегендата за Ахмет Давутоглу се роди въз основа на неговата книга „Стратегическа дълбочина“, излязла през 2001 г. В нея Давутоглу на 584 страници твърди, че по силата на своето географско положение Турция е обречена да бъде регионална и световна държава. Други турски ислямисти твърдяха, че Турция трябва да бъде лидер на мюсюлманските страни, а Давутоглу смята, че тя трябва да оглави ислямистките групировки в целия Близък изток, включително Хамас, което движение контролира Ивицата Газа. Акцентът върху ислямизма предизвика недоволство сред много авторитетни турски дипломати, поддържащи ориентирането на Турция на Запад, благодарение на което тя стана член на НАТО и можеше да заеме своето място (те се надяваха на това) в Евросъюза. Но когато Давутоглу от малко известен учен се превърна във тежка категория специалист по външна политика, турските и западните журналисти и анализатори започнаха често да цитират „Стратегическа дълбочина“.\r\nВлизайки в състава на правителството Давутоглу започна да осъществява своя ислямистки дневен ред, запълвайки длъжности в МвнР със свои съмишленици. В повечето случаи отново назначените чиновници не притежаваха знанията и опита на дипломати от кариерата, които новото ръководство все повече изтласкваше. За това ни разказаха лично турски дипломати. Това идеологическо покровителство нанесе осакатяващ удар на турския дипломатически корпус. Работейки в МвнР и в турските дипломатически мисии в чужбина, преданите на Давутоглу хора прокарваха нова голяма стратегия, поставяйки нкара в центъра на мюсюлманския свят. С това се съгласява само единици в Близкия изток. Някои последователи на Давутоглу напуснаха външното министерство заедно с него през 2014 г., но някога висококвалифицираната сърцевина от авторитетни дипломати стана дълбоко политизирана, което отслаби престижа и възможностите на това ведомство.\r\nСлед като работи пет години като външен министър, през 2014 г. Двутглу стана премиер – това се случи, когато Ердоган зае президентския пост. Неговото основно постижение през първите две години станаха жестоките наказателни мерки в отговор на разобличенията в корупция във висшите ешелони на държавната власт. Да, Ердоган узурпира значителна част от пълномощията на изпълнителната власт, които трябва да принадлежат на премиера, но Давутоглу с готовност хвърляше зад решетките журналисти, присвояваше частни компании, запушваше устата на учени и сваляше от длъжности чиновници. Неговото правителство също така разшири пълномощията на „наказателните съдилища“, в които бяха назначени предани на режима съдии, за да подлагат на криминално преследване полицаи и прокурори, водещи дела за корупция срещу четирима министри от правителството и подобни високопоставени чиновници   Давутоглу обоснова тези действия с това, че такива действия с разобличаването на злоупотреби, са равносилни на „опита за преврат“ , предприет от последователи на живеещия в Пенсилвания турски проповедник Фетхуллах Гюлен.   Давутоглу и Ердоган се скараха през 206 г. Но не за идеи или принципи, а заради власт. На Давутолу му омръзна да бъде момче за всичко на Ердоган. На свой ред Ердоган не понасяше парвенющината на премиера, който самостоятелно търсеше аудиенция при президента Барак Обама и си приписваше заслугите за сделка с ЕС, по силата на която Турция трябваше да получи милиарди долари за разполагането на своя територия сирийските бежанци. През май 2016 г. Давутоглу подаде в оставка. Когато той стана премиер, Комитетът за защита на журналистите постави Турция на 10-то място в света по арестите на репортери. Когато Давутоглу напусна поста, Турция вече се намираше на първото място. Такова придвижван към авторитаризъм се приписва обикновено на Ердоган, но Давутоглу доброволно участваше в репресиите и публично ги оправдаваше.\r\nДо тази пролет Давутоглу се стараеше да се въздържа от директна критика по адрес на властта. Но когато кандидатът на ПРС загуби през март изборите за кмет на Истанбул, Ердоган принуди Върховният избирателен съвет да анулира гласуването на милиони жители на този град въз основата на доста съмнителни твърдения за нарушения. Поради това в неделя се проведоха повторно избори. В отговор Давутоглу обвини съветниците на Ердоган от ПСР в опит „да управляват страната като паралелна структура“.\r\nОще преди скандала с изборите за кмет на Истанбул в Турция се въртяха слухове за това, че Давутоглу ще създаде нова партия, която ще отправи предизвикателство към Ердоган и ПСР. Той се старае да си осигури поддръжка в цялата страна, и особено сред представляващите база за ПСР набожни турци и кюрди. При това той говори за това че основа на демокрацията са свободните и честни избори.Очевидно това е било такава мощна глътка свеж въздух за застоялата, репресивна и безнравствена политическа арена в Турция, че „Ню Йорк таймс“ в своя статия за разногласията вътре в ПСР нарече мрачния и скучен Давутоглу „обаятелен“.\r\nНачинът, по който Ердоган и неговата Партия на справедливостта и развитието се държат през последните години, прави други възможности доста привлекателни в сравнение с тях. В своите туитове и изявления за изборите в Истанбул Давутоглу създаде впечатлението на просветлен и позитивен човек на фона на неприятни и груби турски официални лица и техните поддръжници. Но не бива да има поддаване на тази уловка. На Турция абсолютно не ѝ е нужно неин следващ велик диктатор да стане Давутоглу\" Автори :  ", "date": "2019.06.26", "title": " „Политико“: Давутоглу не е спасителят на Турция "}
{"url": "https://www.actualno.com/politics/borisov-inspektira-remonta-na-am-trakija-video-news_762597.html", "text": "    Министър-председателят Бойко Борисов инспектира строително-ремонтните дейности на виадуктите на автомагистрала „Тракия“, разположени при 13-ия, 15-ия и 20-ия км.      В инспекцията участваха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков. Ръководителят на обекта увери министър-председателя, че участъкът ще бъде пуснат в експлоатация на 1 юли.     Нанков обяви, че на 28 или 29 юни започва асфалтирането на мостовете, които се ремонтират. Зам.-регионалният министър подчерта, че и трите моста, които се правят в участъка ще бъдат готови за 1 юли. Нанков добави, че веднага след като бъдат пуснати за движение трите моста, ще започне и долното им строене.    Борисов провери и третия мост на магистрала \"Тракия\", който в момента се ремонтира. Там вече асфалтът се полага.\r\nНанков обясни, че остават още 10-ина такива съоръжения, които да се ремонтират на магистралите, а след това ще започне поетапно да се ремонтират и съоръженията на първокласните пътища.    \"Когато пуснем движението, ще облечем колоните отдолу, нали\", попита Борисов, а зам.-регионалният министър потвърди и добави, че на \"Хемус\" има съоръжения в толкова лошо състояние, че инженерите не дават да се прави горно строене, преди да е направено долното.    Премиерът провери как вървят дейностите по приключването на ремонта на третия мост.\r\nПредстои премиерите на България и на Северна Македония Бойко Борисов и Зоран Заев заедно да открият втория икономически форум в Пловдив. ", "date": "2019.06.26", "title": "Борисов инспектира ремонта на АМ \"Тракия (ВИДЕО)"}
{"url": "https://www.actualno.com/politics/dokladite-na-sydebnata-vlast-za-2018-g-vlizat-v-parlamenta-news_762413.html", "text": "    В първото за седмицата пленарно заседание в сряда парламентът ще разгледа годишните доклади за дейността на органите на съдебната власт за 2018 г., предаде БГНЕС.      Във фокуса на вниманието на депутатите първо ще попадне годишният доклад за дейността на Висшия съдебен съвет, който отчита постигнатото през първата година от мандата на настоящия му състав. Докладът отразява разделно дейността на Съдийската и Прокурорската колегия към ВСС, както и на постоянно действащите комисии към тях.   След него депутатите ще преминат към доклада на Инспектората към ВСС за миналата година, в който е отбелязано, че за първи път от началото на дейността си през 2018 г. ИВСС е извършил комплексни планови проверки на Върховния касационен съд, Върховния административен съд, Националната следствена служба, както и специализираните съдилища и прокуратури.\r\nПрез 2018 г. броят на всички дела за разглеждане в съдебната система, без тези във ВКС, е бил 661 276, отчита доклада на съдилищата. През миналата година 462 810 дела са приключили със съдебен акт по същество, а прекратените производства са 81 594, като в края на отчетната година има 116 872 неприключили дела. За районните съдии извън областните центрове, средната натовареност е около 43 дела месечно, а за окръжните – около 13. Същевременно натовареността на Софийския градски съд е 25,39 дела месечно, а на Специализирания наказателен съд – 35,99 дела, разглеждани от един съдия на месец.  Докладът на прокуратурата за 2018 г. пък е отчета намаление на престъпленията с 9.8% спрямо предходната година и със 7.3% спрямо 2016 г. Общият брой регистрирани престъпления в страната през 2018 г. са 96 187, като през 2017 г. те са 106 659, а през 2016 г. - 103 773. Разкритите престъпления през отчетния период са 44 294, през 2017 г. - 46 650, а през 2016 г. - 49 460 ", "date": "2019.06.26", "title": "Докладите на съдебната власт за 2018 г. влизат в парламента"}
{"url": "https://www.actualno.com/society/na-komisija-deputatite-ne-chuha-prizivite-za-kympinguvaneto-i-otblokiraha-prezidentskoto-veto-news_762653.html", "text": "    Депутатите от парламентарната регионална комисия отхвърлиха и отново подкрепиха оспорените от държавния глава два параграфа от Закона за устройство на Черноморското крайбрежие, предаде  БГНЕС.      Промените бяха приети повторно с гласовете на 13 народни представители, а депутатите на БСП бяха единствените, които подкрепиха президентското вето с аргумента, че обществото трябва да бъде успокоено и призоваха за широк обществен дебат по темата.   Припомняме, че според Румен Радев режимът за диво къмпингуване, въведен с последните промени в закона, става по-рестриктивен. За да защити мотивите на държавния, в заседанието на комисията участваше секретарят по правни въпроси проф. Емилия Друмева. Пред депутатите тя подчерта, че промяната е предложена между двете гласувания на законопроекта, без обществено обсъждане, което оставя без отговор редица въпроси.\r\n\"Ограниченията за т. нар. диво къмпингуване са вече в закона, а местата, където това може да се прави регламентирано, все още не са определени\", заяви проф. Друмева. Според нея не са определени и условията за ползване и престой в тези места. Освен рестриктивни правила, с промените в закона се въвеждат и строги санкции за тяхното нарушаване.  \"Ние подкрепяме закона такъв, какъвто е, защото той създава една нова възможност за свободно къмпингуване. В момента тя не съществува. Не са уместни доводите, че се ограничават права, защото никой няма право да влезе в чужд имот, да го ползва неограничено време и да замърсява\", заяви председателят на комисията и депутат от \"Обединени патриоти\" Искрен Веселинов, който е и основен двигател на законопроекта. Според него с промените в закона дивото къмпингуване се превръща в свободно къмпингуване, което да се осъществява в уредени зони. Искрен Веселинов припомни още, че няма да има санкции, докато тези зони не се уредят, а това може да стане още през следващия туристически сезон. Всъщност е предвидено санкции да няма за 1 година!\r\nНа обратното мнение се оказаха неправителствените организации, дошли на заседанието на регионалната комисия. \"За пореден път станахме свидетели на това, че от регионалната комисия нескончаемо се лее пропаганда, а не се решават проблеми. Искат да се доверим на една държава, където има несъответствие в кадастъра и 5-годишно закъснение на две министерства да внесат изменени на кадастралните карти. Искат да се доверим на четири ведомства и държавни служители, които ще правят наредба без да са виждали кемпер и каравана\", заяви Мирослава Петрова от обединена група \"Бетономорие\".   Според нея, макар и концентрирано само в две точки, президентската институция е опровергала твърдението за либерализация на режима на къмпингуване. \"Това не е никаква либерализация, а ограничаване на права в държава, в която по данни на Евростат има 9 къмпинга“, смята тя. Мирослава Петрова увери, че протестите на инициативата „Море от бетон“ ще продължат, а следващият е насрочен за четвъртък, 27 юни, от 18:30 часа, пред Народното събрание.    А какво беше абсурдното обяснение на Искрен Веселинов за най-голямата недомислица в новия закон - припомнете си в ! ", "date": "2019.06.26", "title": "На комисия: Депутатите не чуха призивите за къмпингуването и отблокираха президентското вето"}
{"url": "https://www.actualno.com/blagoevgrad/georgi-ikonomov-prerjaza-lentata-na-renoviranija-salon-v-pgee-bansko-news_762706.html", "text": "    Професионалната гимназия по електроника и енергетика в Банско ще се радва на нов физкултурен салон . Ремонтът е осъществен с осигурени от инвестиционната програма на Министерството на образованието и науката средства и включва подмяна на спортната настилка, боядисване на стените и доставка на конвектори за отопление.       Официалното откриване, на което специални гости бяха кметът на Община Банско, Началникът на Регионалното управление на образованието - Благоевград, Ивайло Златанов, директори и учители, започна с освещаване и благослов от отец Георги Касапинов. Развълнувана от резултата на успешния проект, директор Tодорова разказа историята на салона от \"катакомбите\", до превръщането му в модерно спортно съоръжение и благодари на Икономов за изключителното му съдействие то да стане факт.  Градоначалникът честити на учениците и техния преподавател по физическо възпитание - Георги Бистрин, новата зала и сподели, че по важност поставя спорта наравно с учението. Не пропусна да изброи ценните за страната ни спортисти, Катрин Гемкова, Благой Тодев, Благовест Стоянов, Георги Ергин, Костадин Каферинов и още много други възпитаници на тази гимназия и изтъкна, че нищо не е по-важно от личния пример, който вдъхновява. С ведро чувство за хумор, Икономов подари на учениците пълен пакет с огромни бонбонени топки, и се пошегува, че само те са здравословни за употреба в залата. За финал, Сашка Тодорова, Георги Икономов и Ивайло Златанов срязаха заедно лентата, а залата се заглуши от радостни аплодисменти. Съвсем естествено присъстващите извиха хоро, за да пробват новата настилката на красивия, светъл и просторен салон.     ", "date": "2019.06.26", "title": "Георги Икономов преряза лентата на реновирания салон в ПГЕЕ Банско"}
{"url": "https://www.actualno.com/education/startira-kampanija-s-nestandarten-podhod-za-izgrajdane-na-bydeshta-kariera-news_762515.html", "text": "    Стартира кампания с нестандартен подход за изграждане на бъдеща кариера и реализация за ученици и студенти, както и за професионално осмисляне и целеполагане за активно работещи хора. Наречена е визията.ми и се състои в осмисляне и настройване на бъдещето на човек така, че да стане достижимо и реалистично. Множество успешни хора и лидери наблягат на значението за всеки, който желае да постигне лична реализация, да има своя визия. Арнолд Шварценегер, основателят на Амазон Джеф Безос, актьорът Уил Смит, водещата Опра Уинфри, скиорката Линдзи Вон и много други използват силата на визуализацията за да постигат целите си.      Кампанията визията.ми - viziata.me е организирана и водена от Янко Михайлов и екипа му. Той прилага този подход повече от 15 години и е способствал за написването на над 2000 визии, основно в България и Франция, някои от които вече са осъществени от самите хора. Михайлов го въвежда в България още през 2009 г. в програми за личностно развитие, които води за фирми и частни лица. С времето го е разработил и усъвършенствал за да бъде максимално ефективен и сега целта му е този опит да е в услуга на учащите се в България и на хората от бизнеса. Така според него и споделянията на участници, младите хора ще имат повече яснота за това кои искат да бъдат и как да го постигнат. Мечтата на целият екип е България да има повече условия да запазва своите таланти, както и да способства в това техният успех на местна почва да помага за развитието и благоденствието на държавата.  Работният формат е уъркшоп за ученици и студенти и друг такъв - за активно работещи хора. Сайтът actualno.com е официален партньор по кампанията, също както списание One World и производителя на минерална вода “Водица”.\r\nЗа повече информация на и на , който предвижда идните петък 28/06 и събота 29/06 отворени врати със свободен достъп в София.     ", "date": "2019.06.26", "title": "Стартира кампания с нестандартен подход за изграждане на бъдеща кариера"}
{"url": "https://www.actualno.com/pazardjik/za-vtori-pyt-sydyt-ne-pozvoli-na-pyrva-instancija-razshirenie-na-rudnik-asarel-pri-panagurishte-news_762773.html", "text": "    След като Върховният административен съд (ВАС) рестартира делото относно разширението на мината на \"Асарел-Медет\" при Панагюрище, днес (26 май) съпредседателят на \"Зелено движение\" Борислав Сандов съобщи пред , че на тричленка съдът не разрешава разширение. Става въпрос за рудник \"Асарел\".       е крайно интересна, защото \"Асарел-Медет\" губи първоначално делото по случая във ВАС, на всички инстанции, но седмчленка т.е. изключително рядък случай връща нещата от самото начало.\r\n\"Зелено движение\", но под старото си име - ПП \"Зелените\", както и Сдружение за дива природа „Балкани“, са ищци срещу минния гигант. Жалбоподател е и Константин Дичев. И в трите жалби е посочено, че в процедурата за разширение на мината са направени съществени административнопроцесуални нарушения - не са проведени обсъждания със засегнатите общности. В една от жалбите се твърди, че са проведени консултации с местната общественост само в Панагюрище и село Оборище, които обаче са съмнителни по мнението на природозащитниците. Председателката на местната екокомисия дори не е поканена на разговорите.\r\nИма и твърдения, че административният орган, който трябва да направи ОВОС на проекта, погрешно определя местата, на които проектът би оказал неблагоприятно въздействие – места по река Луда Яна. В сегашното съдебно решение пък се цитира точно докладът по ОВОС, според който има лошо химическо и екологично състояние на реките Марешка, Асарелска, Панова и Люляковица, като последните три са притоци на Луда Яна.  Решението на тричленката подлежи на обжалване в 14-дневен срок. ", "date": "2019.06.26", "title": "За втори път - съдът не позволи на първа инстанция разширение на рудник \"Асарел\" при Панагюрище"}
{"url": "https://www.actualno.com/plovdiv/myj-pochina-v-plovdiv-ima-sledi-ot-nasilie-news_762703.html", "text": "    56-годишен мъж е открит мъртъв в дома си, има следи от насилие. Това съобщи полицията в Пловдив. В 08.30 часа тази сутрин, на тел. 112, е получен сигнал за намерен в дома му мъж в безпомощно състояние. На адреса са изпратени екипи на Второ РУ и Спешна помощ, които са констатирали смъртта на 56-годишния мъж.      При първоначалния оглед са установени следи от насилие. Уведомена е Окръжна прокуратура – Пловдив и под нейно ръководство се извършват активни процесуални и следствени действия от служители на Второ РУ и отдел „Криминална полиция“. Образувано е досъдебно производство. ", "date": "2019.06.26", "title": "Мъж почина в Пловдив, има следи от насилие "}
{"url": "https://www.actualno.com/sliven/52-ekipaja-pristigat-za-monbat-rali-sliven-news_762769.html", "text": "    39-то издание на рали „Сливен“, този път под бранда „Монбат Рали Сливен“, ще се проведе от 28 до 30 юни в сливенския балкан.      По традиция състезанието е сред най-силните , предпочитаните и важните при вземането на точки за българския и балканския рали шампионат.\r\n52 екипажа са подали заявки за участие в „Монбат Рали Сливен“, като наред с българските асове в атрактивната надпревара ще се включат още четири екипажа от Гърция, по два екипажа от Румъния и Турция и по един Унгария и Сърбия.\r\n Церемониалният старт на „Монбат Рали Сливен“ ще бъде 28 юни, петък, от 20.30 часа на площад „Хаджи Димитър“ в Сливен.  В първия състезателен ден – 29 юни, събота, екипажите ще преминат 7 скоростни етапа с обща дължина от 100.83 километра . За крайното класиране в рали-спринт шампионата ще се отчитат времената в пет от общо седемте скоростни отсечки.\r\nВторият ден ще предложи на състезателите 4 скоростни етапа с обща дължина от 64.80 километра. Сред тях са новата отсечка „Трапоклово“ и специалният етап „Сините камъни“ с дължина от 33.50 километра.\r\nНаграждаването на победителите в „Монбат Рали Сливен“ ще бъде в неделя, 30 юни, от 15.30 часа на площад „Хаджи Димитър“.    „По традиция рали „Сливен“ е най-важният етап от шампионата на България“, каза пред медиите директорът на пресцентъра на състезанието Владимир Гатев. „Освен това е предпоследен кръг от Балканския рали шампионат на FIA, и лидерите в него са с много малко точки разлика. Като цяло тук е много важно място за всички тях“, коментира още Гатев.\r\nВ организацията и провеждането на „Монбат Рали Сливен“ са ангажирани близо 400 души . Състезанието се обезпечава от 180 полицейски поста по протежение на цялото трасе, както и от 12 специални автомобила с 30 пожарникари, 6 реанимобила с 6 медицински екипа, 125 маршала, 12 автомобила за сигурност, 7 автомобила за пътна помощ и други“, подчерта Живко Минчев, директор на ралито.\r\n„Монбат Рали Сливен“ е втори кръг от Българския рали шампионат и четвърти кръг от Балканския рали трофей на FIA. ", "date": "2019.06.26", "title": "52 екипажа пристигат за „Монбат Рали Сливен\""}
{"url": "https://www.actualno.com/curious/dronove-na-amazon-shte-ni-dostavjat-stoki-i-shte-pazjat-ot-kradci-news_762701.html", "text": "    Компанията Amazon получи патент за система за наблюдение на жилището с помощта на дрон, информира 24СМИ, цитирани от БГНЕС.      Медиите публикува, че Amazon е подала заявка за патент през 2015 г., но едва сега тя е одобрена от съответните власти. Същността на технологията се състои в разширяването на функционалността на безпилотната система, която компанията първоначално ще използва, за да доставя стоки. Съгласно патента обаче собствениците на жилища ще могат да наемат дроновете на компанията и за видео наблюдение на собствеността си.   Данните за патента гласят, че дроновете могат да предупреждават за отключени врати, счупени прозорци, кражба или пожар. Принадлежащата на Джеф Безос технология има добри перспективи за наблюдение и на големи селски стопанства.\r\nДроновете могат да бъдат оборудвани не само с камери, но и с микрофони, както и с устройства за нощно виждане. В същото време се планира да се спазва неприкосновеността на личния живот на съседите, като с помощта на прилежащата технология автоматично ще се размиват изображенията на техните къщи. На клиентите ще се предлагат различни тарифи, например часови, ежедневни или седмични посещения на дроновете, сканиращи територията.   ", "date": "2019.06.26", "title": "Дронове на Amazon ще ни доставят стоки и ще пазят от крадци "}
{"url": "https://www.actualno.com/curious/vrana-bodibildyr-stana-hit-v-twitter-video-news_762601.html", "text": "    Врана-бодибилдър стана хит в Twitter. Видеото, в което се вижда как птицата стои на крилете си е публикувано от потребителя LIWJATAN.      \"Благодаря за сутрешния шок. Това е опасно за моето сърце.\", пише LIWJATAN.   Орнитологът Кейли Суифт обяснява, че по този начин врана прави слънчеви бани. според нея враната е спуснала крилата си и е подгънала опашката, опирайки се на крачетата си, които не се виждат заради ъгъла, от който е направена снимката.    ", "date": "2019.06.26", "title": "Врана-бодибилдър стана хит в Twitter (ВИДЕО)"}
{"url": "https://www.actualno.com/plovdiv/zabelejitelna-sgrada-v-plovdiv-se-vryshta-kym-jivota-snimki-news_762698.html", "text": "    Днес символично бе даден стартът на възстановяването и ремонта на сградата на ул. \"Цанко Дюстабанов\" 8 в Пловдив, с която от известно време се разпорежда филиалът на Техническия университет в града. Дейностите са финансирани по проект \"Център за компетентност \"Интелигентни мехатронни, eко- и енергоспестяващи системи и технологии\", финансиран от Оперативна програма „Наука и образование за интелигентен растеж“, съфинансирана от Европейския съюз.       Макар и преди години сградата да е използвана от Техническия университет, тя има нужда от , а след края на ремонта и възстановяването ще служи на науката, съобразена с конкретните потребности на бизнеса. В нея ще има , зала за обучение, зала за конференции, научно- информационен център. Партньорите в проекта, чийто ръководител е ректорът на Техническия университет в Габрово проф. д-р т. Райчо Симеонов, са редица образователни и научни звена у нас и в чужбина.  Сградата е архитектурно- строителен паметник на културата, тя е построена през 1899 година за нуждите на девическия католически колеж \"Св. Йосиф\", преживяла е няколко войни. Дело е на архитектите Георги Фингов и Вълко Вълкович. През 1928 година , тогава е направен ремонт и е надстроен трети етаж по проект на известния пловдивски архитект Камен Петков. Стаите и коридорите помнят и друга реалност, освен ученичките от колежа. По време на Балканската война и на Първата световна сградата е била превръщана във военна болница, а монахините от обществото на Свети Йосиф на Явлението в продължение на 26 месеца са работили безвъзмездно като милосърдни сестри.  От това време още има белези в избените помещения, където се е намирала моргата. Френският колеж е затворен през 1948 година, а сградата е национализирана.     През годините тя бе предоставяна първоначално на Медицинския университет, а по- късно и на филиала на Техническия университет, но от доста години пустее. Оформена е в характерния за Пловдив от началото на ХХ век стил сецесион. Тя се намира в центъра на града и има добре оформен градински двор. ", "date": "2019.06.26", "title": "Забележителна сграда в Пловдив се връща към живота (СНИМКИ)"}
{"url": "https://www.actualno.com/moresport/tyjno-mahat-boksa-ot-olimpijskite-igri-news_762783.html", "text": "    Международният олимпийски комитет (МОК) официално изхвърли от програмата на Летните олимпийски игри в Токио 2020 и наказа Международната боксова федерация (АИБА). МОК гласува единодушно „против“ участието на АИБА на Игрите в японската столица заради проблеми с финанси и управление, като наказа звеното до разрешаването на проблемите.      АИБА изпитва затруднения със своите финанси и управление от години насам, като федерацията има дългове на стойност 16 млн. долара, както и битка за президентския пост, която раздели звеното вътрешно. Сръбският член на МОК Ненад Лалович, който ръководи работен екип на МОК за връзките в АИБА, по-рано в сряда предаде доклад на сесията на МОК, в който се казва, че асоциацията може да достигне дълг в размер на 29 млн. долара. В него се добавя, че от федерацията не са успели да направят реформи на върха на организацията.   Президентът на АИБА Гафур Рахимов се отказа от поста си през март заради присъствието си в списък на Американския департамент за санкционирани лица за „осигуряването на материална подкрепа“ на криминална организация. Узбекистанецът отрече обвиненията по свой адрес. Присъствието на Рахимов в списъка със санкционирани лица изключително много навреди на репутацията на МОК, въпреки че той бе временно заменен от Мохамед Мустахсане. „Това излага МОК и неговите търговски партньори на неприемливи законови и финансови рискове“, каза той.\r\nЛалович добави, че дългът на АИБА означава, че парите няма да отиват за спорта и атлетите в бъдеще, и че организацията все още изпитва проблеми със съдийството. АИБА зависи много от приходи от Олимпийските игри, за да оцелява между Игрите, като започна да освобождава хора в резултат на изключването от програмата на Олимпиадата. От федерацията ще обсъдят решението на МОК на събрание на Управителния съвет в четвъртък. Японският член на МОК Моринари Уатанабе, президент на Международната федерация по гимнастика, ръководи работния екип да организира квалификации и състезанията по време на Игрите в Токио догодина.  Междувременно излезе нова ! ", "date": "2019.06.26", "title": "Тъжно: Махат бокса от Олимпийските игри?"}
{"url": "https://www.actualno.com/starazagora/uverenie-pojaryt-v-marica-iztok-2-ne-e-povlijal-na-ekozadyljenijata-na-tec-a-news_762594.html", "text": "    Въпреки , който нанесе щети на 135-метровия комин на абсорбера на сероочистващата инсталация на блок N 8, \" ТЕЦ \"Марица Изток 2\" ЕАД работи в пълно съответствие с всички екологични изисквания \", уверяват от централата в отговор на въпроси от .      Тъй като блокът е в планов ремонт, не е възможно съоръжението да влияе на екологичните параметри на съоръженията, които работят. Всички енергийни блокове на ТЕЦ-2 разполагат със сероочистки, а когато някой от тях не е включен към енергийната система на страната, той не влияе на екологичните параметри, които трябва да достигат другите съоръжения. Затова и производствената авария от понеделник, 24 юни, няма да попречи термичната централа да работи в съответствие с всички екологични предписания.    Инцидентът с комина на абсорбера на сероочистващата инсталация на блок N 8 няма как да повлияе и на цената, на която се купуват въглеродни емисии. Изгорялото съоръжение улавя емисии на серен диоксид, който се отделя при изгарянето на всички фосилни горива - въглища, нефт и други, които имат високо съдържание на сяра. А скокът на цената на емисиите въглероден диоксид , който доведе до загуба от около 330 милиона лева за миналата година на ТЕЦ \"Марица-изток 2\", започна през 2018 година. Поскъпването е резултат от одобрените през февруари от Съвета на Европейския съюз (ЕС) промени в Европейската схема за търговия с емисии (СТЕ) . Целта на направените в схемата реформи е до 2030 година емисиите на парникови газове да намалеят най-малко с 40 процента - параметри, заложени в рамката на ЕС за климата и енергетиката в изпълнение на Парижкото споразумение относно изменението на климата.\r\nОт централата все още не могат да прогнозират колко би струвало възстановяването на изгорялото съоръжение и колко време би отнело то. Едва след приключването на експертната оценка на нанесените щети ще може да се придобие и повече яснота за възстановяването на комина на абсорбера на сероочистващата инсталация както във финансово отношение, така и във времеви аспект.     ", "date": "2019.06.26", "title": "Уверение: Пожарът в \"Марица Изток 2\" не е повлиял на екозадълженията на ТЕЦ-а"}
{"url": "https://www.actualno.com/politics/sociolog-demokratichnite-procesi-u-nas-se-vloshavat-news_762844.html", "text": "    Демократичните процеси у нас се влошават. Това каза за „Фокус“ изпълнителният директор на „Галъп интернешънъл“ Първан Симеонов.      Свидетели сме на борба между две линии. Едните приемат демокрацията като догма, а другите искат да я ревизират, като дори се говори за нелиберална такава, обясни той. „Притеснява ме, че като че ли България не е изключение от глобална тенденция. Все по-голям е афинитета към по-авторитарно звучащи политици и по- силови и такива с по-ярка популистка харизма. Наблюдава се афинитет към резки движения в политиката. Това се вижда навсякъде в нашата част на света, а и не само. Навсякъде линията ляво срещу дясно, която наблюдавахме в следвоенните десетилетия окончателно се заменя от нещо ново.   Дълго време изследователите се заблуждаваха, че това е заболяване, но това е нов етап и в него не се води битка на ляво срещу дясно. Битката този път е за отворено или затворено общество, космополитно срещу национално, консервативно срещу прогресистко, либерално срещу авторитарно, а понякога това звучи като „свобода срещу несвобода“, коментира той. Плашеща е тенденцията за намаляване на подкрепата към демокрацията, обясни Първан Симеонов и уточни, че 52% от българите подкрепят демокрацията в страната, 32 % не са доволни от нея, а 15% се колебаят. Това е червена лампа, коментира той. По думите му тя сигнализира ниско качество на политическия процес, които не може да убеди българите, че политическите правила са добри. Казвайки, че наличието на много партии е зло, е като да се твърди , че демокрацията е лоша. Елитите са длъжни да убедят българите, че настоящата форма на демократическо управление е най-добрата възможна, каза още Симеонов. Според него това няма как да стане без справедливост. Гражданския контрол трябва да е постоянен, каза още той. Според него ставащото с партийните субсидии също е плод на гражданската активност.\r\n\"Необходима е спешна инжекция от самочувствие на българите. Не може да продължава до безкрай това съзнание, че във всичко сме зле и във всичко губим. Част от спасението от това е да свикнем с мисълта, че това не е вярно. Достатъчно е да се огледаме наоколо и да видим, че има показатели, по които България криво-ляво се движи напред. Вярно е, че при едно по-трудолюбиво и стратегическо управление темповете можеха да са по-бързи. България извървя сериозен път от 1989 г. насам при това мирен. Вярно е, че много се краде, но другите около нас се биха. Понякога трябва да свикнем с идеята, че не сме най-лоши във всичко“, каза той. Първан Симеонов обясни, че все още се търси човекът, който ще разкаже хубавия политически разказ. Нация като нашата трудно може да бъде щастлива, каза още той и обясни, че освен това имаме и демографски проблем, които значи усещане за липса на бодра перспектива. Когато има силни социални и регионални различия, няма как да има обществена тъкан. В България понякога пренебрегваме международните процеси, може това да е вродения ни разум и да е за добре\", коментира още Първан Симеонов.   ", "date": "2019.06.26", "title": "Социолог: Демократичните процеси у нас се влошават"}
{"url": "https://www.actualno.com/vidin/vidin-s-novi-vyzmojnosti-za-sytrudnichestvo-s-kazahstan-news_762839.html", "text": "    Кметът на Видин Огнян Ценков посрещна Н. Пр.Темиртай Избастин в кабинета си и в знак на уважение към високия гост му подари картина, изобразяваща символа на Видин  – средновековната  крепост „Баба Вида“.      Посланикът на Република Казахстан у нас изрази удовлетворението си от факта, че за пореден път посещава старопрестолния Видин и винаги е бил приет изключително радушно.\r\nЦелта на срещата между видинския кмет и дипломата бе да се обсъдят възможностите за двустранно сътрудничество в областта на икономиката, културата и туризма. Конкретна тема на разговорите беше поставянето на територията на Руското военно гробище в града на възпоменателна плоча с името на Кайыржан Есенгеьлдин – гражданин на Казахстан, участвал и загинал в боевете край град Кула през месец октомври 1944 г.\r\n Във връзка с това е изпратено писмо до Община Видин от близките на загиналия, както и от страна на посолството на Казахстан. В отговор на молбата Общината е взела решение и е определено място за поставяне на паметния знак.  След срещата при кмета Негово Превъзходителство направи дарение от книги на Регионална библиотека „Михалаки Георгиев“. Посланикът е автор на една от тях, която се нарича „Казахстан“. В книгата са представени културно-историческите и природни забележителности на страната. ", "date": "2019.06.26", "title": "Видин с нови възможности за сътрудничество с Казахстан "}
{"url": "https://www.actualno.com/society/maja-manolova-medicinskite-sestri-trjabva-da-stanat-zashtitena-profesija-news_762776.html", "text": "    Медицинските сестри трябва, образно казано, да станат защитена професия, защото просто изчезват, а всеки един от нас е потенциален пациент. Това каза по време на брифинг в Благоевград, предаде  „Фокус“.      „Проведох среща с повече от 20 медицински специалисти от МБАЛ-Благоевград, които споделиха с мен факта, че в резултат на протестните действия, от една страна, изобщо на съсловието, а от друга страна - от многобройните обещания, които бяха направени от Министерството на здравеопазването и от правителството.   В крайна сметка заплатите им са се увеличили в рамките на 60 лв. – от 580 лв. на 640 лв., но обещанията за даване на заплати в размер на 950 лв. като основна стартова заплата не се получават в нито едно лечебно заведение на територията на Благоевградска област, с изключение на получаването на заплатите в болницата в Петрич, които почти ще достигнат тези нива“, коментира тя.\r\nОмбудсманът заяви, че стои зад медицинските специалисти от първия ден на техните протести. По думите й след първия тур обещания, които министърът на здравеопазването Кирил Ананиев е дал преди европейските избори и които не са изпълнени, в момента сме свидетели на второ раздаване на обещания, като те са за това, че от 1 юли заплатите ще бъдат увеличени отново с между 150 и 250 лв. за всички медицински специалисти.  Манолова подчерта, че не вярва в това, тъй като в действията на Министерството на здравеопазването няма визия за това как точно обещаното ще се случи. Тя отбеляза, че включително и медицинските сестри от Благоевград са готови на сериозни активни протестни действия, за да си отстояват правата, защото работят по повече от 12 часа срещу мизерни възнаграждения за непрекъснатите дежурства и нощния труд.\r\nОмбудсманът посочи, че тяхната професия е на изчезване и повече от половината медицински сестри вече са пенсионерки, а наистина здравната система не може да съществува без медицинските сестри.    ", "date": "2019.06.26", "title": " Мая Манолова: Медицинските сестри трябва да станат защитена професия"}
{"url": "https://www.actualno.com/balkani/gyrcija-iska-ot-germanija-kompensacii-za-dvete-svetovni-vojni-news_762848.html", "text": "    Германското външно министерство очаква гръцкия парламент да изпрати превод на решенията, свързани с искания за компенсации на щети от двете световни войни. Това заяви първият заместник-министър на Гърция Сиа Анагностопулу на брифинг в сряда, цитирана от РИА Новости, предаде БГНЕС.      На 3 юни гръцкият посланик в Берлин връчи писмо на германското външно министерство, в която гръцкото правителство призова германската страна да започне преговори за разрешаване на нерешения въпрос за изплащане на военни репарации и компенсации от Германия. Преди това гръцкият парламент прие резолюция, с която нареди на правителството да изиска от Германия да заплати военни репарации - 309,5 милиарда евро за щети по време на Втората световна война и 9,2 милиарда евро за Първата световна война.\r\nГърция оценява обезщетенията за смъртта и нараняванията на хора на повече от 107,2 милиарда евро. Правителството също така изисква връщането на откраднати археологически съкровища и реликви. Според доклада на междупарламентарната комисия, въз основа на която е приета резолюцията, по време на Втората световна война Гърция е претърпяла 558 хиляди човешки жертви, а 880 хиляди са станали инвалиди. 19,7% от населението на страната, което през 1939 г. е било 7,335 милиона души, са станали жертви на войната.\r\n\"Министерството на външните работи на Германия поиска превод на немски на резолюцията на парламента, в която има всички решения и всички данни. Гръцкото външно министерство изготвя официален превод на документа, през септември той ще бъде предоставен на германската страна\", каза Анагностопулу.   ", "date": "2019.06.26", "title": "Гърция иска от Германия компенсации за двете световни войни "}
{"url": "https://www.actualno.com/europe/prognoza-edva-li-babish-shte-padne-v-predstojashtija-vot-na-nedoverie-news_762550.html", "text": "    Чешкият премиер и милиардер Андрей Бабиш изглежда, че ще оцелее след новия вот на недоверие днес, смятат анализатори, въпреки че е изправен пред обвинения в корупция, конфликт на интереси в ЕС и масови митинги, изискващи оставката му.      Движението на Бабиш АНО води малцинствена коалиция със социалдемократите (CSSD), като разчита на неофициална подкрепа от комунистите за парламентарно мнозинство от 108 места в 200-членния парламент. Както CSSD, така и комунистите заявиха, че ще подкрепят Бабиш във вота на недоверие, иницииран от опозицията, пише БГНЕС, позовавайки се на АФП.   \"Ще бъде изненада, ако те (правителството) загубят. Шансовете са малки,\" каза Томаш Лебеда, анализатор от университета \"Палаки\" в източния чешки град Оломоуц. \"Опозицията се нуждае от 101 гласа, но ги няма\", добави той.\r\n64-годишният Бабиш, роден в Словакия, който създаде богатството си като основател и собственик на разрастващия се холдинг \"Агроферт\", попадна под обстрел за предполагаеми сделки на тъмно. Той се сблъсква с обвинения във връзка с измами za 2 милиона евро (2,25 милиона долара) по еврофондове и одита на ЕС за неговата двойнствена роля като политик и предприемач.  Твърди се, че Бабиш е служил като агент на комунистическата тайна полиция през 80-те години, когато бивша Чехословакия е зад Желязната завеса. Бабиш категорично отрича всякакви нарушения, като настоява, че одитът на ЕС съдържа \"грешки\" и характеризира другите твърдения като \"кампания за опетняване\".\r\nОт пролетта в Чехия тръгнаха масови митинги, след назначаването през април на министъра на правосъдието Марие Бенешова, смятана за съюзник, която би могла да замете обвиненията срещу Бабиш под килима. Над в неделя, призовавайки Бабиш да подаде оставка в най-големия протест в Чехия след падането на комунизма през 1989 година.   Въпреки безредиците, АНО, описана от критиците като партия от един човек, е начело в социологическите проучвания с 30% подкрепа и спечели изборите за Европейски парламент през май.     ", "date": "2019.06.26", "title": "Прогноза: Едва ли Бабиш ще падне в предстоящия вот на недоверие"}
{"url": "https://www.actualno.com/europe/sgrada-se-vzrivi-vyv-viena-12-sa-postradali-news_762851.html", "text": "    Двама души са били тежко ранени в резултат на експлозия, която гръмна в жилищна сграда във Виена, още десет души са получили с леки наранявания, съобщи виенската полиция, цитирана от БГНЕС.      Експлозията гръмна в жилищна сграда във Виена в сряда около 16.30 ч. Местно време (17.30 ч. По московско време). По-рано полицията съобщи, че в резултат на експлозия, която се е случила, вероятно поради изтичане на газ, четирима души са били сериозно ранени.   \"Броят на тежко ранените бе намален на две. Десет души бяха лесно наранени\", каза виенската полиция в Twitter.\r\nСпоред полицията експлозията е довела до частично срутване на няколко етажа на най-малко една жилищна сграда, жителите на къщата са били евакуирани. Полицията блокира няколко съседни улици.  Понастоящем повече от 50 полицейски служители участват в операции на място. ", "date": "2019.06.26", "title": "Сграда се взриви във Виена, 12 са пострадали "}
{"url": "https://www.actualno.com/interest/i-naj-malkata-doza-alkohol-promenja-povedenieto-news_762442.html", "text": "    Само една чаша бира или вино са способни да променят волята на човек и неговия контрол, съобщи \"Российская газета\". Така дори минималната употреба на алкохол е опасна при взимането на решения. Учените признават, че е трудно да се оцени , тъй като на отговорите на хората често влияе лошият самоанализ, желанието да отговориш на очакванията или неспособността да разбереш даден въпрос. Затова специалистите се обърнали към несъзнателните волеви механизми.      Когато физическият дразните (светлинен или звуков) следва произволно действие, на човек му се струва, че стимулът се е случил по-рано, отколкото в действителност, а действието - по-късно. Т.е. мозъкът приближава във времето волевото действие и физическия стимул. Според учените това свойство на мозъка е пряко свързано с волята.   При проведения експеримент доброволците били помолени да изпият доза алкохол, която е допустима за шофиране във Великобритания. Оказало се, че изпитото било достатъчно, за да се приближат още повече произволните действия и физическите дразнения. На практика това се изразява в преоценяването на способностите за шофиране. ", "date": "2019.06.26", "title": "И най-малката доза алкохол променя поведението"}
