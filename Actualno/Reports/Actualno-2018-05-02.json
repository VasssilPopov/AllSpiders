{"url": "https://www.actualno.com/football/livyrpul-shte-spori-s-real-madrid-na-finala-v-shampionska-liga-news_672714.html", "text": "  Ливърпул е вторият финалист в и ще играе срещу Реал Мадрид на 26 май в Киев. , но с големи усилия удържаха и се класираха за финалния мач с общ резултат 7:6.  Головото шоу на \"Олимпико\" бе открито още в 9' с гол на Садио Мане, в 15' Милнър си вкара автогол и възстанови равенството. В 25' Вайналдум изведе мърсисайдци отново в резултата, а в 52' Джеко вкара за 2:2.   Домакините може да имат сериозни и основателни претенции към съдийството, като два пъти поискаха дузпа. Първо бе вдигната спорна засада на Джеко, който в същото време бе фаулиран от Кариус. В  62' имаха и втора основателна претенция за дузпа. Шарауи стреля от близко, но топката бе спряна с ръка от Арнолд, но това остана незабелязано от съдията. В 86' Наинголан вкара страхотен гол, той стреля извън наказателното поле и топката влетя в мрежата на Кариус. В добавеното време домакините все пак получиха дузпа, като белгиецът реализира за 4:2, но не остана време да се търси пети гол, който да вкара срещата в продължения.   ", "date": "2018.05.02", "title": "Ливърпул ще спори с Реал Мадрид на финала в Шампионска лига"}
{"url": "https://www.actualno.com/society/mvnr-preporycha-da-ne-se-pytuva-do-armenija-news_672682.html", "text": "  Във връзка с новото изостряне на вътрешнополитическата обстановка в Армения и засилените прояви на гражданско неподчинение, свързани с блокиране на основни инфраструктурни артерии и учреждения, Министерство на външните работи съветва българските граждани, желаещи да посетят Армения, при възможност да отложат пътуването си. Това съобщиха от МВнР.  За тези, които вече пребивават на територията на Армения, се препоръчва да избягват местата с голямо струпване на хора и да се регистрират в посолството на Република България в Ереван.   За целта те могат да се обадят на следните дежурни телефони: +374 10 45 45 82 и мобилен тел.: 096 40 52 10.   ", "date": "2018.05.02", "title": "МВнР препоръча да не се пътува до Армения"}
{"url": "https://www.actualno.com/analysis/krizata-okolo-f-35-moje-oshte-poveche-da-izostri-otnoshenijata-ankara-vashington-news_672630.html", "text": "     В настоящия момент в отношенията между Анкара и Вашингтон има много кризи, но последната, свързана с доставката на F-35, може наистина да доведе до устойчив разрив на връзките между двете страни. Защото Турция отдавна се договори със САЩ по сделката и дори започна да изплаща пари по нея. Става въпрос за покупката на 116 самолета. САЩ дори се съгласиха в Турция да бъде разположен център за техническо обслужване на тези машини. А сега някои сенатори се опитват да попречат на доставките им.\r\nМакар внесеният законопроект засега да не означава, че той ще бъде приет в хода на разискванията в Сената, политическите анализатори във Вашингтон са убедени, че стигне ли се до гласуване, предложението ще бъде одобрено.   Ето и основанията им. На първо място, авторите на законопроекта изтъкнаха като аргумент срещу доставките ареста в Турция на пастора Андрю Брънсън и обвързаха изпълнението на сделката с освобождаването му. По-рано 66 сенатори – демократи и републиканци, подписаха писмо, адресирано до турския президент Реджеп Тайип Ердоган с искане пасторът да бъде пуснат на свобода. Това са две трети от всички сенатори, отбелязва авторът, като допълва, че поради тази причина внесената законодателна инициатива вероятно ще бъде подкрепена от органа.\r\nНа второ място, в Сената групата, подкрепяща Турция, вече не изказва мнението си. По-рано при необходимост тази група бе в състояние да убеди другите сенатори в правотата си. Но след серия събития, случили се в хода на миналогодишната визита на Ердоган във Вашингтон, тази група загуби авторитет. И Турция остана някак беззащитна в Сената, коментира Тургут.    Законопроектът, внесен от републиканците Джеймс Ланкфорд и Том Тилис, и Джийн Шахин от Демократическата партия, се състои от две страници. На втората се казва, че в случай на противопоставяне на Сената на доставките на бойни самолети на Турция, президентът на САЩ може да направи изключение и да гарантира предаването им на Анкара. За подобно нещо обаче е необходимо изпълнението на редица условия. А именно:   •\tТурция да не предприема стъпки, които може да навредят на вътрешната функционалност на НАТО;\r\n•\tТурция да не предприема стъпки, които да допринесат за засилване на играчи, способни да станат врагове на сили на НАТО;    •\tТурция да не предприема стъпки, които може да изложат на риск сигурността на страните от НАТО;\r\n•\tТурция да не се опитва да придобива военно оборудване от страни, на които САЩ са наложили санкции;   • Турция да не задържа несправедливо и незаконно американски граждани. Или казано с други думи, ако някоя от тези точки не е изпълнена от страна на Анкара, президентът на САЩ е в правото си все пак да разреши доставката на F-35. Предполага се, че на думи най-силният аргумент срещу сделката ще бъде преди всичко ареста в Турция на американски граждани, а също и споразумението с Русия за покупката на зенитно-ракетните системи С-400 „Триумф“.\r\nСега всички очакват с нетърпение позицията на Белия дом, най-вече на съветника по национална сигурност Джон Болтън и държавния секретар Майк Помпео. Но те не бива да бъдат заподозирани в симпатия към президента на Турция. Ако Тръмп не пресече такова развитие на събитията, то едва ли те двамата ще предприемат действия, които да означават „стоп“ на доставките на F-35 за Турция.   ", "date": "2018.05.02", "title": "Кризата около F-35 може още повече да изостри отношенията Анкара-Вашингтон"}
{"url": "https://www.actualno.com/business/petkova-i-mini-marica-iztokshte-tyrsjat-vyzmojnosti-za-optimizacija-v-drujestvoto-news_672693.html", "text": "  Министерството на енергетиката,  съвместно с „Мини Марица изток“ ЕАД, ще търсят възможности за  оптимизиране на дейностите в дружеството. Това е един от изводите след  днешното посещение на министъра на енергетиката Теменужка Петкова в  предприятието и разговорите й с работещи там, съобщиха от МЕ. По време на днешната визита  стана ясно, че „Минпроект“ ще изготви анализ за актуалното състояние на  „Мини Марица-изток“, въз основа на който ще се търси възможност за  допълнително оптимизиране на дейностите, включително и за ръст на  инвестициите в техника. Пред работниците от рудник  „Трояново-Север“ Петкова бе категорична, че решения могат да се търсят  единствено в режим на откровен диалог. Тя припомни предизвикателствата  пред енергийната система на страната през зимата на 2017 г. и изрази  задоволство от работата на мините и на комплекса „Марица изток“ при  онези тежки условия. Миньорите са гръбнакът на  енергийната система на България и ви благодаря за вашия професионализъм и  отговорна работа, подчерта енергийният министър. Тя припомни, че  работните заплати в дружеството са увеличени от началото на годината,  приходите през 2017 г. бележат ръст с 56 млн. лв. и дружеството  отбелязва печалба в размер на 7 млн. лв. Според министър Петкова това е  доказателство, че компанията се развива успешно и стабилно. В рамките на визитата си в  дружеството енергийният министър разгледа обновени и нерехабилитирани  багери и увери миньорите, че изпълнението на дейностите по модернизация  на техниката ще продължи.  ", "date": "2018.05.02", "title": "Петкова и \"Мини Марица изток\"ще търсят възможности за оптимизация в дружеството"}
{"url": "https://www.actualno.com/society/moskovski-bdj-tovarni-prevozi-e-v-neravnostojna-konkurencija-s-chastnite-operatori-news_672694.html", "text": "  „БДЖ-Товарни превози” се намира в  неравнопоставена и несправедлива конкурентна среда, поради това, че то е  държавно предприятие и трябва да спазва правила и закони, които се  отнасят до него, но не и до частните оператори. Това каза министърът на  транспорта Ивайло Московски по време на заседанието на заседанието на  Комисията по транспорт, информационни технологии и съобщения в Народното  събрание. „В годините имаше  два пъти  опит за приватизация на дружеството. Идеята беше да бъде  закупен от  оператор, който да има възможност, оперирайки включително извън рамките  само на национална територия да развие дружеството. Политиката, която  провеждаме при съответните два неуспешни опита за приватизация, просто  нямаше желаещи за тази процедура и се премина към вариант, при който  дружеството да продължи да бъде оперирано от държавния оператор.  Политиката, която развиваме по неговото управление включва доста мерки.  Те са в цялостния план  за стабилизиране и развитие на БДЖ. Най-общо  процедурите, които касаят оптимизиране на дейностите в дружеството се  свеждат до освобождаване от неоперативни активи. Това което е възможно,  защото те повечето им активи в голямата си част са заложени към  кредитори. Оптимизация на персонала, което включва в основните си части  освобождаване на хора, които са в пенсионна възраст, но не се изпълнява  някакъв шоков план за съкращаване на работещи хора”, заяви Московски. Той добави, че се работи и по  линия на маркетинга, чиято задача е да привлече клиенти, които в  оперативен план да подобряват показателите на дружеството. На този фон  обаче, „БДЖ-Товарни превози” влиза в неравна конкуренция с частните  оператори, предаде БГНЕС. „„БДЖ-Товарни превози” се  конкурира  с компании, които работят на чисто пазарен икономически  принцип. Къде дружеството понася най-големи щети от този факт?  На първо  място бих казал, че това е обхватът, където при наличие на необходимост  от резервни части, агрегати или на някакви системни елементи, които са  необходими за осъществяване на дейността, „БДЖ-Товарни превози” е  задължено по закона за обществени поръчки да провежда такъв тип  процедури, които сами по себе си означават един период от 7-8 месеца.  Ако има и обжалвания се минава на две инстанции  - КЗК и Административен  съд. Ако на една частна компания, оперирайки по инфраструктурата й е  необходимо да закупи някаква чат тя отива и си го закупува по пазарни  условия, „БДЖ-Товарни превози” е ограничено в  тази си възможност, тъй  като трябва да се провеждат процедури\", обясни министърът на транспорта. Ивайло Московски допълни, че  от ведомството обмисляли вариант за съставяне на рамкови договори, но е  много трудно да се предвиди какви ще са нуждите на предприятието в  бъдеще време.Министърът вижда част от оздравяването на дружеството в  развитието и извършването на  т.нар. единични превози. „Правили сме анализи, които  показват, че много държави от калибъра на България като железопътна  инфраструктура и железопътно развитие, говоря за централна Европа,  включително Австрия и Германия имат подход, който стимулира, т.е.  държавата субсидира т.нар. единични превози. Това са превози на стоки,  които по никакъв начин не са атрактивни за частните оператори и  държавите са преценили, че е по-изгодно те да се превозват по този  начин, а не с автомобили”, каза министър Московски. Министърът увери, че ще  продължи да настоява да има такава политика и да се отпусне приемлива  субсидия на единичните товари, където БДЖ има възможност да извършва,  съответно и да се разработят механизми, които да позволят по-бързото  опериране и по-бързата доставка, на всичко, което им е необходимо, за да  функционират и да бъдат конкурентноспособни на частните оператори,  категоричен е министърът. В противен случай, ако  дружеството продължи  да стои в това състояние, в което е в момента не го очаква нищо хубаво,  тъй като към момента то има задължения в размер на около 111 млн. лева.  ", "date": "2018.05.02", "title": "Московски: \"БДЖ -Товарни превози\" е в неравностойна конкуренция с частните оператори"}
{"url": "https://www.actualno.com/europe/merkel-es-shte-nastojava-za-pylno-premahvane-na-amerikanskite-mita-news_672696.html", "text": "  ЕС ще настоява пред САЩ за пълно  премахване на митата върху металите, произведени в страните-членки. Това  заяви германският канцлер Ангела Меркел на съвместна пресконференция  със словашкия премиер Петер Пелегрини. „Подчертаваме, че смятаме за  неоправдани всички тези изисквания за мита и че ще се стремим към  безсрочно изключване“ от списъка със страни, спрямо които САЩ са въвели  тези тарифи, каза канцлерката. Меркел отбеляза, че в ЕС сега  върви обсъждане на по-нататъшните действия в светлината на решението на  американския президент Доналд Тръмп да отложи до 1 юни решението на  въпроса, дали да въведе мита върху вноса на стомана и алуминий от ЕС и  редица други страни, сред които Канада и Мексико, предаде БГНЕС. Канцлерът се срещна с Тръмп  във Вашингтон миналата седмица. Първоначално се предполагаше, че митата  ще влязат в сила за ЕС от 1 май.  ", "date": "2018.05.02", "title": "Меркел: ЕС ще настоява за пълно премахване на американските мита"}
{"url": "https://www.actualno.com/society/absurd-v-sistemata-na-kat-shofiori-ostavat-dlyjnici-i-sled-platena-globa-news_672688.html", "text": "   Те може и да останат без книжки в следващите дни. Това е напълно възможно, въпреки че от МВР твърдят, че проблем със системата няма. И веднага, след като глобата се плати, то плащането се отразява някъде. . Например, заради   В началото на 2017-а година глобяват Красимир Цветанов, заради неправилно паркиране. Една година по-късно той все още е длъжник, въпреки че си е платил глобата.   Системата не работи и според Крум Първанов.   „Актът ми е издаден на 29.09 2017г. и съм го платил на 01.10.2017г. Два дни след издаването. На седми декември ми се обадиха, че имам неплатен акт, на което аз казах, че няма такова нещо”, разказа той пред Нова тв.\r\nТака днес, ако бъдат спрени за проверка, в таблетите на униформите ще изпише, че двамата са с неплатени глоби.  А това може да им струва книжката, ако те не представят доказателство, че са платили. След това пък катаджиите трябва да направят проверка.       Според пътна полиция  проблем в системата няма. Ако не е отразено плащането, то има причина. В случая на Красимир също ставало дума за грешка. Когато плащал в банката като основание изписал без съкращение -  \"наказателно постановление и номера\". Така символите ставали повече отколкото програмата позволявала. А проблемът не бил на МВР и тяхната система, а на служителите в банката, които не са предупредили клиента си при плащането, твърдят от Пътна полиция. Ако се окаже, че наистина плащане има, но не е отчетено в автоматизираната система, то поправката се нанася ръчно. Но само тогава, когато гражданите проявят самоинициатива и сигнализират за проблема.", "date": "2018.05.02", "title": "Абсурд в системата на КАТ: Шофьори остават длъжници и след платена глоба"}
{"url": "https://www.actualno.com/politics/borisov-nadmina-stambolov-po-prodyljitelnost-na-upravlenieto-news_672700.html", "text": "      Животът на първото правителство на ГЕРБ започна на 27 юли 2009 г. и приключи на 13 март 2013 година. „Борисов“ 1 управлява България 1325 дни. Второто правителство на Борисов управлява 817 дни - от 7 ноември 2014 до 27 януари 2017 г. или общо двете правителства - 2 137 дни.   Третият кабинет встъпи в длъжност на 4 май 2017 г.\r\nВ петък - 4 май 2018 г. „Борисов“ 3 навършва една година начело на изпълнителната власт.       Сметките показват, че Бойко Борисов е най-дълго управлявалият демократичен премиер, ако се прави сравнение само с министър-председатели, които са идвали на поста след демократични избори, предаде Канал 3.\r\nДругите двама най-дълго управлявали министър-председатели са от времето на комунистическия режим в България.\r\nСтанко Тодоров, който в две правителства е министър-председател в продължение на общо 10 г., оглавява класацията с 3630 дни. Неговият престой в премиерския кабинет продължава от 9 юли 1971 г. до 18 юни 1981 г.       На второ място по дълголетие като министър-председател се нарежда последният комунистически управник на България Тодор Живков. Неговият престой начело на правителството е 3 146 дни - от 27 ноември 1962 г. до 9 юли 1971 г. И тогавашният Първи е бил министър-председател два пълни мандата.\r\nВ почетната петорка се нарежда Антон Югов. Той е заемал поста в продължение на 2 414 дни, като е начело на три правителства в периода 1956-1962 година.\r\nНай-кратко е продължил пък мандатът на второто правителство на Климент Търновски след преврата от 1886 г. - само 3 дни. Той обаче има и първо правителство. Най-кратко управлявалият министър-председател в България е Димитър Станчов. Той е бил премиер само за 4 дни през 1907 г.", "date": "2018.05.02", "title": "Борисов надмина Стамболов по продължителност на управлението"}
{"url": "https://www.actualno.com/society/letishte-sofija-e-na-pyt-da-ostane-bez-elektronen-kontrol-news_672703.html", "text": "   . Това стана ясно от „Гранична полиция”.  Ако сте гражданин на Европейския съюз и пътувате с паспорт, можете да избегнете опашките като ползвате техниката за електронен контрол. От 5 години такава апаратура има и в България. Но в най-добрия случай, вместо трите автоматични гишета, работи само едно.   Техниката на летището е . 70 000 лева годишно, предвидени за поддръжка на техниката, вероятно не са достатъчно привлекателни и обявените обществени поръчки не се провеждат поради липса на кандидати.   „В момента никой не поддържа тази техника. Към настоящия момент се поддържа от колегите на летището. 33 000 от началото на годината са преминали през електронното гише. Само от едното”, каза старши комисар Бисер Костадинов, зам.-директор на „Гранична полиция”.\r\nДоговорът с австрийската фирма, изградила системата, е сключен без да е ясно кой ще поправя апаратурата след   гаранционния период.  А междувременно фирмата вече няма представители у нас.  Три различни фирми са изградили системите за електронен паспортен контрол на летищата в София, Варна и Бургас.  Техниката на морските летища работи и е още в гаранция, предаде Нова тв.       България е длъжна да ползва амортизираната техника на летище София поне още една година, защото покупката е финансирана по европроект. Поддръжката ще бъде договорена най-рано в края на тази година, обясниха експертите.", "date": "2018.05.02", "title": "Летище \"София\" е на път да остане без електронен контрол"}
{"url": "https://www.actualno.com/healthy/mz-pacientite-s-hiv-tuberkuloza-psihichni-i-povedencheski-razstrojstva-njama-da-ostanat-bez-lekarstva-news_672683.html", "text": "  Пациентите с ХИВ, туберкулоза, психични и поведенчески разстройства, дължащи се на употреба на опиоиди, няма да останат без лекарства. Това съобщиха от здравното министерство във връзка с образувани по жалби на фармацевтични компании производства срещу решение на здравното министерство за доставка на лекарствени продукти, отпускани по реда на Наредба № 34 от 25.11.2005 г. за реда за заплащане от републиканския бюджет за лечението на български граждани.  Жалбите касаят само 4 от общо 32 обособени позиции. По позициите, за които има избрани изпълнители, Министерството приключва процедурите по сключването на договори с класираните на първо място участници. По сключените договори, заявките са връчени от МЗ на търговците на едро и лекарствата се доставят в съответните лечебни заведения.   За недоговорените позиции МЗ обявява открита ускорена процедура. До сключването на договорите по останалите позиции Министерството на здравеопазването е предприело всички възможни действия, за да не остане нито един пациент без лекарства, както и да не бъде допуснато прекъсване на провежданите терапии. За целта е създадена организация за вътрешни преразпределения на налични в лечебните заведения количества лекарствени продукти, преразпределения на количества от наличен резерв към МЗ, както и взаимодействие с търговци на едро и притежатели на разрешението за употреба.   Припомняме, че с Решение № РД-11-5/08.01.2018г. на Министерството на здравеопазването е открита и проведена процедура за възлагането на обществена поръчка за доставка на лекарствени продукти, отпускани по реда на Наредба №34 от 25.11.2005 г. за реда за заплащане от републиканския бюджет за лечението на български граждани за заболявания извън обхвата на задължителното здравно осигуряване за 2018 г. Процедурата включва 32 обособени позиции за лекарствени продукти за пациенти с HIV, с туберкулоза и пациенти с психични и поведенчески разстройства, дължащи се на употреба на опиоиди.", "date": "2018.05.02", "title": "МЗ: Пациентите с ХИВ, туберкулоза, психични и поведенчески разстройства няма да останат без лекарства "}
{"url": "https://www.actualno.com/lovech/prez-izminalite-pochivni-dni-s-galata-otbeljaza-svoja-tradicionen-sybor-news_672707.html", "text": "  От 27 до 29 април в село Галата се проведе Традиционният селски събор, който премина с редица събития, весело настроение и положителни емоции. По време на празника се проведоха две спортни мероприятия и бе открита паметна плоча на известния местен спортист Пенчо Шутев, като тези събития бяха организирани с подкрепата на Община Тетевен.  Програмата по случай събора започна на 27 април, когато кметът на Община Тетевен д-р Мадлена Бояджиева, зам.-кметът Свилен Русинов и председателят на ОбС - Тетевен Мария Стойчева наградиха участниците в турнира по футбол в с. Галата. В турнира взеха участие 4-ри отбора от селата - Глогово, Градежница и два отбора с.Галата, а състезателите в мероприятието получиха грамоти и медали за своето представяне.   На 29 април /неделя/ д-р Бояджиева и г-н Русинов уважиха и откриването на възпоменателна плоча на бореца Пенчо Шутев – дългогодишен състезател по борба, шампион на Р. България, участник в много държавни и международни турнири, първи треньор и създател на много таланти от с. Галата и околността. Денят продължи с откриване на състезанието по Народни борби, което се осъществи със специалната подкрепа на Министъра на регионалното развитие и благоустройството Николай Нанков, с организационната подготовка - осъществена от Марин Орлинов, и с компетентното съдийство на Игнат Дойчинов - Тачо. В турнира се включиха над 50 участника, като се получи оспорвано и зрелищно състезание.   Програмата завърши с награждаване на участниците в състезанието по Народни борби и връчване на грамоти от кмета д-р Мадлена Бояджиева на бивши състезатели по борба от община Тетевен. Тя благодари на всички, включили се активно в празника на селото и допринесли за отличната организация, многото емоции и доброто настроение.", "date": "2018.05.02", "title": "През изминалите почивни дни с. Галата отбеляза своя традиционен събор"}
{"url": "https://www.actualno.com/balkani/rumynskijat-prezident-otkaza-da-odobri-sporni-sydebni-reformi-news_672681.html", "text": "  Румънският дясноцентристки президент  Клаус Йоханис отказа да одобри пакет от реформи в съдебната система,  предложени от правителството. В сегашния си вид, според критиците, те  застрашават независимостта на съдебната власт. \"Тези закони не са съобразени  нито с националната конституционна рамка, нито със съответните  европейски стандарти\", каза Йоханис в телевизионно изявление. „Затова  реших да ги изпратя до Конституционния съд и да потърся мнението на  европейски експерти”, добави той, цитиран от БГНЕС. Пакетът от реформи беше приет от лявоцентристкото правителство през декември.  ", "date": "2018.05.02", "title": "Румънският президент отказа да одобри спорни съдебни реформи "}
{"url": "https://www.actualno.com/society/sled-6-maj-shte-e-jasno-shte-ima-li-nakazani-ot-letishte-sofija-news_672690.html", "text": "  Ще съберем общата информация и ще  преценим какви са вините, какво ще направим, кого ще разместим, кого ще  накажем, как точно ще се случи. Това каза вътрешният министър Валентин  Радев за случая от март, когато пътници от полет от Париж бяха  пропуснати да преминат непроверени в България на Летище „София“. В края на миналата седмица  Валентин Радев обясни, че на бюрото му е докладът от Дирекция „Вътрешна  сигурност“. „Проверките са две. Няма да кажа нищо докато не видя и  другия доклад и не ги съпоставя. В доклада на „Вътрешна сигурност“ няма  умисъл, което от една страна ми харесва, а от друга се притесних.  Възложил съм дисциплинарно производство. Направена е проверка в ГД  „Гранична полиция“ на летището. Всички данни идват в министерството,  дават се на дирекциите, които проверяват до какви изводи са стигнали“,  каза още по темата вътрешният министър тогава. Днес министърът посочи, че  докладът приключи на 27-и е предаден в министерството. По думите му в  момента „го обследват буквално”дирекция „Човешки ресурси”имат бележки по  доклада, които се уточняват с може би допълнителни въпроси, към тези,  които са правили дисциплинарната проверка. „И като ги изясним тях, аз ви  казах, че предишният доклад на \"Вътрешна сигурност\", или успоредно с  него беше направен той е на бюрото ми, и двата доклада,  ще решим какво  правим, но ще им дам малко време, казах им може би след шести, за да не  ги пресирам и аз, искам истината, да успеят да видят всички, да осветят  всички подробности и тези неясноти, които имат от проверката, която е  направена. Дициплинарната проверка се извършва от ръководството на ГД  „Гранича полиция” и ние като орган, в случая дирекция „Човешки ресурси”  ги наблюдаваме и ако имат нещо, което не е  ясно ние връщаме материала.  Ще изчакаме и това”, обясни днес Радев. Той посочи, че иска всичко да е  ясно, предаде БГНЕС. На 24 март  във  връзка със случая от 20 март, когато 42-ма пътници от полет от  Франция са били пропуснати да влязат в страната през ГКПП Аерогара София  без да бъдат проверени, по нареждане на премиера  бе разпоредена е  вътрешна проверка , започна дисциплинарно производство спрямо общо 13  служители, включително и ръководителите на смяна, на ГКПП-Аерогара София  и на РДГП-Аерогари. Те ще бъдат отстранени от работа,  и на тяхно място  ще работят подготвени екипи от Бургас и Варна, заяви министър Валентин  Радев тогава.  Същия ден бе съобщено и че е  разпоредена и проверка от  Дирекция „Вътрешна сигурност“ за изясняване на случая в пълния му обем,  както и дали има данни за умишлено поведение, каквато информация и към  онзи момента нямаше.  ", "date": "2018.05.02", "title": "След 6 май ще е ясно ще има ли наказани от Летище София"}
{"url": "https://www.actualno.com/shumen/kmetyt-na-shumen-zavarihme-nad-36-mln-dylg-stopihme-go-napolovina-news_672691.html", "text": "  Любомир Христов е кмет на община Шумен от 2015 г. Завършил е специалност „Радиотехника“ във Висшето народно военно артилерийско училище (ВНВАУ). Получил е обучение във ВИПОНД, в полицейската академия на ФРБ в Будапеща (Унгария) и в полицейската академия на САЩ. Бил е служител във военно поделение в Бургас, преподавател във ВНВАУ, служител в НС „Сигурност“, началник на РЗ „БОП“, директор на ОД на МВР в Шумен. Две години преди да бъде избран за кмет е бил народен представител.   Това, че инвеститорът, след като закупи определен парцел, за кратко време може да реализира своите инвестиционни намерения. Имам предвид, че е с напълно изградена инфраструктура - канализация, водопровод, електрозахранване, интернет - до всеки парцел. Разположен е на кръстопът - на 80 км сме до морската граница, на 120-130 км до Дунав мост. Всичко това дава възможност за развитие на бизнеса както в България, така и в съседните нам страни.    За две години и половина, откак съм кмет, имаме повече от 14 инвеститора. Проектите им са в различна фаза. Единият от заводите започна да работи. Част от тях се проектират. Определено има голям интерес, но той е вследствие на подготовката, която направихме. Проведохме изключително много срещи с посолства, с организации, проведохме много добра рекламна кампания за привличане на инвеститори.     Да, от Агенцията за чуждестранни инвестиции, които също водиха през този период инвеститори, за да разкрием предимствата на нашия индустриален парк. Той не е чисто общински, а има и частен инвеститор, който е изпълнителен директор. Мерките са комплексни, за да се радваме сега на такива резултати.     В момента безработицата е най-ниска от 2007 г. насам. За община Шумен е около 2,8%. Все пак, знаете, има и хора, които са загубили трудови навици и не желаят да работят. Дълговете бяха повече от 36 милиона - около 24 млн. лв. към финансови институции, а останалите - непризнати разходи по проекти. И продължаваме да получаваме изпълнителни листове. Преди две седмици получихме искане за 55 хиляди лева неразплатени задължения по договор от 2011 г. Но такива малки суми вече не ме впечатляват. Продължават да постъпват искания за непризнати разходи по проекти. Какво успяхме да направим!? Въведохме добра финансова дисциплина, намалихме разходите, подобрихме вземанията на общината както от физически, така и от юридически лица. За две години разплатихме 18 124 230 лева. Да. Тази година ни предстои да възстановим едно погасяване в размер на 5 998 485 лв. - облигационен заем и заем по ФЛАГ. Единият е 2 865 000 лв., другият е съфинансиране за 400 000 лева, а също и извънсъдебно споразумение за 1 050 000 лв., сключено само 15 дена преди изборите. Общината има задължение в размер на 5 млн. към фирма „Експрес Гаранцион“, която е изграждала една клетка на сметището. Всяка година изплащаме части от тази сума. Да уточня, допълнително върху тези над 36 млн. лв. постъпи едно искане за 770 000 лева непризнат разход, за което водим дела. Други 250 000 лв. даже ни ги удържаха. За тези 55 000 лв., които вече споменах, получихме изпълнителен лист и нищо не можехме да направим, трябваше да ги платим, за да не блокират сметките на общината.    Хората не искат да знаят това. Те искат на момента да светне лампата, тротоарът на момента да се обнови, дупките да се запълнят веднага. Казват: \"От 25, от 30 години имаме проблем, кмете!\" и искат реакция веднага. И колкото повече виждат, че се върши работа, толкова повече вдигат летвата и аз не мога да им се сърдя. То ни коства много усилия и много нерви, но да не сме се хващали. Мъчим се. Тук искам да благодаря на Министерския съвет, на правителството на г-н Борисов за отпуснатите 8,5 млн. лв. Сега сме почти на финала в изграждането на многофункционална спортна зала, което е едно бижу. Срокът за довършването й е в средата на този месец. Да. Надявам се следващия месец да направим официално откриване в зависимост от графика на гостите, които очакваме. Но изградихме прекрасна зала. Това е терен на една бивша казарма с отпаднала необходимост. Продадохме парцел на частен инвеститор, който започна изграждането на модерен хотел. В съседство ще има две игрища на открито, басейн. Пак в този район, тъй като той е около 75 декара, ще започне изграждането на един жилищен комплекс. Заварихме неподготвени проекти по ОП \"Региони в растеж\". Имаше подадени проекти само със заглавия, а папките бяха празни. Ние направихме проектите. Сега работим по инфраструктурата на града. Ще бъдат санирани и обновени напълно 4 учебни заведения. Наваксваме. Подготвяме проекти за летен театър и младежки дом по ОПРР. Смятам, че благодарение на многото усилия и добрата организация се справяме. Имаме проблеми, но създадохме общинско строително предприятие и закупихме оборудване. Всяко общинско предприятие имаше примерно по 5, 6 или 10 строителни работници. Ние ги обединихме в предприятие. Закупихме техника и част от запълването на дупките, ремонт на тротоари и на общински сгради се извършва от него. Така намаляваме и разходи за ремонтите.    С встъпването ми в длъжност помолих колегите да ми подготвят анализ относно чистотата, как е по-изгодно - да създадем общинско предприятие, или да ползваме частни фирми. Разговарях и с колеги, които са втори и трети мандат. Получих уверението от всички тях, че е много по-добре да имаш общинско предприятие, което не да се ползва обаче за назначаване на партийни кадри, а да работи. Със създаването му смятам, че ще бъдем много по-маневрени, по-гъвкави. Ще ви дам пример. При ПТП има разхвърляни части - счупен калник, броня, фарове. За да поискам да се почисти района, трябва да платя допълнително на частната фирма, която обслужва тази територия. Друго е когато можеш да разпоредиш на момента да се извърши каквото и да е. Може би беше и шанс, че концесията изтичаше тогава. Прекратихме я, сключихме краткотрайни договори с клаузи, че с предизвестие от един месец можем да ги прекратим. Сега сме разделили града на две и се обслужва от две фирми. Изпратили сме писма до едната фирма, че ние ще поемем част от сметосъбирането и сметоизвозването. Нали знаете, че няма как да създадеш предприятие от днес за утре, в което ще работят 120-130 човека, да го оборудваш материална база. Но всичко това е вече на финала. Закупили сме нови сметосъбиращи камиони. Направихме обществена поръчка за контейнери. И може би щяхме да започнем много по-рано, но повече от 5 месеца поръчката се бави с обжалване. Първо класирахме фирма, която представи като визия едни казани, а впоследствие получихме съвсем други. Прекратихме поръчката, те възстановиха сумата, взеха си казаните, които не отговаряха на нашите изисквания. Всичко това е губене на време. Сега сме на финала на поръчката за доставка. Когато получим и кофите за смет, тип \"Бобър\" ще започнем да обслужваме първоначално половината от града, а впоследствие целия град. Знаем коя е фирмата. Тя не се занимава с това нещо. Знаем кой е човекът, който го е накарал да обжалва поръчката.    Ами да. Тези, които в продължение на две години и половина обжалват всяка една наша поръчка, свързана със сметосъбиране. Имат интерес нещата да не се случват, тъй като Шумен се почистваше за 5,6 млн. лева, а сега двете фирми почистват за по 1 100 000 лева. Започваме да получаваме удари под кръста, поръчкови писания в медии как градът е потънал в мръсотия. Шумен има дългогодишни проблеми с питейната вода, тъй като преди 35 години е започнало да се изгражда водоснабдяване от река Дунав, стигнало е до Разград. Незнайно защо тогава са решили Шумен да се захрани от яз. „Тича“. Проблемът е, че водопреносната тръба от язовира е на повече от 35 години. Тя е метална, силно корозирала, с много пробойни, тъй като пресича река Камчия на 14-15 места. Никой не знае колко дупки има по нея, но загубите са близо 80% от язовир „Тича“ само до първата помпена станция на гр. Шумен. Какво направихме ние!? Незнайно защо предното ръководство беше решило, че в покрайнините на Шумен, в кв. Дивдядово трябва да се изгради пречиствателна станция за питейни води. Тя трябваше да е в частни терени и нали си представяте, когато започнат отчуждителните процедури колко трудна е процедурата!? Там се минаваше през частни терени. Отново щяхме да се натъкнем на много проблеми, ако бяхме решили да изпълняваме пречиствателната на тази площадка. Анализирахме нещата, намерихме друг терен, който дава много по-добри възможности. Успяхме да проектираме новата площадка и осигурихме 400 000 лв. от МРРБ за работен проект. Ние сме от 14-те общини с прединвестиционно проучване единствени с работен проект и уверенията от МРРБ са, че през юни-юли ще се обяви процедура за намиране на изпълнител на ПСПВ - едно много важно съоръжение за шуменци.    Не. ВиК-асоциацията ще проведе процедурите за избор на изпълнител за пречиствателната и за довеждащ водопровод. На стойност близо 100 млн. лв. 23 км. е, но сумата е голяма, тъй като преминава през силно пресечена местност, през две общини - Върбица и Велики Преслав. Язовирът не се намира в нашата община, а в община Върбица. От него захранват и части от Търговище.", "date": "2018.05.02", "title": "Кметът на Шумен: Заварихме над 36 млн. дълг, стопихме го наполовина"}
{"url": "https://www.actualno.com/society/novinite-naj-vajnoto-za-denja-2-maj-news_672675.html", "text": "      Европейският съюз би могъл да намали финансирането за държави, които не зачитат върховенството на закона. Съответното предложение бе направено от Европейската комисия (ЕК) при представянето на плана за финансовата рамка на Общността след излизането на Великобритания от Съюза - т.е. за периода 2021 - 2027 година.    Един възможен вариант на многогодишната финансова рамка – така финансовият министър Владислав Горанов коментира предложението на ЕК за орязване на средства по еврофондовете в следващите 7 години. Според Горанов е все още рано да се коментира къде е България, а за нашата държава имало \"неточни оценки\". Направи обаче впечатление , тъй като  от еврокомисаря по бюджетните въпроси Гюнтер Йотингер.     Много сериозни санкции относно незаконната сеч и незаконния лов бяха приети чрез изменения в Наказателния кодекс (НК) по предложение на \"Обединени патриоти\" - засега на първо четене в пленарна зала. Двигател на промените е Валентин Касабов, един от най-приближените хора на Валери Симеонов в НФСБ.         Нови изменения на Наказателния кодекс (НК) бяха пуснати днес (2 май) за обществено обсъждане, става ясно от справка в портала Strategy.bg. Неадекватните промени при разделянето на Закона за движение по пътищата са заплаха за сигурността. Така смятат от 14 неправителствени организации, които излязоха със становище по измененията. Бурният спор относно оставката на зам.-председателя на Народното събрание Емил Христов приключи очаквано – оставката не беше приета. Никой извън депутатите на БСП не подкрепи подаването на оставка.    Ръстът за летния сезон, който очакваме, е около 5 до 7%. Очакваме да стигнем психологическата граница от около 6 млн. туристи. Всички петзвездни хотели вече са на 90% резервирани. Това заяви в ефира на БНТ министърът на туризма Николина Ангелкова. Резултатът от зимния сезон е повече от добър - над 1 млн и 653 хил. чуждестранни туристи посетиха страната ни, което ръст от 12%, отчете Ангелкова. Скандалите са ежедневие – ако сте забелязали, под прозорците на Министерския съвет всеки ден има протест. Борисов и неговите министри явно не си вършат работата – извънредната пресконференция, която дадоха, го доказва. Тримата т.нар. тенори по-скоро бяха тримата кастрати, които опитаха да прикрият своя лидер. Това заяви червеният депутат Стоян Мирчев. Ежедневно се взимат мерки, като се правят внезапни проверки в различни затвори. Това заяви министърът на правосъдието Цецка Цачева пред членовете на ресорната парламентарна комисия.", "date": "2018.05.02", "title": "Новините: Най-важното за деня, 2 май "}
{"url": "https://www.actualno.com/education/i-4-godishnite-shte-hodjat-zadyljitelno-na-preduchilishtna-roditelite-protiv-news_672711.html", "text": "   за изпълнение на  Стратегията за намаляване дела на преждевременно напусналите  образователната система. Така задължителното предучилищно образование  става три, вместо две години, както е досега.  За да стане това обаче трябва да се приеме промяна в Закона за  предучилищното и училищното образование, обясни Ваня Трайкова,  експерт в дирекция \"Съдържание на предучилищното и училищното  образование\" в просветното ведомство.\r\nИначе стратегическият документ, приет днес, предвижда .       Увеличаването на задължителната предучилищна подготовка не променя  условията, при които се обучават и отглеждат децата и към момента,  поясни експертът в образователното министерство Ваня Трайкова.    \"В момента около 80% от децата, които са на 4 години, посещават  детска градина. Така че за тези деца, които ще бъдат в детската градина и  през следващата година, нищо няма да се промени. Това е план за  изпълнение на стратегията и не е нормативен акт. Т.е. увеличаването на  този задължителен период може да се случи единствено и само с промяна в  закона за предучилищното и училищното образование\", обясни тя.\r\nВъпросът с въвеждането на задължителна предучилищна подготовка за  4-годишните деца предизвика недоволството на много родители. Той ще  продължи да бъде обсъждан в различни формати, както с родителски, така и  с учителски организации и когато има консенсус, тогава ще се премине  към окончателното му приемане, обясни още Трайкова.\r\n\"Ние предвиждаме и анализ, който да гарантира, че, въвеждайки тази  мярка, ще бъдат осигурени места за всички четиригодишни деца.  Предвиждайки такава мярка общините също трябва да предприемат действия  за осигуряване на места за всички деца\", поясни тя, цитирана от Дарик.       Мария Минчева от дирекция \"Образование\" към Столична община каза, че  ако Стратегията влезе в сила, общината е готова да поеме всички деца,  защото през последните години няма проблем с чакащи за детски градини, а  само за ясли. Както и, че за детските градини няма райониране -  родителите могат да запишат децата си там, където преценят. И все пак -  има чакащи деца, но само за определени детски градини.\r\nНеправителствени и родителски организации, които поискаха вето върху  Закона за предучилищно и училищно образование при предишните  правителства на ГЕРБ именно заради текстовете за задължителна  предучилищна подготовка за четиригодишните деца, продължават да са  против.\r\n\"На практика няма неправителствени организации, които да подкрепят  задължителната детска градина. Всички, които се занимават с детско  развитие, смятат, че трябва да се обърне внимание по разнообразието на  образователната система и на възможностите родителите или други хора да  предлагат свободно разнообразни образователни услуги според нуждите на  потребителите. Ние продължаваме да имаме образователна система, която  работи по модела \"един размер пасва на всички\". Това очевидно не дава  добри резултати и очевидно децата не стават по-умни, по-добре  образовани, от това, че прекарват по-дълго в система, която изобщо нехае  от какво те имат нужда\", коментира Явор Ганчев от Национална мрежа на  родителите.\r\n\"Трябва да има система, която отчита разнообразието от деца, не  разнообразието от деца да се съобразява със системата, която е  унифицирана и предлага едно и също нещо на всички, от което те нямат  нужда\", заяви още той.", "date": "2018.05.02", "title": "И 4-годишните ще ходят задължително на предучилищна, родителите против"}
{"url": "https://www.actualno.com/education/mon-predlaga-testove-i-za-bydeshtite-pyrvoklasnici-news_672695.html", "text": "     Досега в края на предучилищното образование педагозите също бяха задължени да правят оценка на училищната готовност на бъдещите ученици.   Новото е, че сега се въвеждат стандартизирани тестове.   Преди детето да започне 1 клас, педагозите ще са запознати с придобитите способности и умения – в сферата на фината моторика, езикова култура, овладяване на основни понятия и количествена преценка, предаде бтв.\r\nРезултатите ще са основание за решения относно индивидуалния подход към детето.       \"Тестът за училищна готовност не се провежда с цел оценяване и не служи за поставяне на оценка на децата или за вход в 1 клас\", отбелязват още вносителите.\r\nС промените ще се впишат в наредбата и яслените групи към детските градини и обучението на децата там ще трябва да отговаря на изискванията на наредбата и на държавния образователен стандарт за предучилищно образование.", "date": "2018.05.02", "title": "МОН предлага тестове и за бъдещите първокласници "}
{"url": "https://www.actualno.com/curious/dneven-horoskop-za-3-maj-news_672629.html", "text": "     Този ден ви е даден за признания. Може да не се унижавате пред някой друг, но е добре да си признаете свои пропуски. Всичко това само и единствено заради вас.    Този ден ви е даден за пазаруване на глезотии. Това означава да не прекалявате с харченето на пари. Опитайте се да се ограничите с действително необходими неща.     Този ден ви е даден за четене. Прочетете листовката, упътването, препоръките.. всичко, което може да ви е полезно преди да се заемете с непозната дейност. Този ден ви е даден за празнуване. Отбележете щастието, че имате всичко, което присъства в живота ви. Избройте нещата заради, които се усмихвате всеки ден.     Този ден ви е даден за творчество. Отдалечете се от работния процес, колкото се може повече и изчистете съзнанието си от рутината. Имате нужда от пречистване.  Този ден ви е даден за пътуване. Командировките ще протекат успешно. Дори краткото излизане извън града ще ви донесе сериозни позитиви.     Денят ще ви доведе до важно откритие. Възможно е да рухне ваша сериозна представа, но по-важното е, че сте стигнали до истината.    Това е ден за намаляването на темпото. Сега е важно да погледнете с очите на другите. Не се колебайте да се извините, ако е необходимо.     Заредени сте с празнично настроение и това е разбираемо в този сезон. Сега задачата ви е да намерите приятели, с които да споделите настроението си във весело приключение.  Това е ден, в който да покорите нови върхове в служебната сфера. Не се колебайте да опитате силите си в нови начинания.     Това е ден за равносметка. Ако не се чувствате добре със сигурност трябва да смените тактиката. Колкото по-бързо- толкова по-добре.  Това е ден за сериозни занимания. Има неща, които повече не може да отлагате. Затворете очи и действайте. Мислете за крайния резултат, така ще ви е по-лесно да вървите напред.", "date": "2018.05.02", "title": "Дневен хороскоп за 3 май "}
{"url": "https://www.actualno.com/society/predstojat-bezumni-promeni-v-pravilata-za-dvijenie-po-pytishtata-primerite-sa-mnogo-news_672593.html", "text": "   . Така смятат от 14 неправителствени организации, които излязоха със становище по измененията.  Планът на управляващите е законът да се раздели на три – на Закон за движение по пътищата, Закон за пътните превозни средства и Закон за водачите на моторни превозни средства. Другите НПО-та, сред които са сдружения на хора с увреждания, велосипедисти, мотористи, ангажирани с жп транспорта и др, добавят „Очакваме нов модел за управление на система за пътна безопасност. Моделът на споделената отговорност е изчерпан. Няма и реформи в административното производство“, заяви Богдан Милчев от Института за пътна безопасност.    – това са отговорили от МС на официално запитване на Института, от където подчертаха, че „Как тогава се управлява системата, като няма данни за състоянието ѝ? Отговорът е ясен – чрез медиите, когато се вдигне шум около някой инцидент“, допълни Милчев.                           , попита експертът по пътна безопасност, бивш депутат и бивш председател на транспортната комисия в парламента Настимир Ананиев.\r\nПо думите му проблемът не е само какво има в трите закона, „Не се споменава нищо за карането с придружител, за системата бонус-малус, липсват и много други концепции. Необходимо е да се направи още много – например проверки на пътните знаци в цялата страна. А в обсъжданията да бъде включен и министърът на образованието, защото нещата трябва да започват именно от образованието и обучението. Ако някой си мисли, че това не е важно, то проблемите с шофьорите никога няма да се решат дългосрочно“, допълни той.   Организациите са възмутени „На сайта на МВР е посочено, че обсъждането е някакво  предварително и за него не важат обичайните срокове за нормативните  актове. И сега ние набързо до 4 май трябва да разгледаме нещата. А ( – бел.ред) . Пълна пародия“, каза Богдан Милчев.\r\n14-те организации  настояват в работните групи за законите да се включат и експерти от НПО-та. Също така тъй като в момента това са анонимни за обществеността хора. Искат още и работата по законопроектите да продължи, докато се изчистят всички неточности.\r\nНПО-тата са изготвили становище по проблемите в законопроектите, което ще внесат в Министерски съвет, вътрешното и транспортното министерства. В него излагат и свои предложения за законови промени. Обявиха, че скоро им предстои и среща с президента Румен Радев.\r\nСред подписалите становището са Институт за пътна безопасност, \"Велоеволюция\", \"Спаси София\", Сдружение на българските професионални шофьори, сдружение \"Сега\", Българска асоциация за закрила на пациентите, Движение за европейско развитие на българските железници, Българската асоциация за рекреация, интеграция и спорт и др.", "date": "2018.05.02", "title": "Предстоят безумни промени в правилата за движение по пътищата - примерите са много"}
{"url": "https://www.actualno.com/asenovgrad/bum-na-kyrleji-v-asenovgrad-news_672632.html", "text": "  Градинки, паркове и дори стадиона в Асеновград са пламнали в кърлежи. За случващото се сигнализираха притеснени родители. Читателка на сподели, че от месеци спортува на стадион „Шипка“ в града. Докато за поредeн път провеждала вечерната си тренировка, в началото на тази седмица, тичайки по трасето се засякла с човека, който поддържа игрището. Той я предупредил: „Когато се приберете вкъщи, да огледате тялото си за кърлежи!“. Асеновградчанката притеснено попитала не е ли все още трeтиран стадионът с препарат против вредни насекоми, на което получила отрицателен отговор. Въпреки предупреждението, тя продължила тренировката си, решена да сигнализира в Регионална здравна инспекция-Пловдив. Друг случай, разпространен със снимка в социалната мрежа, също от Асеновград, втрещи гражданите. Жена публикува фотос със заснети близо 20 броя кърлежи, „събрани“ за час от самия център на града.  \"Не сме се движили по треви. Това е от центъра, само по плочките. С тия бездомни кучета какво друго ни очаква. По градинките е още по-страшно. Какво чакат с това пръскане не знам, а и центърът трябва да напръскат – кърлежите лазят пред заведенията. Не мога да изчистя кучето. Добре, че то ги е привлякло, иначе щяха да са по нас. Аз такова нещо не бях виждала. Видях как нещо лази по домашния ни любимец. Исках да го бутна и когато погледнах на земята – още доста лазеха. Вдигнах кучето и по-него – също. За да плъзнат по самият център, направете си сметката какво е по тревните площи!\", казва ужасена асеновградчанката.   \"Снощи бяхме в Спешно отделение! Синът ми, който е на 2 г. и 10 месеца, имаше кърлеж зад ушенцето. Сега чакаме и се надяваме детенцето ни да не вдигне температура и да не му се появят обриви, което ще е знак за усложнение.\", сподели друга разтревожена майка. Още един родител коментира, че в Пловдив дезакаризацията се е извършила преди повече от месец, а в Асеновград – „едва, след като пламна целият град се започва“. Жената дори заяви, че не смята да изкарва децата си на разходка няколко дни, докато не бъде напръскано с препарат навсякъде.   Междувременно, Община Асеновград започна обработката на зелените площи. Планирано е общо около 200 декара градинки, паркове и междублокови пространства да бъдат напръскани срещу кърлежи. Обработката ще коства на Администрацията сума в размер на 36 000 лева. Напръскани са вече тревните терени в централната част на града, предстои третиране на зелените площи и в кварталите. По план, тази седмица се очаква да бъдат обработени дворовете на учебните и детските заведения. В срок от 24 часа след пръскането зоните не трябва да бъдат посещавани от граждани. Затова служителите от фирмата поставят предупредителни табели с датата на третирането.\r\nОтносно въпроса кой ще извърши дезакаризацията на стадион „Шипка”, екипът ни потърси за коментар стопаните, ангажирани с поддръжката на обекта. Президентът на ФК „Асеновец” - Борислав Ангелов – посочи, че към момента не е планирана подобна дейност, както и през годините никога клубът не е имал практика да осъществява пръскането срещу кърлежи. Тази дейност се реализира ежегодно от Община Асеновград. От Администрацията увериха, че обработката на спортното съоръжение ще бъде извършена до края на настоящата седмица.       ", "date": "2018.05.02", "title": "Бум на кърлежи в Асеновград"}
{"url": "https://www.actualno.com/society/dimov-shte-opitame-da-dogovorim-razdelno-sybirane-na-otpadycite-po-plajovete-news_672698.html", "text": "   Това обясни министърът на околната среда и водите Нено Димов по повод чистотата на плажовете и поддръжката им.  Предприятията, които събират разделно, да имат грижата да събират тези пластмаси отделно, защото това е един от най-сериозните замърсители - пластмасата по българското Черноморие и не само по него, коментира министър Димов.   Министърът коментира и темата за мръсния въздух, предаде БНТ.   \"Има решения, които трябва да бъдат на европейско ниво и които ще бъдат преговаряни, в момента, в който България престане да бъде председател на Съвета на Европа, доколкото в момента ние не можем да изразяваме национална позиция, но имаме, имаме национални рамки, които са в процес. В много напреднала фаза е Законът за чистотата на атмосферния въздух, който ще предвиди ограничаването на пазара на твърди горива с определено съдържание на сяра и пепел\", заяви Димов.\r\nТой обясни, че от гледна точна на автомобилния транспорт също са предприели промени - електромобилите да имат нулева екологична такса.       При всички положения решаването на проблема е дълъг процес и не може да се очаква в рамките на месец или година, коментира министър Димов.", "date": "2018.05.02", "title": "Димов: Ще опитаме да договорим разделно събиране на отпадъците по плажовете "}
{"url": "https://www.actualno.com/crime/dete-se-udavi-v-shahta-v-selo-krushare-news_672646.html", "text": "  Дете се удави в шахта в сливенското село Крушаре. Това съобщиха от МБАЛ \"Д-р Иван Селимински\", където е било откарано, но там само са установили смъртта му. Детето на година и 10 месеца е паднало в шахтата, която се намира в двора на къща, уточнява bTV.  При друг инцидент в Сливен дете пострада след като беше прегазено от велосипедист на 1 май, който избяга от местопроизшествието, съобщиха от МВР.   Двегодишното дете е прието в отделението по неврохирургия с комоцио и натъртвания в областта на таза.   Снимка: ", "date": "2018.05.02", "title": "Дете се удави в шахта в село Крушаре"}
{"url": "https://www.actualno.com/europe/baskite-separatisti-ot-eta-zajaviha-che-sa-se-razpusnali-napylno-news_672685.html", "text": "   в писмо, датирано от 16 април, публикувано от испанския вестник El Diario, предава Reuters.  В писмото ЕТА признава отговорността си, че не е успяла да реши баския политически конфликт.   Очаква се групировката да обяви пълното си разпускане по-късно тази седмица, след 50-годишна кампания за създаване на независима държава в Северна Испания и Южна Франция, по време на която загинаха около 850 души, предаде Фокус.   Групата обяви примирие през 2011 година и предаде всичките си оръжия през 2017 година.", "date": "2018.05.02", "title": "Баските сепаратисти от ЕТА заявиха, че са се разпуснали напълно"}
{"url": "https://www.actualno.com/dobrich/proverjavat-centralnija-plaj-v-kavarna-news_672650.html", "text": "  Експерти от Министерство на туризма ще проверят на място морски плаж Каварна 1. Това съобщиха от пресцентъра на ведомството.  Инспекцията се прави по разпореждане на министъра на туризма Николина Ангелкова, след като в общественото пространство се появи информация за дейности по ивицата.   Министерство на туризма вече е извършило документална проверка за дейностите на морски плаж Каварна 1. Тя показа, че схемата на преместваемите обекти съответства на одобрената през февруари 2018 г.   В нея е предвидено поставяне на съоръжение за водоатракционни услуги, което не е забранено от закона. Нарушение на нормативната уредба би имало, ако на морския плаж се излива бетон. Затова през седмицата експерти от министерството ще извършат и инспекция на място.", "date": "2018.05.02", "title": "Проверяват централния плаж в Каварна"}
{"url": "https://www.actualno.com/asia/raste-brojat-na-postradalite-pri-zemetresenieto-v-iran-video-news_672655.html", "text": "   , съобщи ръководителят на центъра за спешна медицинска помощ в провинция Джалал Пуранфар.  Според Американския сеизмологичен център земетресението е с магнитуд 5,3 по Рихтер и е регистрирано в южната част на Иран. Огнището е на дълбочина 10 километра.    В Иран почти всеки ден се регистрират земетресения, тъй като се намира на разломни линии. През ноември миналата година земетресение с магнитуд 7,2 по скалата на Рихтер разлюля западната част на Иран, убивайки повече от 600 души. През 2003 г. при земетресение с магнитуд 6,6 в историческия град Бам загинаха 26 000 души.      ", "date": "2018.05.02", "title": "Расте броят на пострадалите при земетресението в Иран (ВИДЕО)"}
{"url": "https://www.actualno.com/politics/cacheva-pravjat-se-vnezapni-proverki-v-razlichni-zatvori-news_672661.html", "text": "   . Това заяви министърът на правосъдието Цецка Цачева пред членовете на ресорната парламентарна комисия, предаде БГНЕС.  „Още в деня на бягството бе разпоредена проверка, която приключи на 12 април относно фактите и обстоятелствата довели до това дръзко нарушение. “, заяви Цачева.\r\n„С моя заповед временно съм отстранила зам.-началника на Софийския затвор, тъй като информацията, която е събрана в хода на проверката, доказва, че има много тежки нарушения“, посочи тя.       , обясни тя.\r\nЦачева бе категорична, че въпросът за охраната в затворите изисква комплексен подход и решение. „От една страна, условията за труд и възнаграждението на всички лица, които са ангажирани с работата в затворите. След част от протестните действия правителството отпусна 15 млн. лв. Но по другата тема относно отговорностите и начинът, по който се изпълнява службата, ще бъда безкомпромисна“, подчерта ресорният министър.    Преди това Цачева бе изслушана относно напредъка по реализацията на приоритетите на българското председателство.   Едно от досиетата, по които българското председателство провежда триалози, които тя спомена, е относно Регламент относно агенцията на ЕС за сътрудничество в областта на наказателното право.\r\n„Напредъкът е обвързан с работата по проекта на Регламент относно обработването на лични данни от институциите на ЕС. Българското председателство продължава работа за постигане на съгласие по финализиране на преговорите по досието. Стремежът ни е да приключим триалозите и да приемем акт“, заяви правосъдният министър.    Тя съобщи, че на 4 и 5 юни в Люксембург ще бъде последният съвет на българското председателство, с което страната ни ще предаде щафетата на австрийското председателство. Цачева припомни, че за българското председателство в областта на правосъдието приоритетите са - практическа работа заедно с ЕК за изграждане службата на европейската прокуратура, както и повишаване на доверието в правосъдните системи на държавите членки.", "date": "2018.05.02", "title": "Цачева: Правят се внезапни проверки в различни затвори"}
{"url": "https://www.actualno.com/faces/djordan-pityrsyn-kojto-vzrivi-liberali-komunisti-i-obiknoveni-typanari-news_672662.html", "text": "  Нека започнем с малко цитати:                      За по-малко от година името Джордън Питърсън стана едно от най-търсените в YouTube. Причината, оказала се на върха на айсберга, бе следната: едно интервю по Канал 4 с журналистката Кати Нюман, която не подозираше, че се е изправила срещу съперник, който може да неутрализира всичките й напористи атаки и накрая да я постави в нокаут. Кати Нюман нападаше професор Питърсън по всички правила на либералната идеология, опитвайки се да го изкара органичен десен женомразец, докато накрая лъсна единствено пълната й неподготвеност да се справи с човек от нейния калибър. Интервюта има близо 10 милиона гледания в YouTube, а по-любопитните могат да го намерят . Оттам насетне славата го заля, а видеата с негово участие се превърнаха в култ и лична религия на милиони души по цял свят.\r\nПитърсън натрупа близо 300 000 абонати в личния си канал в YouTube, което е наистина внушително число, имайки предвид, че видеоклиповете му са с продължителност над един час и обхващат много дълбоки теми като философия, митология, психология и религия. Причината да се гледа обаче е в изключителната мощ на изказа, която прави и най-сложните теми много достъпни, пълния му отказ да приеме, че има нещо, което стои над свободата на словото и страхотната му способност да поставя на място опонентите си. Питърсън се справя с еднаква лекота при сложното жонглиране на Достоевски, Юнг и Фройд, даването му на лесно приложими съвети във всекидневния живот и вдъхването на кураж, не по евтиния начин на \"позитивното мислене\", а чрез дълбинно познание за живота. Неомарксисткото мислене, новото ляво, (което странно защо се счита за дясно у нас) Питърсън критикува като някаква фатална фаза на цивилизацията, в която човек е пренесъл отговорността за живота и решенията си на някого другиго, чувствайки се непрекъснато \"жертва\" и борейки се за права, без да може да проявява отговорности.   \"Няма нищо по-грозно от възрастен-дете. Не произлиза нищо добро. Тези хора не намират източника си на смисъл в живота, който да ги крепи през тежките моменти, затова им е и по-трудно. Те остават огорчени, злопаметни, без цел, носени по течението, враждебни и отмъстителни, арогантни, лъжливи, безполезни за себе си, безполезни за друг, без партньор в живота\", казва Питърсън. Според него модерният свят се опитва да ни внуши фалшиво чувство за незрялост, в което консумацията, свободите, капризите и прищевките са много по-важни от това да откриеш смисъла на живота си. \"Помагам на хората да разберат защо е необходимо и важно да израснат и поемат отговорност. Това не означава да казваш „вземи се в ръце“, размахвайки пръст или нещо подобно. А по-скоро е очертаване на съдба, която придава стойност на живота\", казва Питърсън, за когото казват, че е един от малкото, които помагат в преодоляването на кризата на мъжествеността. 80 % от хората, които го гледат в YouTube са мъже; а Питърсън смята, че депресията сред младите мъже е по-силна от всякога, именно защото визията на свят, в който имаш свободи, но нямаш отговорности, противоречи на самата мъжка природа, която е призвана да открие смисъла на живота си и да го отстоява докрай. Заради това професорът неведнъж е нападан от бесни феминистични кръгове.\r\nПолитическият дневен ред според него е изцяло узурпиран от борци за справедливост, които нямат връзка с истинските проблеми на хората. \"Това са костюмирани интелектуалци от средната класа, които не харесват бедните, а просто мразят богатите\", казва той. \"Неомарксистите - продължава Питърсън - нямат никакъв усет за огромния прогрес, който все пак е изградил западния свят. Те не могат да погледнат с удивление дори на факта, че щом натиснат ключа на стената, лампите светват и им позволяват да говорят глупостите си\", казва професорът. Според него най-голямата илюзия, от която страда модерния свят е, че вярва в химерата за преследването на щастието. \"Няма нищо по-безсмислено от преследването на щастието. Това е работа само за страшно наивни хора. Не се сравнявайте с другите, сравнявайте се с човека, който сте били вчера\", смята Питърсън, давайки прочутия си пример с \"Пета симфония\" на Бетовен. \"Пета симфония\" е едно от най-мощните произведения в музиката, не защото излъчва щастие, оптимизъм, ведрост, успех, а защото има дълбочина. Един живот е толкова по-успешен, колкото по-голяма дълбочина е постигнал. Няма друго мерило за успеха - това е истинското\", казва още канадеца. Като пазител на демокрацията - която макар да дава много грешки е все пак най-добре работещата политическа система според него - Питърсън е един от най-върлите критици на комунизма. \"Ако религията е опиум за народа, то комунизмът е абсолютния мета амфетамин\", смята професорът. \"Социалистическата идеология служеше като маска, зад която се криеха неприязън и омраза, породени от неуспехи и провали. Много от активистите на партията, които срещах, използваха идеалите на социалната справедливост, за да оправдаят тяхното преследване на лична вендета. Чия бе вината, че аз бях беден, необразован или неоценен? Очевидно – вината на богатите, образованите и уважаваните\", споделя той.\r\nИма само три начина хората да се съотнасят едни към други - смята той - и това са тиранията, робството и преговорите. Според него демокрацията е единствената система, която позволява на хората все пак да се опитват да намерят консенсус, да преговорят, да отстояват правата си. \"Нещата са съвсем прости: понякога либералите са прави, а понякога консерваторите - това което трябва да правят е да успеят във всеки спор да излъчат истината\", казва Питърсън. \r\nВ последната му книга \"12 правила за живота\" Питърсън препоръчва няколко простички съветва, които е следвал през целия си живот и са доказано работещи. Ето кои са те:\r\n1. Казвайте истината.\r\n2. Не вършете неща, които мразите.\r\n3. Действайте така, че да можете да казвате истината за вашите действия.\r\n4. Преследвайте това, което е смислено, а не това, което е целесъобразно.\r\n5. Ако трябва да избирате, бъдете този, който върши нещата, вместо този, който се вижда да върши нещата.\r\n6. Обръщайте внимание.\r\n7. Приемайте, че човекът, който слушате, може да знае нещо, което вие трябва да знаете. Слушайте го достатъчно усилено, за да го сподели с вас.\r\n8. Планирайте и работете усърдно, за да поддържате романтиката във вашите взаимоотношения.\r\n9. Бъдете внимателни с кого споделяте добрите новини.\r\n10. Бъдете внимателни с кого споделяте лошите новини.\r\n11. Правете най-малко едно нещо по-добре на всяко място, на което отивате.\r\n12. Представете си кой бихте могли да бъдете, а след това внимателно се насочете натам.\r\n13. Не си позволявайте да станете арогантни или злопаметни.\r\n14. Опитайте се да направите една стая във вашата къща, колкото е възможно по-красива.\r\n15. Сравнявайте себе си с това, което бяхте вчера, а не с това, което е друг днес.\r\n16. Работете колкото се може по-усърдно за поне едно нещо и вижте какво ще се случи.\r\n17. Ако старите спомени все още ви карат да плачете, напишете ги внимателно и пълно.\r\n18. Поддържайте връзките си с хората.\r\n19. Не се отнасяйте нехайно и не омаловажавайте социалните институции или художествените постижения.\r\n20. Отнасяйте се със себе си като че ли сте човек, за чиято помощ сте отговорни.\r\n21. Поискайте от някой малка услуга, така че той да може да поиска да го направите за него в бъдеще.\r\n22. Сприятелявайте се с хора, които искат най-доброто за вас.\r\n23. Не се опитвайте да спасявате някой, който не иска да бъде спасен, и бъдете много внимателни в спасяването на някой, който го желае.\r\n24. Нищо, което е свършено добре, не е незначително.\r\n25. Въведете в перфектен ред дома си, преди да критикувате света.\r\n26. Обличайте се като човека, който искате да бъдете.\r\n27. Бъдете точни в речта си.\r\n28. Стойте изправени с раменете си назад.\r\n29. Не избягвайте нещо страшно, ако стои на пътя ви — и не правете ненужно опасни неща.\r\n30. Не позволявайте на децата си да правят неща, които ви карат да не ги харесвате.\r\n31. Не превръщайте жена си в прислужница.\r\n32. Не крийте нежеланите неща в мъглата.\r\n33. Обърнете внимание, че възможността се скрива, когато отговорността е оттеглена.\r\n34. Прочетете нещо, написано от някой велик човек.\r\n35. Галете котка, когато я срещнете на улицата.\r\n36. Не безпокойте деца, когато карат скейтборд.\r\n37. Не позволявайте да се разминава на насилниците.\r\n38. Напишете писмо до правителството, когато видите нещо, което се нуждае от поправяне — и предложете решение.\r\n39. Не забравяйте, че това, което все още не знаете, е по-важно от това, което вече знаете.\r\n40. Бъдете благодарни, въпреки страданията си.          ", "date": "2018.05.02", "title": "Джордан Питърсън, който взриви либерали, комунисти и обикновени тъпанари"}
{"url": "https://www.actualno.com/europe/es-predlaga-da-ima-po-malko-pari-za-dyrjavi-sys-slabo-pravosydie-news_672667.html", "text": "   . Съответното предложение бе направено от Европейската комисия (ЕК) при представянето на плана за финансовата рамка на Общността след излизането на Великобритания от Съюза.  „Новите предложени инструменти ще позволят на ЕС да спре, да намали или да ограничи достъпа до финансиране от ЕС по начин, пропорционален на естеството, тежестта и обхвата на недостатъците на правовия ред\", се казва в изявление на ЕК, цитирано от AFP.         , отбелязва още .    Еврокомисарят по въпросите на бюджета Гюнтер Йотингер заяви, че приоритет през следващите години ще бъдат .\r\nСред предложенията за дългосрочния бюджет са и със 7%, за селскостопанската политика (ОСП) - с 5% и по директните плащания - с 4%.         Преди да договарят структурните фондове, държавите ще трябва да се споразумеят кой ще попълни годишната дупка от 10-15 млрд. евро, която ще се отвори след излизането на Великобритания от структурите на Общността. В това уравнение държавите няма да могат да заобикалят предоговарянето на исторически най-скъпата политика, т.е. Общата селскостопанска политика (ОСП). Подразбиращият се аргумент е, че 7% от европейското население не трябва да консумира 80% от бюджета на Европа, отбелязва още изданието New Europe, цитирано от агенция \"Фокус\".\r\nФранция и Германия очевидно са готови да увеличат своя принос, но Австрия, Дания и Швеция не са толкова въодушевени от идеята. Остава една година до изборите в Швеция, а Дания и Австрия имат евроскептични правителства. Сигурно е, че отстъпките ще бъдат по-малко приемливи. Преговорите ще доведат до елементи на политическо приоритизиране.\r\nНамаляването на разходите за селското стопанство и намаляването на структурните фондове за Изтока може да бъде договорено в контекста на бъдещето, като се отделят повече средства за отбраната, граничния контрол и цифровата икономика. Тези нови приоритети в крайна сметка също ще се превърне в неразделна част от бюджетните преговори.", "date": "2018.05.02", "title": "ЕС предлага да има по-малко пари за държави със слабо правосъдие "}
{"url": "https://www.actualno.com/balkani/za-4-meseca-30-ataki-sreshtu-jurnalisti-v-syrbija-news_672706.html", "text": "  През първите 4 месеца на тази  година в Сърбия са регистрирани 30 атаки срещу журналисти , от които две  са физически нападения, 6 са устни заплахи и 22 са случаи на натиск.  Това съобщи сръбският омбудсман Зоран Пашалич, позовавайки се на данните  на журналистическите асоциации в страната. През миналата година броят на нападенията е бил 92. В изявление по повод на  Световния ден на свободата на печата Пашалич посочи, че натискът върху  медиите в Сърбия продължава под различни форми, предаде БГНЕС. Той призова всички обществени и  държавни фактори и организации, и по-специално тези с политически и  обществени позиции да се въздържат от всякакви форми на натиск върху  медиите, върху тяхната редакционна политика и журналистите, а медиите  призова да развиват принципа на отговорната и безпристрастна  журналистика.  ", "date": "2018.05.02", "title": "За 4 месеца 30 атаки срещу журналисти в Сърбия"}
{"url": "https://www.actualno.com/curious/5-syveta-kak-da-izgonite-mravkite-ot-doma-si-news_672670.html", "text": "  С идването на топлите дни мнозина имат проблем с настойчивите гости, а именно мравките започват събиране на зимница, а нашият дом е любимата дестинбация. В борбата с мравките ни помагат естествени и евтини средства, чийто аромат и състав предотвратяват пристигането им.   Първата стъпка в борбата с мравките е фундаменталното почистване на всички повърхности, където те се събират. Най-добре е да го направите с препарат и вода.    Най-известното естествено средство за изгонване на мравките е бяло оцет, използвайте с помощта на пулверизатор, така че смесете равни количества оцет и вода в бутилката с пръскачка. Напръскайте местата на които сте забелязали мравките.        Пътят по който мравките се движат обилно поросете я с канела. Мравките не понасят аромата на канела.        Няколко лъжици готварска сол смесете с вряла вода и когато се охлади поставете в пръскачка. Солената повърхност пречи на мравките да влезнат в дома ви. Натрошете тебешир и го поставете, където има мравки. Същото можете да направите и с детска пудра.", "date": "2018.05.02", "title": "5 съвета как да изгоните мравките от дома си"}
{"url": "https://www.actualno.com/society/avtoprevozvachite-izlizat-na-nacionalen-protest-news_672648.html", "text": "  Българските автопревозвачи излизат на национален протест на 15 и 16 май, предаде репортер на БГНЕС.  Протестът е срещу предложението на Франция за въвеждане на пакет за мобилност. Транспортният министър Ивайло Московски се закани да напусне Съвета на министрите, ако силово бъде принуден да фалира превозваческия бизнес у нас.   ", "date": "2018.05.02", "title": "Автопревозвачите излизат на национален протест"}
{"url": "https://www.actualno.com/business/goranov-za-orjazvaneto-na-evrofondovete-rano-e-debatyt-predstoi-video-news_672674.html", "text": "  Един възможен вариант на многогодишната финансова рамка – така финансовият министър Владислав Горанов коментира за орязване на средства по еврофондовете в следващите 7 години. Според Горанов е все още рано да се коментира къде е България, а за нашата държава имало \"неточни оценки\".  По думите на Горанов общият бюджет на ЕС номинално се увеличава - до 1,134 трилиона евро (бел. ред. – ). Това, обаче, не означавало, че обезателно България ще трябва да дава повече пари като вноска в бюджета на ЕС. Искам да избегнем приемането на многогодишната финансова рамка да стане в следващия Европейски парламент, добави Горанов.   Българският финансов министър на няколко пъти наблегна, че \"дебатът предстои\", визирайки бюджетната рамка на ЕС за периода 2021 – 2027 година включително. И не пропусна да каже, че рамката не може да мине само с одобрението на ЕК и ЕП, трябва одобрение и на Европейския съвет. Днес, по време на дебата в ЕП, ЕК получи подкрепата на евродепутатите, като като лидерът на АЛДЕ (групата на ДПС) Ги Верховщад заяви, че ЕП ще подкрепи ЕК, дори и Европейският съвет да не одобрява предложението.   Вицепремиерът Томислав Дончев пък подчерта, че многогодишната финансова рамка е оценка за Европа и конкретно по отношение на парите за България \"някъде е възможно да има движение нагоре, някъде - надолу\". Имат да текат тежки преговори, но обичайно финалният вариант не се различава драстично от първоначалното предложение, добави той. Като държава-председател на ЕС не е редно да изразяваме остри национални позиции, каза още Дончев, предвид факта, че вече имаше заявки, включително и от премиера Бойко Борисов, че ще настояваме да няма орязване на парите от кохезионните фондове. - през сегашния програмен период имало малко над 371 млрд. евро за т.нар. кохезионен пакет, а за следващия предложението е за 373 млрд. евро. Вицепремиерът изрично уточни, че става въпрос за \"номинални средства\", визирайки, че тук не се включва инфлацията, а това е много важно. За Общата селскостопанска политика обаче номиналното предложение било 371 млрд. евро, а при сегашния период средствата са \"номинално\" 411 млрд. евро. Тези сметки, обаче, рязко кореспондират с казаното от еврокомисаря по въпросите на бюджета Гюнтер Йотингер.        Припомняме, че днес (2 май) Йотингер и председателят на ЕК Жан-Клод Юнкер представиха за следващата многогодишна финансова рамка. Сред предложенията за дългосрочния бюджет, изрично посочени от Йотингер, са намаляване на парите за Кохезионната политика със 7%, за селскостопанската политика (ОСП) - с 5% и по директните плащания - с 4%. Основната причина за предлаганите съкращения е излизането на Великобритания. Освен това, ще има ограничения по отношение на еврофондовете за държави, в които върховенството на правото не е на ниво, но все още не е ясно какво ще представлява в детайли този механизъм.     ", "date": "2018.05.02", "title": "Горанов за орязването на еврофондовете - рано е, дебатът предстои (ВИДЕО)"}
{"url": "https://www.actualno.com/curious/kak-horata-reagirat-na-dete-koeto-se-e-zagubilo-ot-roditelite-si-video-news_672673.html", "text": "  Това видео е социален експеримент, който има за цел да разбере, как хората ще реагират спрямо дете, което се е загубило от родителите си.      Изведнъж се появява странен мъж, който предлага да вземе нещастното дете в дома си. Той настоява, че я познава и ще я отведе на безопасно място. Това, което следва е направо шокиращо.    Отделете време, за да ги образовате, какво да правят в подобни ситуации!        ", "date": "2018.05.02", "title": "Как хората реагират на дете, което се е загубило от родителите си (ВИДЕО)"}
{"url": "https://www.actualno.com/blagoevgrad/selo-lubovishte-zabraveno-ot-boga-snimki-news_672635.html", "text": "  Забравени сме от Бога и по-добре, казва една жена от село край Мелник, името му е любовно и въпреки крещящата тишина, в него са се настанили безвремието и разрухата.  Селото е Любовище, до него се стига през тунел, прокопан в един от „меловете”. Оттатък него вече има едва 20-ина жители и саморазрушаващи се или състарили се като обитателите си къщи.\r\nИзлизайки от тунела блясва светлина, тъмнината остава някъде назад, но не винаги, особено когато от другата му страна следва разрухата, въпреки името Любов.   „Тунела” е метафора, същото е и с името на село Любовище, община Сандански. Тунелът е след с. Рожен. Тук свършва и гордостта на страната-асфалтът. До тунела води неравен и стръмен макадамен път, по който колите подскачат като ужилени. А самият тунел е своеобразен превал между цивилизацията и разрухата, типична за малките български села днес. Тунелът в случая може да се разглежда и като граница между суетата и спокойствието, тишината и безвремието, пише БГНЕС.\r\nЗащото в това село, обитавано днес от 20-ина души, при това предимно баби, една 64-годишна жена убива скуката в безвремието с четене на книги. Казват, че в старостта си човек се връща назад, към детето, което е бил. И когато детството ни бе осмисляно с четенето на книги - нашият прозорец към света. Към това, което ни бе забранено и нямаше как да видим, можеше само да си го представяме.    А случаят с четящата книги Елена Капитанова е пример за обърканите представи в днешното време, когато светът е сън за нас, който опознаваш чрез книгите, вместо да го видиш с очите си.   „В училището-пансион учехме до 7 клас, децата бяха от Любовище и съседното село Кашина, като в интернат бяха - идваха в понеделник, връщаха се по родните си места в края на седмицата. Учителите, както и лекарите ходеха от село на село, Любовище наброявало в най-добрите си времена 300 души население, сега сме двадесетина. Имам 10 котки, три малки и един котарак, но нали е от Любовище, вече втора седмица се е запилял по другата махала, там дарява любов на котките на една друга баба”, обясни леля Елена.\r\nТя разказа легендата за името на селото. „Навремето старото село било малко след тунела, там в една от трите къщи живеела красавицата Люба. Тя се разболяла тежко, но успяла да оздравее и на един голям празник тръгнала по селото. Всички казвали: „Люба, Люба вижте”, и така дошло името на селото.     „Чета всичко-фантастика, криминални, исторически романи за българските царе, в момента чете „Кръстникът” на Марио Пузо. А как живея тук, баба ми казваше: кой къде се е окучил, там се е научил”. Тоест камъкът си тежи на мястото. Дойдох тук след като се разделихме с мъжа ми”, отбеляза Капитанова.   Според нея лекар идва от Сандански веднъж на две седмици, преглежда и мери кръвното в беседката до чешмата с три чучура.\r\n„Крадци, слава Богу тук няма, може би не знаят, че след тунела има хора. Забравени сме от бога и по-добре”, категорична е 64-годишната Елена Капитанова. Тя общува със съседката си баба Верка, между тях ограда няма, а и не е нужна.\r\nПокрай беседката минава група от 10-ина руснаци, оборудвани с щеки те вървят в пладнешката жега по прашния път към с. Кашина и водопада. Спират да се освежат на чешмата и казват: „Болгария страна хорошая, но и разруха большая”. Може би имат предвид умиращите малки български села.\r\nДругата история за името на селото пак е свързана с красавицата Люба, разказа я един мъж на средна възраст, който заедно със съпругата си имат нещо като къща за гости. „Красавицата Люба я харесал мелнишкия паша, искал я в харема си. И понеже знаела, че няма как да се измъкне, се обесила на поляната над селото. Висяла на едно дърво и кой както минал казвал: „Люба - вижте”. Та това са двете легенди, на които съвпада само края „Люба - вижте”.      Името са проучвали немалко хора. Според академик Иван Дуриданов етимологията на името идва от личното име Любо.\r\nГлавният поминък в началото на XX век е бил земеделието, скотовъдството, характерно е тютюнопроизводството и лозарството. Нивите са били богато засети с царевица, пшеница и ръж.\r\nДнес, в XXI век няма дори табела с името на селото, случайно озовалите се тук, не знаят къде са пристигнали.  ", "date": "2018.05.02", "title": "Село Любовище, забравено от Бога (СНИМКИ)"}
{"url": "https://www.actualno.com/curious/slonica-izumi-sveta-narisuva-si-avtoportret-s-pomoshtta-na-chetka-i-hobota-si-video-news_672636.html", "text": "     4-годшната тайландска слоница Суда обаче изумява всички с уменията, които е придобила. Тя нарисува свой автопортрет, като за целта използва четка и хобота си.   Суда е е питомник на парка Метенг във втория по големина град в Тайланд - Чианг Май. Тя е сред слоновете-художници, които са специално тренирани да рисуват и да радват с изкуството си посетителите.   Макар и видеото да е на няколко години, то продължава да бъде харесвано и споделяно от милиони потребители в социалните мрежи.     ", "date": "2018.05.02", "title": "Слоница изуми света. Нарисува си автопортрет с помощта на четка и хобота си (ВИДЕО)"}
{"url": "https://www.actualno.com/europe/es-dava-40-poveche-za-otbrana-news_672677.html", "text": "  Разходите на Европейския съюз за отбрана и сигурност ще нараснат с 40% до 27,5 милиарда евро за периода 2021-2027 г. Това ще представлява около 2% от общия бюджет на ЕС за този период, съобщи ТАСС, цитирани от БГНЕС.  Европейската комисия за пръв път представи проект на 7-годишния бюджет на ЕС на стойност 1,279 трилиона евро, в който Великобритания няма да участват заради Брекзит.   „Разходите в сферата на сигурността и отбраната на ЕС ще бъде повишени с 40% до 27,5 милиарда евро. По-конкретно ЕК предлага да се създаде общ отбранителен фонд на стойност 13 милиарда евро за стимулиране на разходите за военни изследвания и създаването на нови отбранителни възможности“, се казва в документа.   Разходите за външна политика се предвижда да бъдат увеличени с една четвърт до 120 милиарда евро, по-голямата част от тях ще бъдат предназначени за непосредствените съседи на ЕС, включително бившите съветски републики.", "date": "2018.05.02", "title": "ЕС дава 40% повече за отбрана "}
{"url": "https://www.actualno.com/society/syzdavat-baza-danni-za-deca-jertvi-i-izvyrshiteli-na-nasilie-news_672583.html", "text": "  Поддържане на интегрирана база данни за случаи на деца, жертви и  извършители на насилие, преглед на наличните системи за поддържане на  база данни за деца, жертви на насилие и деца, извършители на насилие. Това са основните задачи, набелязани от работната група \"Превенция на насилието и злоупотребата с деца\" към Националния съвет на закрила на детето.  В  базата данни ще има събиране и анализиране на информация относно  случаите на суицид сред децата и изследване на причините за тях, съобщиха от Държавната агенция за закрила на детето (ДАЗД).   Предвижда се модернизиране и обновяване на Националната телефонна линия за деца Предстои да бъдат разработени критерии и индикатори за оценка на работата по случаите на насилие над деца. Експертите се договориха да има подобряване на взаимодействието с научната общност с цел извършване на анализ (научни изследвания) по проблемите на насилието, свързано с деца. Освен това да бъде направено национално проучване на насилието над деца в страната от УНИЦЕФ.   По отношение на контролните действия за гарантиране правото на детето на закрила срещу насилие Към тях се предвижда повишаване информираността на децата и родителите, развитие на програми за позитивно родителство, които ще бъдат осъществяни от общини, читалища, НПО. Развитие на програми за работа с деца в детски градини и училища за повишаване на знанията им за насилието, които ще се правят от Министерството на образованието и науката.\r\nМинистерството на здравеопазването трябва да подпомогне патронажните грижи за деца до 3 години, като ефективен механизъм за промоция на психичното здраве на бебето и малкото дете и идентифициране на деца в риск от насилие и неглижиране.       Работната група реши още да се създадат . С тези дейности пилотно ще се заемат семейно-консултативните центрове в Шумен и Монтана.", "date": "2018.05.02", "title": "Създават база данни за деца, жертви и извършители на насилие"}
{"url": "https://www.actualno.com/crime/zakonovo-predlojenie-za-krajba-na-kola-veche-da-se-vliza-direktno-v-zatvora-news_672638.html", "text": "  Нови изменения на Наказателния кодекс (НК) бяха пуснати днес (2 май) за обществено обсъждане, става ясно от справка в портала Strategy.bg.  Основата на измененията е интеграцията на Директива 2013/48/ЕС относно правото на достъп до адвокат в наказателното производство и в производството по европейска заповед за арест и относно правото на уведомяване на трето лице при задържане и на осъществяване на връзка с трети лица и консулски органи през периода на задържане.   Интересен момент в промените е . Предвижда се за такава кражба . Досега тази санкция съгласно НК също я имаше, но имаше възможност признат за виновен за кражба да бъде глобен с до 3000 лева – т.е. или затвор, или глоба. Сега вече няма опцията за глоба – само затвор.   Уникално или не, но при представянето на промените изрично е посочено, че Наказателно-процесуалният кодекс (НПК) . В чл. 99 от НПК е записано, че адвокат може да се среща насаме с клиента си, но не и обратното. Затова и в НПК ще има промени – в чл. 55. Промените стават през Преходните и заключителни разпоредби на Наказателния кодекс.\r\nКогато някой бъде арестуван, следва незабавно да бъде уведомен човек, който арестуваният посочи. Ако арестуван човек се откаже от адвокат, органите на реда изрично трябва да му обяснят какви ще са последствията и да бъде разписан официален протокол за това. Това важи и при действия на митническите органи.       ", "date": "2018.05.02", "title": "Законово предложение - за кражба на кола вече да се влиза директно в затвора"}
{"url": "https://www.actualno.com/showbusiness/avichi-se-e-samoubil-s-parche-styklo-news_672596.html", "text": "  Световноизвестният шведски диджей Авичи, който беше намерен мъртъв на 20 април в столица на Оман, Маскат, се е самоубил, съобщи сайтът ТMZ.  Според изданието музикантът е страдал от силна депресия и си е нанесъл смъртоносни рани с парчета стъкло и е починал от загуба на кръв.   Полицията досега не е разпространила официално съобщение за причината за смъртта на Авичи, единственото ясно бе, че смъртта му не е причинена от друг.   Преди дни семейството на диджея публикува писмо, в което намекна, че Авичи е сложил сам край на живота си, защото \"не можел да продължи повече\".", "date": "2018.05.02", "title": "Авичи се е самоубил с парче стъкло? "}
{"url": "https://www.actualno.com/europe/ek-predloji-budjet-v-razmer-na-1279-triliona-evro-za-perioda-sled-brexit-news_672656.html", "text": "  Председателят на Европейската комисия Жан-Клод Юнкер представи „разумен и отговорен\" план за по-голям бюджет след Brexit на стойност , покриващ периода 2021-2027 г., предаде AFP, цитирана от агенция \"Фокус\".  „Нашите предложения водят до обща сума от 1,279 трилиона евро\", заяви Юнкер пред Европейския парламент, като добави, че той е еквивалентен на .   Припомняме, че договарянето на Многогодишната финансова рамка се провежда в преговорите за състава на следващата Европейска комисия. Освен това има очакване Брюксел да се захване със широкообхватни институционални реформи, които също ще разширят обхвата на преговорите.   Бюджетът ще потвърди и преначертае линии на преговори, регионални и политически, за разпределението на около един трилион евро или 2% от БВП на ЕС.        Преди да договарят структурните фондове, държавите ще трябва да се споразумеят кой ще попълни годишната дупка от 10-15 млрд. евро, която ще се отвори след излизането на Великобритания от структурите на Общността. В това уравнение държавите няма да могат да заобикалят предоговарянето на исторически най-скъпата политика, т.е. Общата селскостопанска политика (ОСП). Подразбиращият се аргумент е, че 7% от европейското население не трябва да консумира 80% от бюджета на Европа, отбелязва още изданието New Europe.\r\nФранция и Германия очевидно са готови да увеличат своя принос, но Австрия, Дания и Швеция не са толкова въодушавени от идеята. Остава една година до изборите в Швеция, а Дания и Австрия имат евроскептични правителства. Сигурно е, че отстъпките ще бъдат по-малко приемливи.\r\nПреговорите ще доведат до елементи на политическо приоритизиране. Намаляването на разходите за селското стопанство и намаляването на структурните фондове за Изтока може да бъде договорено в контекста на бъдещето, като се отделят повече средства за отбраната, граничния контрол и цифровата икономика. Тези нови приоритети в крайна сметка също ще се превърне в неразделна част от бюджетните преговори.    ", "date": "2018.05.02", "title": "ЕК предложи бюджет в размер на 1,279 трилиона евро за периода след Brexit"}
{"url": "https://www.actualno.com/sofia/gotvi-li-stolichna-obshtina-diktat-chrez-naredba-po-otnoshenie-na-reklamata-v-sofija-news_672598.html", "text": "  Поправки в за преместваемите обекти, рекламните и информационните елементи на Столична община, чийто период на консултация изтича на 11 май тази година, вече предизвикват недоволство и обвинения към рекламния бранш, че действа през общинските власти, за да елиминира конкуренция.  Става въпрос за промени в параграф 65 от Преходните и заключителни разпоредби на наредбата, както и параграф 42, чл. 68, ал. 1. Конкретният текст на параграф 65 гласи: \" \". А в чл. 68, ал 1 се създава нова точка (3), в която пише следното: \" \".   В сигнал до собственици на търговски обекти коментират, че промените са \"грубо посегателство върху бизнеса и облика на десетки хиляди търговски обекти, както на големи, вкл. международни компании, така и на представители на средния и малкия фамилен бизнес\". Представителите на търговския бизнес са категорични, че органичението е по предложение на фирми, които стопанисват билбордове и искат по законов начин да пренасочат парични потоци към себе си. В подкрепа на това твърдение е цитирано предложение за промяна на параграф 53, съгласно което не може да се поставят билбордове в частни терени, ако са по-близо от 60 метра един от друг, а в някои специфични случаи – 80 или 100 метра.   \"Неслучайно, след като бяха раздадени последните пакети с общински места за билбордове за срок от 10 години, сега се предлага в наредбата срокът на разрешителните занапред да бъде намален на 5 години (параграф 26)\", оплакват се собствениците.\r\nОсвен билбордовете, проблемни за бизнеса се оказват и промени за т.нар. фирмени тотеми и LED екраните в София. Фирмените тотеми не може да са по-големи от 6 кв. метра т.е. двойно по-малко от стандартен билборд (параграф 39, чл. 55), а на LED екрани на открито не може да се излъчва видео и/или анимация, мигащи или движещи се светлини - само статични картини (параграф 10). Не може да има и озвучаване на такъв тип реклама.       ", "date": "2018.05.02", "title": "Готви ли Столична община диктат чрез наредба по отношение на рекламата в София? "}
{"url": "https://www.actualno.com/europe/v-armenija-e-sprjan-jp-transporta-news_672605.html", "text": "  В Армения е напълно спрян жп транспорта, съобщи Интерфакс. Протестиращите блокират улици и магистрали. Спряно е движението по пътя Ереван-Сенан и участъка от магистралата  Армения-Грузия. Към демонстрациите ще се присъединят и служителите на международното летище \"Звартноц\".  Масовите протести в Армения продължават над две седмици. Бившият президент Серж Саргсян (Саркисян) подаде оставка от поста на министър-председател.   Апетити към премиерския стол има лидерът на опозицията Никол Пашинян. Той обаче не получи необходимата подкрепа от депутатите. Пашинян призова за национална стачка и акции на гражданско неподчинение.   ", "date": "2018.05.02", "title": "В Армения е спрян жп транспорта"}
{"url": "https://www.actualno.com/asia/vinovnikyt-za-protestite-v-erevan-prizova-za-razblokirane-na-pytishtata-v-stranata-news_672668.html", "text": "  Лидерът на протестното движение в Армения Никол Пашинян призова своите привърженици да разблокират всички пътища в страната в 16:00 часа, за да позволят на прииждащите демонстранти да пристигнат на вечерния митинг, предава РИА Новости.  „Призовавам да се разблокират всички пътища, за да могат хората да дойдат на митинг (в 18:00 часа)“, заяви Пашинян във видеосъобщение, поместено на неговата страница във Facebook.   Той подчерта, че протестните акции в сряда са безпрецедентни. „Днес в Армения практически не останат нито един отворен път“, подчерта лидерът на опозицията, предаде \"Фокус\".   РИА припомня, че от сутринта привържениците на Пашинян, който преди това не успя да събере необходимия брой гласове в арменския парламент, за да стане премиер на страната, блокират улиците, железопътните релси и мостовете на територията на цялата държава. Полицията не се намесва в действията на протестиращите.\r\nВ Ереван са блокирани централните улици и пътят към летище Звартноц. Движението на автомобили на практика е преустановено, а освен това е нарушена работата на метрото. Протестиращите блокираха входовете на няколко министерства. Във втория по големина град в Армения – Гюмри – демонстрантите блокираха кметството и поискаха от градоначалника да се присъедини към протестите.       Преди това Пашинян призова своите привърженици да проведат акция на тотално гражданско неподчинение на 2 май.\r\nВъв вторник парламента на Армения не успя да избере министър-председател. За единствения кандидат - Никол Пашинян, гласуваха 45 депутати при необходими 53. Съгласно законите на страната, след една седмица народното събрание ще се опита да избере премиер отново. В противен случай законодателният орган ще се разпусне автоматично.", "date": "2018.05.02", "title": "Виновникът за протестите в Ереван призова за разблокиране на пътищата в страната "}
{"url": "https://www.actualno.com/business/bulmedikabuldental-svetyt-na-medicinata-sybran-v-edno-izlojenie-news_672602.html", "text": "  От 16 до 18 май в Интер Експо Център предстои да се проведе едно от най-значимите събития в медицинския бранш - Международното изложение с дългогодишна история ще събере за 52-и път на едно място специалисти и водещи фирми от индустрията, за да обменят опит и да покажат най-новото от света на медицината и денталната медицина. В рамките на три дни посетителите ще могат да разгледат над 850 бранда, да се срещнат с над 200 изложители, да се запознаят с повече от 250 иновации, както и да участват в богатата съпътстваща програма от демонстрации, лекции, семинари, практически курсове, презентации и др.  Организаторите отчитат силен ръст в записването на нови участици – над 55 нови фирми, с което общият брой на изложителите наброява над 200. Така тaзи година в участие ще вземат директни изложители от 19 държави. Сред тях са България, Великобритания, Канада, Германия, Португалия, Сингапур, Китай, Тайван, Пакистан, Румъния, Италия, Швейцария, Франция, Гърция, Холандия, Турция, Словения и Латвия.  Участие вземат и български производители на медицинска и дентална техника, оборудване, материал и консумативи. Това безспорно е гаранция както за разнообразие, така и за добра платформа за обмен на опит, контакти и полезни съвети.    ще предложи богат набор от медицинска техника, оборудване, болнично и лабораторно обзавеждане; офталмологична апаратура и консумативи, технологии за естетичната медицина, ортопедия и рехабилитация; медицински инструменти и продукти на фармацията; дентална техника, оборудване и обзавеждане на клиники/кабинети; зъботехническо оборудване, апаратура, инструменти, материали и консумативи, както и продукти за дезинфекция и специализирано работно облекло.\r\nОсвен разнообразие от изложители, ще предложи на всички посетители и богата съпътстваща програма. Тя ще включва демонстрации, лекции, семинари, практически курсове и презентации. Повече подробности и детайли може да прочетете .    За шеста поредна година международното изложение ще зарадва петима специлисти, посетили събитието, с ваучер на стойност 2000 лв. Участие в традиционната инициатива ще може да вземе всеки посетител, попълнил анкетна карта. Победителите ще могат да използват ваучерите за закупуване на техника и консумативи от фирми изложители на „Булмедика/Булдентал 2018“. Целта на инициативата, както всяка година, е да се подпомогне стремежът на изложителите и на медицинските специалисти към по-висок стандарт и качество на здравното обслужване. Изложението ви очаква от 16 до 18 май в Интер Експо Център.\r\nЗа повече информация може да посетите: ", "date": "2018.05.02", "title": "БУЛМЕДИКА/БУЛДЕНТАЛ - Светът на медицината, събран в едно изложение"}
{"url": "https://www.actualno.com/interview/kmetyt-na-ruen-imame-rekorden-budjet-okolo-10-ot-pytishtata-sa-v-okajano-systojanie-news_672607.html", "text": "      Строителството върви с добри темпове. Част от площада ще е готов за празника на общината, който е на 27-ми май. Фирмата даде в офертата си 105 работни дни срок, в който ще трябва да е готов целият площад.    1,4 млн. лв. е сумата по договора за цялостна реконструкция. Обектът е разделен на три етапа. В момента се работи по първия етап. Той е и най-интересен. Ще има открита сцена, шадраванче. Всички плочки и бордюри се сменят. Повече зеленина предвиждаме. 200 нови дръвчета ще бъдат засадени. По-зелен ще е центърът на Руен - с много храсти, треви и цветя.     В момента нямаме други инфраструктурни проекти, които да са на етап реализация. Готвим проекти по Програмата за развитие на селските райони - за асфалтиране на улици, пътища, паркове по населени места. В момента готвим проекти и ако бъдем одобрени, ще ги изпълним. Приемът е до 15 юни.     Част пътищата в селата са в много добро състояние, друга част са в добро състояние и една малка част, около 10% от общинската пътна мрежа, е в окаяно състояние. Ние веднъж кандидатствахме, но не ни одобриха. Малко са ни точките. Финансирани бяха проекти с 55 и повече точки, а ние имахме 52 - с три точки не ни стигнаха. Губим от няколко неща - и от безработица, и от излаз към републикански пътища. Според нас имаме достъп до републикански път, но Министерството твърди, че това е улица, а не републикански път и от там губим точки. В момента върви разширение на съществуващ цех за производство на кабели за автомобили. Фирма \"Нурсан\" разширява базата си в Люляково. Прави нова база за още около 200 души работници. Фирмата е турска, с наименование \"Нурсан Отомотив\". Тя развива дейност в Руенско от 15 години. В момента там работят около 1000 души и се разширяват с още около 200-300 работника. Водим преговори и с други потенциални инвеститори. Периодично идват, разговаряме с тях, обясняваме им какви са възможностите. Те ще си преценят.       Безработицата в община Руен мога да кажа, че е нулева, защото същата тази фирма от 3-4 месеца търси работници и в Руенско и не може да намери. Вози хора от Шуменска област, защото село Люляково е на границата, на 15-20 км от Шуменска област. Возят работници от Карнобат, село Екзарх Евтимово, от град Айтос. За тези, които искат да работят, работа има. Друг е въпросът със заплащането. То не е както в Европа, но е доста добро - получават около 700-800 лева заплата. Единственият проблем е, че ги карат да работят извънредно през два-три дни. От това се оплакват хората. Естествено, плащат им за извънредния труд, но това е проблем, защото често се случва. И сега ръководството на фирмата е решило да наеме повече хора, за да се работи по осем часа, не повече. Точно. Даже от 20 дена започнаха да пътуват за Слънчев бряг. Над 15 автобуса тръгват сутрин до Слънчев бряг и се връщат.    Има, да. Там проблемите са големи. Има една хижа, която е общинска собственост с екопътеки към нея. Имаме готов проект в работна фаза. Преди 3-4 г. кандидатствахме и ни спряха финансирането поради причината, че там, където минават екопътеките, държавата е отдала на концесия ловни площи. Оправданието на Министерството е, че там, където има ловен туризъм, не може да има селски туризъм. Доста поспорихме с тях, но в крайна сметка парите се дават от тях и те не ни одобриха проекта на стойност 1,2 млн. лв., с които щяхме да възобновим екопътеките. Руен е много близо до Слънчев бряг, на 40 и няколко километра. Идеята ни беше от Слънчев бряг чрез туроператори да караме туристи да идват в нашите балкани, но за съжаление идеята ни остана нереализирана. Строят се, но слабичко. На година по една, две, три. Това е.    Рекорден бюджет имаме тази година. С бюджетите на училищата са близо 22 млн. лв. На добрата работа на общинската администрация по събиране на стари задължения. Дължи се на правителството на Република България, защото миналата година отпусна 1,4 млн. лв. за площада на Руен от републиканския бюджет. Още около 600 000 лв. имаме събрани местни приходи. Тези постъпления рефлектират върху общия размер на бюджета. Предходната година бюджетът ни беше 20 милиона. Финансовият екип на общината е млад, амбициозен и работи много добре. ", "date": "2018.05.02", "title": "Кметът на Руен: Имаме рекорден бюджет, около 10% от пътищата са в окаяно състояние"}
{"url": "https://www.actualno.com/curious/ucheni-otkriha-kak-rozite-da-uhajat-po-dylgo-news_672606.html", "text": "  Учени от Франция, Германия и Китай успяха да дешифрират генома на розата и да открият гените, които отговарят за аромата и цъфтенето. Това ще позволи на експертите в бъдеще да променят гените и да създават по-дълготрайни, по-красиви и по-ароматни рози.  Учените са проучили вида Китайска роза, който е пренесен в Европа от Източна Азия през 18 век. Те са получили една от най-пълните последователности на генома на растението, която е установявана някога, предаде БГНЕС. Авторите на изследването са открили над 36 000 гени, кодиращи протеините и биохимическите пътища, координиращи цъфтенето и уханието.   Тяхното откритие създава основа за „нова ера“ в отглеждането на рози. „Когато отивате на пазара, там откривате рози, които не ухаят. Или в най-добрия случай ухаят на пластмаса“, отбеляза Мохамед Бендхман, един от ръководителите на изследването. „Надявам се, че ще можем да променим как изглеждат и миришат розите, като запазим тяхното ухание по-дълго. Колкото по-дълго те са натопени във ваза, толкова по-малко ухаят“, добави той.   ", "date": "2018.05.02", "title": "Учени откриха как розите да ухаят по-дълго"}
{"url": "https://www.actualno.com/curious/8-neshta-pod-dusha-koito-trjabva-da-sprete-da-pravite-news_672627.html", "text": "  Цял живот правим нещата по един начин, докато един ден не чуем или не прочетем отнякъде, че сме в тотална грешка. Оказва се, че вредим на тялото си по много и различни начини, когато си взимаме душ. Това са най-често допусканите грешки, които по-добре да спрете да правите.   - водата, с която миете тялото си, е с по-висока температура, което вреди на кожата. Лицето се мие с хладка вода - не прекалявайте, това дразни кожата и може да предизвика влошаване на състоянието ѝ    - колкото повече време прекарвате под душа, толкова по-вероятно е кожата ви да стане суха    - топлата и влажна среда е идеална за разпространение на какви ли не бактерии. Винаги трябва да изсушавате гъбата след душ     - да, сексът под душа означава един куп бактерии, с които по-добре да не сте запознати - изключително вреден навик, с който косата се омазнява прекалено бързо, а кожата на главата се дразни от честото ползване на шампоан    - логиката, че цялата сапунена вода така или иначе се стича до краката ви, не върши работа, когато говорим за хигиена     - е, всички знаем защо е грешка, по-добре използвайте новата и не пестете от това", "date": "2018.05.02", "title": "8 неща под душа, които трябва да спрете да правите "}
{"url": "https://www.actualno.com/art/etnografskijat-muzej-v-sofija-nabira-predmeti-ot-socializma-news_672608.html", "text": "  Институтът за етнология и фолклористика с Eтнографски музей към БАН набира предмети от социализма за попълване на фондовете си и включване в експозиции. Набирането на бъдещи експонати ще става под формата на дарения, като ще се поддържа личен контакт с всеки един дарител, съобщиха от пресцентъра на музея.  От там обясняват, че всеки, който има вещи от посочения период като дрехи, опаковки от шоколади, партийни книжки, играчки, сервизи и др. може да ги предоставите на хората, които ще се погрижат за тях и ще им вдъхнат нов живот.   Необходимостта от обогатяване на експозицията идва дни, преди ремонтът на залите на Националния етнографски музей да е приключил напълно, с което се отварят нови възможности за реализиране на изложби и проекти.   ", "date": "2018.05.02", "title": "Етнографският музей в София набира предмети от социализма"}
{"url": "https://www.actualno.com/politics/zam-predsedateljat-na-parlamenta-kojto-ne-pusna-hora-s-uvrejdanija-v-ns-ostana-na-posta-si-news_672612.html", "text": "  Бурният спор относно оставката на зам.-председателя на Народното събрание Емил Христов приключи очаквано – оставката не беше приета. Никой извън депутатите на БСП не подкрепи подаването на оставка.  Припомняме, че в средата на април, при поредния национален протест на родители на деца с увреждания  протестиращи опитаха да влязат в Народното събрание, но . Причината – протестиращите носеха тениски с надпис , а това било нарушение на правилника на парламента, тъй като съгласно него продажбата и разпространението на информационни материали е забранено в сградата на Народното събрание.       Това не е единственият случай, в който хора са ограничавани да влязат в Народното събрание. Общото при всички случаи е, че почти всички са се съобразявали. Няма и председател на парламента, който да е отменил решение на охраната. Така злополучният Емил Христов се защити за взетото решение, като не оспори, че над час хора с увреждания не са допускани в сградата на парламента, но попита как това е ставало по негово нареждане, след като в мотивите за искане на оставката му изрично е посочено, че бил уведомен \"над час по-късно\". Христов напомни, че правилата, по които работи Народното събрание, де факто са разработени от бившия председател на БСП Михаил Миков. \"Умишлено или не не ми беше дадена възможност да говоря с началника на охраната\", заяви още Христов, който зададе въпрос кой е разпространил информацията, че той е наредил на охраната да спре хората. Затова зам.-председателят на парламента поиска извинение и попита защо от БСП не са били добронамерени да изчакат да свърши пленарното заседание и да бъде направена среща.\r\nПреди гласуването се изказаха депутати както от опозицията, така и от управляващото мнозинство. Най-активни бяха депутатите от БСП – Филип Попов, Антон Кутев и Георги Гьоков. Според Попов Христов е държал \"часове наред\" родителите на децата с увреждания, както и хора с увреждания, а после се оправдал с охраната на парламента. Кутев добави, че ако не друго, е трябвало поне управляващите и по-точно ГЕРБ да покажат съчувствие и дадат \"някакви обещания за реформа\", ако могат. \"Това са ваши проблеми, това са проблеми на тези, които сега управляват – защото тези хора може и да не доживеят до следващото управление\", подчерта червеният депутат. И също категорично каза: \"Стана скандал и заради това станахте социално чувствителни\". А Драгомир Стойнев заяви по адрес на Христов, че сам е трябвало да подаде оставка и че ГЕРБ е в изолация.       От ГЕРБ пък отвърнаха, че обвиненията по отношение на Христов са \"интерпретации и инсинуации\", тъй като той вече бил казал, че не му е била представена коректно информацията за протеста на родителите на деца с увреждания и на хора с увреждания. Това е \"инструментариум\" за дестабилизация на правителството и уронване на престижа на  Месечната помощ на дете с увреждане вече е 930 лева месечно, при \"диференциран подход\", напомниха от партията на Борисов, след като помощта била само 240 лева през 2016 година. 268 млн. лева има в Бюджет 2018 за хората с увреждания, продължи изброяването. Имаме желание и визия за промени в законодателството за хората с увреждания, стараем се да им помогнем, водим диалог, завърши защитата в лицето на Светлана Ангелова. Какви лъжи казах, мъчите се да замажете, отвърна Антон Кутев, който беше инициатор на опита за среща между родителите на деца с увреждания и хора с увреждания и депутати от управляващото мнозинство. Да ви цитирам ли Красимира, която , за да си лекува детето, закова нов пирон Георги Гьоков, който поиска „малко отношение“ от ГЕРБ. Бившият пловдивски кмет Спас Гърневски моментално отдаде това на Виденовата зима.\r\nИстинското \"отношение\" от ГЕРБ дойде в лицето на Данил Кирилов, председател на правната комисия в парламента. Той обяви, че по правилник всъщност нямало право да има такава среща на протестиращи с депутати, независимо кои са протестиращите и че в Закона за събранията, митингите и манифестациите също било урегулирано, че не може да се влиза в сградата на Народното събрание с пропагандни материали.\r\nСтанил Станилов от \"Атака\" също се включи в дебата и поиска парламентът да работи по закони, защото депутатите били избрани за тази цел, а не да съдят действията на ръководството на Народното събрание. Той обвини Корнелия Нинова, че го нарекла \"псевдопатриот\".       Стигна се и до непредвидена 15-минутна почивка, защото представители на хора с увреждания се появиха на среща в парламента с председателите на парламентарните групи. След тази среща председателят на здравната комисия в Народното събрание и депутат от ГЕРБ Даниела Дариткова коментира, че дори при тази среща било казано, че се дават достатъчно пари, но организацията е много лоша и разпределението е неефективно. Михаил Христов от БСП обаче отвърна, че за \"помощни средства\" за хора с увреждания държавата харчи 50 млн. лева годишно, а за 10 млн. лева можело да се направи държавно предприятие, което да ги произвежда.\r\n\"Емил Христов се извини от трибуната на хората, които не допуснаха. За мен аргументите бяха изключително нелепи. . Темата е политическа, не партийна. Политическа е, защото става дума за политики по уврежданията и, ако не се политизира тези проблеми никога няма да бъдат решени“, коментира Капка Панайотова от Центъра за независим живот, която беше един от птисъствалите на днешната среща. , обобщи фарса депутатът от БСП Славчо Велков.", "date": "2018.05.02", "title": "Зам.-председателят на парламента, който не пусна хора с увреждания в НС, остана на поста си"}
{"url": "https://www.actualno.com/africa/ataka-sreshtu-izbiratelnata-komisija-v-libija-otne-jivota-na-11-dushi-news_672640.html", "text": "  Самоубийственото нападение срещу избирателната комисия на Либия е отнело живота на поне 11 души в столицата Триполи, заявиха властите в страната, цитирани от БГНЕС.  Министерството на здравеопазването съобщи за 11 загинали и двама ранени. Международно подкрепеното правителство на националното единство уточни, че се е заело с \"последствията от „малодушното самоубийствено нападение\".       Снимка: ", "date": "2018.05.02", "title": "Атака срещу избирателната комисия в Либия отне живота на 11 души"}
{"url": "https://www.actualno.com/business/ek-predlaga-globa-ot-4-ot-oborota-na-tyrgoveca-pri-narushenie-na-potrebitelskite-prava-news_672592.html", "text": "   И преди сме говорили, че може би е най-справедливият - санкциите да представляват проценти от реализирания оборот от съответните търговци за даден период от време. Това каза пред журналисти председателят на Комисията за защита на потребителите Димитър Маргаритов след среща с представители на потребителските организации, бизнеса и националните органи, отговарящи за защита на потребителите в Представителството на ЕК.   При въвеждането в националните законодателства ще стане ясно точно какъв ще бъде размерът“, уточни той.\r\n„Новият механизъм за потребителите на ЕК представлява предложение за една сделка, която да гарантира повече права и възможности при търгуването в онлайн среда“, коментира Димитър Маргаритов.   „Без значение къде се намират на общия европейски пазар, бихме могли да говорим за опит за преодоляване на различните стандарти за потребителите“, посочи той.   „Новата сделка“ е чрез подадена ръка от европейските институции всички национални органи заедно с потребителите да изработим възможно най-добрите правила, които да дават повече самочувствие, възможности и гаранция за това, че ако бъдат нарушени правилата способите за защита ще позволят справедливо обезщетение“, каза още Димитър Маргаритов.    С ЕК, Съвета и ЕП ще натискаме за приемането на Новия търговски механизъм за потребителите преди пролетта на следващата година. Това каза заместник-генералният директор на Генерална дирекция \"Правосъдие и потребители\" Франциско Фонсека Морильо, цитиран от Фокус.\r\n„Ще минем през всички европейски страни, започваме от София. Дискусията ще продължи до 28 ноември, когато в Брюксел ще бъде финалното обсъждане“, посочи той.   „Ключов момент ще бъде месец декември, когато по време на Австрийското председателство ще трябва да приеме обща позиция по този пакет“, обясни Франциско Морильо.    „Предлагаме на европейските граждани много важен пакет, който е плод на повече от 3 години интензивни обсъждания“, изтъкна той. „Този нов механизъм няма и не може да бъде нов бюрократичен инструмент на Брюксел. Бяхме убедени, че за да успее, трябва да излезем извън стандартния подход“, коментира Франциско Морильо.\r\n„Подходът трябва да бъде отдолу нагоре. Пакетът не трябва да бъде нещо измислено от Брюксел, а да дойде от вас потребителите, да се припознаете в него“, каза още той.", "date": "2018.05.02", "title": "ЕК предлага глоба от 4% от оборота на търговеца при нарушение на потребителските права"}
{"url": "https://www.actualno.com/asia/desetki-postradali-sled-zemetresenie-v-iran-news_672610.html", "text": "  Общо 31 души са пострадали при земетресението, което в сряда удари отдалечен планински район в южната част на Иран с магнитуд от 5,2 по скалата на Рихтер, предава Voice of America.  В резултат на труса, чиито епицентър е бил на около 700 км южно от столицата Техеран, са нанесени щети на електрозахранващите и комуникационните мрежи, съобщиха държавните медии в Иран. По данни на службите за спешна помощ след земетресението в болница са настанени 18 души, а на други 13 е оказана медицинска помощ, допълни агенция Фокус.   В Иран почти всеки ден се регистрират земетресения, тъй като се намира на разломни линии. През ноември миналата година земетресение с магнитуд 7,2 по скалата на Рихтер разлюля западната част на Иран, убивайки повече от 600 души. През 2003 г. при земетресение с магнитуд 6,6 в историческия град Бам загинаха 26 000 души.    ", "date": "2018.05.02", "title": "Десетки пострадали след земетресение в Иран"}
{"url": "https://www.actualno.com/education/priet-e-plan-s-merki-za-namaljavane-prejdevremenno-napusnalite-obrazovatelnata-sistema-news_672591.html", "text": "  Правителството прие план за изпълнение на Стратегията за намаляване дела на преждевременно напусналите образователната система. Той обхваща периода 2018-2020 година и съдържа политики и мерки за превенция на отпадането от училище и за компенсиране на пропуснатите знания и умения за отпадналите преждевременно от системата. Предвидени са интегрирани мерки по модела на Механизма за съвместна работа на институциите по обхващане и задържане в образователната система на деца и ученици, създаден през 2017 година. Целта е добрият опит от дейностите в изпълнение на Механизма да се превърне в устойчива политика за превенция на отпадането от училище.  Новите моменти в Плана са свързани с въвеждането на задължително предучилищно образование за децата от 4-годишна възраст. Предвидено е до края на 2020 година 90% от децата на тази възраст да са обхванати в системата на предучилищното образование с цел по-добра адаптация в процеса на обучение в начален етап. За осигуряване на равен достъп до образование на деца и ученици от семейства от социално слаби и уязвими групи в социалните мерки на Плана е предвидено за еднократна помощ за деца, записани в първи клас, да се предоставят по 11 500 000 лева всяка година. В мерките за приобщаващо образование на децата и учениците със специални образователни потребности до края на периода се предвижда да бъдат включени над 19 000 деца. За подобряване ефективността на взаимодействието с родителите с цел задържане на децата и учениците в училище и повишаване на образователните им резултати също са предвидени дейности, насърчаващи мотивацията у родителите за образование на децата им и повишаване и развитие на възпитателния потенциал на семействата. Включени са дейности за овладяване на българския книжовен език от децата и учениците, чиито майчин език не е българският. Заложени са и мерки за повишаване квалификацията на педагогическите специалисти за работа в мултикултурна среда.   В резултат на изпълнение на дейностите, заложени в плана, се очаква да бъде постигната целта на Стратегията – делът на преждевременно напусналите образователната система до 2020 г. да спадне под 11% при 12,5% през 2012 г.   ", "date": "2018.05.02", "title": "Приет е план с мерки за намаляване преждевременно напусналите образователната система"}
{"url": "https://www.actualno.com/burgas/dnite-na-afrika-v-burgas-news_672615.html", "text": "  Само след седмица в Бургас ще стартират \"Дните на Африка\", които в поредица от събития ще представят музика и танци от различни държави на континента.  Проектът е вторият от общо 10, подпомогнат от Община Бургас по Програмата за съфинансиране на културни проекти.\r\nСъбитията започват на 9 и 10 май с уъркшоп по джембе и африкански танц със Сами Кояте.   Той е артист от новото поколение, родом от Гвинея, практикува разнообразни музикални стилове. Резултатът от това е албум с 14 песни.\r\nСами Кояте, псевдним на Фоде Кояте, е роден през 1985 в Матам, в предградие на Конакри, Гвинея. Приятелите му започват да го наричат Сами през 2009 заради филма \"Престъплението на Христос\" с актьора Majid Michel. Произхождащ от семейство гриоти (странстващи западноафрикански поети и певци, наричани още \"джели\"), Сами Кояте е син на Джели Мори (баща) и М‘Мах Кояте (майка). Малкият Фоде се учи да свири на инструменти от десетгодишна възраст с баща си и същевременно ходи на училище. Вдъхновен от традиционната музика, първият му извор на вдъхновение е песен на артиста Baaba Maal.    ", "date": "2018.05.02", "title": "\"Дните на Африка\" в Бургас"}
{"url": "https://www.actualno.com/healthy/v-pirogov-spasiha-jivota-na-7-godishno-dete-news_672546.html", "text": "  Неврохирурзите от УМБАЛСМ „Н. И. Пирогов” спасиха живота на 7-годишно момче.  То е докарано в нощта срещу 1 май от Монтана. Детето е пострадало след падане с колело.   Направените високоспециализирани изследвания показват, че момчето има открита импресионна фрактура  - т.е. има тежко счупване на  черепа с притискане на мозъка. Налага се незабавна операция. За да я извърши, в операционната веднага влизат д-р Петър Илков и екипът му, а анестезиолог е д-р Боряна Янева.   Лекарите посрещат празника в операционната, където оперират цяла нощ. Д-р Илков извършва животоспасяващата операция, след което детето е настанено за лечение в детската реанимация, където е поставено под активни интензивни грижи и наблюдение, съобщиха от болницата. \r\nВ момента момчето се възстановява добре. То е в съзнание, контактно и адекватно.       ", "date": "2018.05.02", "title": "В \"Пирогов\" спасиха живота на 7-годишно дете"}
{"url": "https://www.actualno.com/blagoevgrad/obshtina-bansko-vyvejda-nov-evropejski-model-za-kachestvo-v-publichnija-sektor-news_672616.html", "text": "  Община Банско, въвежда нов европейски модел за качество в публичния сектор. Проектът с наименование „Въвеждане на Общата рамка за оценка (CAF) в администрациите“, е с бенефициент Института по публична администрация. Т.нар. модел CAF (Common Assessment Framework) или Обща рамка за оценка, се прилага в публичните организации в цяла Европа, за да се отговори на очакванията  на обществото да подобряват своята дейност. Това е инструмент за цялостно управление на качеството с цел подобряване на извършваната дейност, следвайки стъпките в цикъла PDCA (Plan-Do-Check-Act) или Планирай-Направи-Провери-Действай.  Планинската администрация е една от общо 48-те държавни организации на всички нива (общинско, областно, централно), в които моделът се въвежда пилотно за периода 2017-2018 г. В тази връзка екип от администрацията премина тридневно обучение, водено от г-жа Фиданка Иванова, областен координатор по проекта. В рамките на обучението бяха засегнати всички ключови дейности, които всяка организация следва да изпълни: извършване на самооценка, изготвяне на доклад за  резултатите от оценката и разработване на план с мерки за усъвършенстване на организацията. Дейностите следва да се изпълнят в срок до края на месец юли 2018 г.   ", "date": "2018.05.02", "title": "Община Банско въвежда нов европейски модел за качество в публичния сектор"}
{"url": "https://www.actualno.com/business/forum-na-komunikacionnata-industrija-shte-predstavi-dannite-za-komunikacionnija-pazar-v-bylgarija-za-2017-news_672600.html", "text": "  Форум на комуникационната индустрия“, който ще се проведе на 9 май в Sofia Event Center, ще представи данни на Българската асоциация на комуникационните агенции (БАКА) за нетните рекламни бюджети и медийната инфлация в България през 2017, и очакваните стойности за 2018. Eднодневната конференция ще се проведе под надслов „Глобални посоки – локален фокус” и ще направи обзор на рекламния пазар oт бизнес гледна точка. В три тематични панела представители на топ мениджмънта на голeмите медийни групи и рекламодатели, някои от водещите маркетингови изследователи и международно признати лектори ще споделят с аудиторията от маркетингови и комуникационни експерти коментарите и прогнозите си за трансформацията – в рекламния бизнес, потребителското поведение и в дигиталния свят.  Събитието ще бъде открито с годишен обзор на бизнеса от  Българската асоциация на комуникационните агенции (БАКА), представен от София Пенева, председател на Управителния съвет. Tя ще покаже данни на БАКА за инвестициите в различните типове медии за 2017 и 2018. Глобалните трендове и локалните предизвикателства през годината ще се дискутират в отворен панел от топ мениджмънта на някои от най-влиятелните компании в бранша, сред които: Дидие Щосел, CEO на Nova Broadcasting Group, Флориaн Скала, CEO на bTV Media Group, Николай Неделчев, управляващ директор на Publicis One, Александър Димитров, главен изпълнителен директор на  Mтел и Михаела Пиерова, генерален директор на Sanofi. Модератор на дискусията ще е Велислава Попова, главен редактор на Dnevnik.bg. Първият панел, посветен на бизнес трансформацията ще завърши с лекция на Лий Хобс, вицепрезидент Телевизия за Европа, Близък Изток и Африка на Дискавъри, който отговaря за унифицираната стратегия за 360-градусов мениджмънт на платените канали, като Discovery Channel и TLC на 140 пазара и ще говори за предизвикателствата пред телевизионния пазар.\r\nПанелът, посветен на потребителски нагласи, ще бъде открит от д-р Патрик ван Веен, експерт по социално поведение и основател на Apemanagement®. По образование биолог, с богат практически опит във неправителствения, правителствения, академичния и частния сектор, д-р ван Веен прилага уникален подход при изследването на поведението на потребителя, съпоставяйки го със същите импулси, които определят социалното поведение при маймуните. В своите завладяващи презентации той прави забавен паралел със социалната структура на приматите, и помага на компаниите да подобрят разбиранията и проблемите си като първа стъпка към намиране на адекватното решение в новата реалност, в която един клик на мишката може да преобърне мащабни бизнеси. Лекцията му за потребителското поведение ще бъде последвана от дискусия за социалната промяна в потребителя, в която ще участват Марчела Абрашева, регионален директор за Югоизточна Европа на KANTAR TNS, Диньо Маджаров, директор Изследвания в Прагматика, Мирослава Геoргиева, търговски директор на GfK България. Модератор на панела ще бъде Стелиана Колева, директор Обслужване на клиенти в reforma.   Последната част на събитието ще бъде посветена на трендовете в дигиталната среда, които ще имат значение през 2018 у нас. Как да оцелеем в медийния апокалипсис и колко струват данните тук и сега ще дискутират Любен Белов, партньор и основател на LAUNCHub, Емил Олованов, мениджър на Crimtan Bulgaria за Балканите, Кристин Стоянов, изпълнителен директор на Metric DS, Стефана Здравкова, директор на eMAG.bg с модератор  Сибина Григорова, изпълнителен директор на Webcafe.\r\nПървият форум на комуникационната индустрия в този формат се организира БАКА и Ogilvy Group Bulgaria с подкрепата на Discovery и Jameson.    Повече подробности за програмата и форма за заявка на участие можете да намерите на: forum2018.baca.bg.     180 лв. – за един участник\r\n120 лв. – за един участник от агенция - член на Българската асоциация на комуникационните агенции\r\n* Всички цени са без ДДС", "date": "2018.05.02", "title": "“Форум на комуникационната индустрия” ще представи данните за комуникационния пазар в България за 2017 "}
{"url": "https://www.actualno.com/asenovgrad/uchenichka-ot-asenovgrad-vtora-v-bylgarija-na-systezanie-po-kitajski-ezik-news_672554.html", "text": "  Момиче от Асеновград се класира втора измежду всички, премерили сили и знания, в състезание по китайски език. Преди няколко дни в Институт „Конфуций“ – София, се проведе националният кръг за България от 11-ти международен конкурс „Китайки езиков мост за ученици”.  Тазгодишното мото на надпреварата бе ”Един свят, едно семейство”. Право на участие в състезанието имаха всички ученици, родени в България, чийто майчин език е българският. Освен асеновградчанката Лора Тоскова, в националния кръг тази година се включиха участници от София, Пловдив, Стара Загора и Русе. „Обичам да танцувам и да уча китайски език. Много често ме питат защо съм избрала точно него. Аз веднага отговарям, че искам да предизвикам себе си. Освен това, е много интересно и забавно.“, сподели пред екипа на 17-годишната ученичка то Асеновград.      Тя каза, че намира перспектива в китайския език. Още от първата година, когато е започнала да го учи, преподавателите разказвали колко различно е в Китай – „страна, изпълнена с тайнственост, почитаща гордо своите традиции и обичаи“. „Бях силно впечатлена от техните думи. Вдъхнових се от магията на Китай, такава каквато е била в древността, през Средновековието, та дори и до наши дни.“, изрази възхищението си Лора. Момичето разказа, че преподавателите й сякаш са й отворили врата към непознатото, но тя сама е прекрачила през прага й. „Сега искам да разкажа за една голяма мечта. Моята китайска мечта! Вдъхновена от всичко, което съм учила, слушала и чела за Китай, аз нося тази страна вътре в себе си. За мен тя е моят стимул да се развивам, да израствам, да създавам нещо ново за себе си и за другите.“, откровено сподели желанието си младата асеновградчанка.       Тя смята, че всеки човек е специален и уникален. Лора добави, че нейната мечта е свързана с любопитството към различното и непознатото, както и с потребността да разказва за видяното и преживяното през призмата на своя поглед. 17-годишната тийнейджърка от Асеновград не е сигурна дали пътят й ще бъде успешен, но е решена да опита от всичко, в което вярва, че е добра. Лора иска да продължи образованието си в тази насока. Вярва, че един ден трудът й ще бъде възнаграден. Амбиция на ученичката е един ден да бъде човек с професия, с която ще може да помага на себе си и на близките си. „Мечтата ми е подхранвана от много неща – от желанието да се сбъдне, от труда, който полагам, от училището и родителите ми. Смятам, че мога да поема отговорност, която напълно се покрива с качествата и постиженията.“, обясни асеновградчанката.\r\nОт тук нататък, на Лора й предстои сериозна подготовка през лятото, за да представи достойно Родината по време на финалния кръг от конкурса. Целта, която си е поставила, е да докаже мястото на България в света. Момичето желае да вникне в същността на китайската култура, да усъвършенства езика и да се запознае с хора от целия свят. „Бих дала всичко от себе си, за да успея, защото ключът към успеха е знанието.“, заяви категорично в заключение Лора Тоскова. Конкурсът „Китайски езиков мост за ученици“ е международно състезание по китайски език. То се провежда навсякъде из света – в държавите, в които има институти „Конфуций“. Състои се в три кръга. Първо, участниците отговарят на въпроси, свързани с китайските език и култура.\r\nВъв втората част се подготвя реч на китайски език по предварително зададена тема. В последния кръг се представят умения и таланти – песни, танци, калиграфия, бойни изкуства – всичко, свързано с китайската култура. Спечелилите националните кръгове заминават да представляват страната си в Китай. Състезанието е изключително престижно, а заключителните му турове се предават по Китайската национална телевизия. Финалът се провежда в град Кунмин, провинция Юннан. Финалният кръг от състезанието събира учители и ученици от 76 страни. Журито е съставено от експерти в областта на китайския език и култура, а членовете му се определят от Институт „Конфуций“ и отдел „Образование“ към посолството на КНР в България. 17-годишната Лора Тоскова е ученичка във ФЕГ “Антоан дьо Сент-Екзюпери” – Пловдив, в паралелка с интензивно изучаване на китайски език. А откакто е била още на 5 г. е започнала да танцува в Денс формация “Косара“ - Асеновград.       ", "date": "2018.05.02", "title": "Ученичка от Асеновград втора в България на състезание по китайски език"}
{"url": "https://www.actualno.com/society/proverjavat-jenata-izpratila-bolnata-teodora-madjarova-v-brazilija-news_672551.html", "text": "  Проверяват Кармен Лазарова, жената, която организирала групата до Бразилия, с която е пътувала и болната от рак Теодора Маджарова. Проверката се осъществява от Столичната здравна инспекция.Това заяви заместник-здравният министър Бойко Пенков пред bTV.  Семейството на болната жена успя да събере парите, които бяха нужни за връщането ѝ в България с медицински самолет. \"Резултати от проверката ще има до края на деня\", категоричен е Пенков.   По думите му Здравното министерство е разговаряло с Външно, за да се създаде нужната организация по прибирането на Теодора. Когато жената достигне до Истанбул от тук може да бъде изпратен спешен медицински екип, който да пътува с нея до София.   ", "date": "2018.05.02", "title": "Проверяват жената, изпратила болната Теодора Маджарова в Бразилия"}
{"url": "https://www.actualno.com/politics/deputatite-othvyrliha-predlojenija-ot-bsp-zakon-za-vyzrastnite-hora-news_672560.html", "text": "     По време на дебатите по първо четене на Закона народният представител от ПГ на ГЕРБ Румен Генов заяви, че Законът за възрастните хора на БСП не решава абсолютно нищо и според него не може да се създава закон, който създава условия за профилактика и то само на една определена група - тази над 60 години. \"Не мога да схвана каква точно е разликата в специфичните потребности на един човек, който е малко преди 60 години и на един, който е над 60 години. За мен такава разлика няма\", каза той.   \"От БСП се опитват да внушат, че като ГЕРБ отказват да подкрепят този законопроект, те не се интересуват от проблемите на възрастните хора\", допълни Генов.   От опозицията обвиниха управляващите от ГЕРБ, че нехаят за възрастните хора у нас: \"Хайде да си зададем въпроса всички заедно в тази зала – държава, която се грижи за своите възрастни хора, ли сме? Проявяваме ли към тях нужното уважение? Дължим им го, тъй като те са дали младините си в полза на държавата и сега тя трябва да им се отплати, като им осигури спокойни старини. Тук не става въпрос само за материалното състояние. То е ясно, че с един закон не може да се уреди това. Става въпрос за подкрепа на тези хора\", коментира депутатът от БСП Георги Гьоков.         ", "date": "2018.05.02", "title": "Депутатите отхвърлиха предложения от БСП Закон за възрастните хора"}
{"url": "https://www.actualno.com/society/udostoverenija-po-bulstat-shte-se-izdavat-i-po-elektronen-pyt-news_672588.html", "text": "  Министерският съвет одобри проект на закон за изменение и допълнение на Закона за регистър БУЛСТАТ и предлага на Народното събрание да го приеме. С него се създава възможност за издаване на удостоверение за субектите, вписани в регистъра, въз основа на електронно заявяване, както и за предаването му на заявителя по електронен път. Това ще улесни гражданите, защото няма да им се налага да чакат на гише за издаване на удостоверенията, каквато е практиката сега.  Създават се и необходимите нормативни предпоставки за изпълнение на решението на правителството за премахване изискването за представяне на хартиен носител от гражданите и бизнеса на удостоверението за вписани в регистър БУЛСТАТ обстоятелства. Документът ще се изисква служебно по електронен път.   С предлаганите промени в Закона се осигурява също така възможност за регистрация в Централния регистър на особените залози на чуждестранните физически и юридически лица, които са залогодатели по смисъла на Закона за особените залози.   ", "date": "2018.05.02", "title": "Удостоверения по БУЛСТАТ ще се издават и по електронен път"}
{"url": "https://www.actualno.com/asia/protestirashti-blokiraha-centyra-na-armenskata-stolica-video-news_672562.html", "text": "  Протестиращи блокираха централните улици в арменската столица Ереван, съобщи РИА Новости.  От кадри, разпространени в интернет пространството, става ясно, че преобладаващата част демонстранти са студенти. Заради блокирането на движението на пътя към летището пасажерите се придвижват пеша.   Във вторник, 1 май, парламентът на Армения не гласува за утвърждаването на опозиционния лидер Никол Пашинян за министър-председател на страната, припомня \"Фокус\".     В покрепа на кандидатурата на Пашинян, която бе единствена, гласуваха 45 от депутатите при необходими 53 гласа \"за\" утвърждаването му. \"Против\" гласуваха народните представители от управляващата Републиканска партия.       Обсъждането се състоя на специално заседание на законодателния орган. Съгласно Конституцията на Армения, след седем дни трябва да бъде проведено ново гласуване за премиер. Кандидатите във втория тур издигат не отделните фракции, а една трета от депутатите в парламента. Ако и при втория опит не бъде избран министър-председател, ще се стигне до разпускане на Националното събрание.\r\nСлед новината, че Пашинян не е избран, привържениците му заявиха, че ще организират демонстрации в Ереван „до победата“.        ", "date": "2018.05.02", "title": "Протестиращи блокираха центъра на арменската столица (ВИДЕО)"}
{"url": "https://www.actualno.com/asenovgrad/dostypen-za-posetiteli-e-naj-novijat-turisticheski-obekt-kraj-asenovgrad-news_672572.html", "text": "  Родопска гайда и песенен тон огласиха балкана по време на официалното откриване на пещера „Добростански бисер“, известна още като „Ахметова дупка” - край Асеновград. Това име произлиза от легенда, разказваща за турчин, който бил хвърлен в нея, защото е помагал на местни българи по време на турското робство. А според друга легенда някога в пещерата е бил хвърлен жестокия турски бей Ахмет ага. Стотици асеновградчани избраха почивния 1-ви май, за да присъстват на церемонията по първото публично представяне на най-новата туристическа атракция в общината. Родопското „пещерно бижу“ ще бъде отворено до месец октомври, но само в дните петък, събота и неделя - от 9:00 ч. до 18:00 ч. Заради безопасността на посетителите, в пещера „Добростански бисер“ ще могат да влизат групи от по максимум 10 човека. Посещенията ще се осъществяват на всеки кръгъл час, като туристите ще бъдат придружени от екскурзовод. През останалите дни от седмицата обектът ще бъде отварян само по предварителна заявка на организирани групи, състоящи се от минимум 20 човека. Резервацията ще се извършва в Общинско предприятие „Туризъм“ към Община Асеновград. Входната такса на един човек е в размер на 5 лева. Намаленият билет за ученици, студенти и пенсионери струва по 4 лева на човек. За посещение на „Добростански бисер“ се предлага и семеен билет – 12 лева на човек, а при групи над осем души таксата за посещение също е 4 лева на човек. Обикновената беседа е на стойност 10 лева, а за провеждане на специализирана или на английски език, се плаща по 12 лева, всяка. „Всички ние, които сме живели в община Асеновград, помним хижа „Марциганица”. Посещавали сме пещерата „Ахметова дупка”. Тогава спускането в нея се случваше с въжета.  Сега тя е обновена, социализирана и се надяваме да се превърне в туристически обект.”, каза на церемонията по откриването на обекта кметът на града доктор Емил Караиванов. Новооткритата туристическа атракция в Родопите е една от общо 12-те социализирани пещери в България. „Добростански бисер“ е на около 5 километра от село Добростан, откъдето идва и името й. До нея може да се достигне, както с автомобил, така и пеша. В „родопското бижу“ могат да се наблюдават и трите вида карстови форми - сталактити, сталагмити и сталактони. Вътре в самия обект са се образували и малки езера. Пещерата е третата от родопския район, в която се е настанила пещерна колония от прилепи. За първи път тя е била проучвана за през 1963 г. Близо 30 години по-късно е благоустроена за посещения от Туристическо дружество \"Безово\"-Асеновград.   В течение на времето обектът е занемарен. Става неподходящ за посещения и впоследствие е окончателно затворен. Миналата година Министерството на околната среда и водите предостави пещерата за стопанисване от Община Асеновград. Извършени бяха възстановителни дейности и днес вече мястото е социализирано, обновено и годно за посетители. Така, официално вече „Добростански бисер“ се стопанисва от Общината, чрез ОП „Туризъм”. Предприети са и първите стъпки от процедурата за да може пещерата да бъде включена към „100-те национални туристически обекта“ на България. В деня на откриването на туристическата и природна забележителност посетителите имаха възможността до 13 ч. напълно безплатно да надникнат из „живота“ на „Добростански бисер“.   ", "date": "2018.05.02", "title": "Достъпен за посетители е най-новият туристически обект край Асеновград"}
{"url": "https://www.actualno.com/sofia/profesionalnata-gimnazija-po-keramika-v-elin-pelin-objavjava-priem-news_672622.html", "text": "  За учебната 2018/2019 г. Професионална гимназия по керамика предвижда прием по професиите „Дизайн” и „Електротехник”, съобщиха от Община Елин Пелин.  Въвежда се нова професия „Спедитор – логистик” в отговор на превръщането на околностите на Елин Пелин в място, съсредоточило множество логистични центрове.   С подкрепата на Австрийското посолство в България фирмите, действащи на територията на общината,  заявили желание за партньорство за дуално обучение по тази професия, към момента са: ”Гебрюдер Вайс”,  DM, Лидл България. Възпитаниците на гимназията могат веднага да се реализират във фирмите, в които са стажували. Също така ще придобият свидетелство за управление на МПС, категория В.   И трите професии се удостоверяват с диплома за средно образование и свидетелство за ІІІ степен на професионална квалификация. Най-успешните гимназисти могат да продължат образованието си във ВУЗ с преференции.\r\nОт 08.05.2018 г. до 15.05.2018 г. училището организира „Дни на отворените врати” по случай „Седмицата на професиите”.    ", "date": "2018.05.02", "title": "Професионалната гимназия по керамика в Елин Пелин обявява прием "}
{"url": "https://www.actualno.com/balkani/sasht-makedonija-vliza-v-nato-vednaga-sled-razreshavaneto-na-spora-za-imeto-news_672568.html", "text": "  САЩ оценяват политиката на  противопоставяне на Република Македония по отношение на Русия при  изгонването на дипломат и подкрепата на съюзниците за спиране на руската  агресия. Това каза американският  министър на отбраната Джеймс Матис по време на официалната среща с  вицепремиера и министър на отбраната Радмила Шекеринска. Матис каза, че  \"Македония ще стане веднага член на НАТО след като постигне  взаимноприемливо решение на спора за името\".    Шекеринска подчерта, че  \"Македония е готова за членство в НАТО\". \"Страната много бързо върви  напред след дългата политическа криза. За Балканите Македония е  надежда\", каза още македонският министър на отбраната и подчерта: \"Ние  доказахме, че сме сигурен партньор. Нашата цел е да бъдем и сигурен  съюзник. Като ваш стратегически партньор търся вашата подкрепа за  членството ни в НАТО. Поканата ни за членство през месец юли тази година  ще ни помогне в стратегическата ни цел, ще помогне и на региона, при  изграждането на трайна стабилност и ще увеличи влиянието на САЩ и НАТО\".   ", "date": "2018.05.02", "title": "САЩ: Македония влиза в НАТО веднага след разрешаването на спора за името "}
{"url": "https://www.actualno.com/music/muzika-za-cigulka-i-orkestyr-ot-golemija-ekran-v-koncerta-cinema-violino-news_672617.html", "text": "  Вълнуваща музика за цигулка и оркестър от големия екран ще звучи в  концерта Cinema Violino с Оркестъра на Класик ФМ радио на 30 май от 19:30 ч. в столичната зала „България“. Прекрасните партитури от филмите „Списъкът на Шиндлер“, „Усещане за жена“, „Ново кино „Парадизо“ и още други незабравими пиеси, в които цигулката играе главна роля, са в селекцията на програмата. Като солистка ще вземе участие виртуозната българка Катя Попов, първата жена концертмайстор на Hollywood Bowl Orchestra. На пулта ще застане американският диригент Скот Дън, който гостува за първи път у нас. Почитателите на киното ще могат да чуят също любимите музикални хитове от „Междузвездни войни“, „Хари Потър“, „Карибски пирати“ и други. Събитието е от цикъла „Музиката на Америка“, представен от „Кантус Фирмус“ и Фондация „Америка за България“. Концертът гостува в програмата на тазгодишния „Европейски музикален фестивал“, включен в Календара на културните събития на Столичната община за 2018 г. и съорганизатор Министерството на културата.  Развълнувана от първото си завръщане у нас и концерт пред българска публика след 28 години блестяща кариера във Франция и САЩ, Катя сподели за радио 105.6 \"Новините сега\": \"България за мен е една страна, която никога няма да извадя от сърцето си. Аз винаги ще бъда българка, независимо че по-дълго време съм живяла в САЩ.  Тази страна е толкова красива, такова невероятно място и с такива ресурси! Това ми дава крила и ме кара да се гордея.“\r\nКато водач на Hollywood Bowl – един от най-реномираните американски оркестри за филмова музика, Катя Попов е свирила под диригентската палка на Джон Уилямс, Джон Маучери, Зубин Мета, Сър Саймън Ратъл и си е партнирала с прочути музиканти  като Пласидо Доминго, Джошуа Бел, Мерилин Хорн, Глория Естефан, поп групите Chicago, Earth Wind and Fire и много други. Цигуларката е участвала в записите на повече от 600 филмови партитури за Motion Pictures в Лос Анджелис и работи с най-търсените композитори в Холивуд. Родена и израснала в София, Катя е учила в Музикалното училище в родния си град, както и в НМА - София, след което продължава обучението си в Парижката консерватория. По-късно се премества в САЩ, където работи в Камерния оркестър на Лос Анджелис и в оркестъра Long Beach Symphony.   Катя Попов свири на майсторска цигулка „Пиетро Гуарнери – Екс Вилхелми“ от 1691 година.\r\nАмериканският диригент Скот Дън също посвещава своята кариера предимно на филмовата музика. Той е дирижирал симфоничните оркестри на Атланта, Лос Анджелис, Сиатъл, Сан Диего, Питсбърг, BBC Concert Orchestra, Оркестър „Сейнт Люк“, Национален оркестър на Франция, Виенски радиооркестър, Филхармонията на Санкт Петербург, Симфоничния оркестър на Сидни и др. От 2012 г. Скот Дън е помощник-диригент на Hollywood Bowl Orchestra.    Билетите за концерта Cinema Violino са на цени от 20 до 50 лв. и са в продажба на касата на „Кантус Фирмус“ в зала „България“, както и онлайн на      „Музиката на Америка” е цикъл от концерти на Оркестъра на Класик ФМ радио, който бе създаден през 2010 г. от музикална агенция “Кантус Фирмус” и се финансира от Фондация “Америка за България”. Проектът се наложи като успешна инициатива в музикалния живот на столицата. В него са гостували някои от най-изявените американски изпълнители – Джошуа Бел, Гил Шахам, Мидори,  Пинкас Цукерман, Пати Остин и др., които дадоха незабравими мигове на българската публика. Сред най-успешните събития в цикъла от последните години са концертите с филмова музика, както и проектите „Disney in Concert“ и „Pixar in Concert“. Фондация „Америка за България“ е една от най-големите благотворителни организации в Централна и Източна Европа и е създадена през 2009 г. Тя е пряк наследник на Американския инвестиционен фонд, чиято успешна дейност в продължение на повече от 20 години създава капитала, с който оперира Фондацията днес. Това позволява „Америка за България“ да бъде напълно независима и самостоятелна институция.\r\nОт създаването си до днес Фондацията е инвестирала над 200 млн. долара, за да подпомогне укрепването на динамичната пазарна икономика и институциите на демократичното общество в България чрез подкрепа на инициативи в шест области: „Образование“, „Гражданско общество и демократични институции“, „Развитие на частния сектор“, „Изкуство и култура“, „Културно наследство и туризъм“ и „Социална сфера“.", "date": "2018.05.02", "title": "Музика за цигулка и оркестър от големия екран в концерта Cinema Violino "}
{"url": "https://www.actualno.com/crime/na-pyrvo-chetene-vlizash-v-zatvora-ako-sybirash-dyrva-news_672564.html", "text": "  Много сериозни санкции относно бяха приети чрез изменения в Наказателния кодекс (НК) по предложение на \"Обединени патриоти\" - засега на първо четене в пленарна зала. Двигател на е Валентин Касабов, един от най-приближените хора на Валери Симеонов в НФСБ.  Основният момент в промените е в член 235 от НК. Там се казва, че , ако \"противозаконно сечеш, събираш, добиваш, вземаш или извозваш дървета или части от тях, включително отсечени или паднали, когато предметът на престъплението е на стойност над една минимална заплата\". Към днешна дата цената на един кубик дърва е около 70-80 лева. Ако става въпрос за щета в размер на под една минимална заплата, влизаш в затвора до 1 година или се сдобиваш с пробация за до 2 години, но трябва да имаш наложено административно наказание по Закона за горите за последните 2 години, преди да ти бъде наложено новото наказание.   При дебатита по закона , . От \"Обединени патриоти\" поеха ангажимент да внесат корекции в текстовете между първо и второ четене, като това ще бъде дискутирано на ниво \"комисия\".   Извън текстовете за незаконната сеч, има и поправки, касаещи в България. Затвор за половин година или пробация до 1 година плюс глоба от 300 до 500 лева застрашава всеки, който без разрешение убие или улови дребен дивеч и щетата \"е на стойност над една минимална заплата\". До 1 година затвор и до 2 години пробация плюс глоба от 300 до 1000 лева ще се налага на всеки, който \"съхранява, пренася, превозва или укрива незаконно убит или уловен дивеч, или намерен болен, ранен или мъртъв дивеч, или разпознаваеми части от дивеч\". И тук става въпрос за щета над една минимална заплата.\r\nПри причинена с щета (в забранено за лов време, място и със забранени средства) от над 1000 лева, виновният може да влезе в затвора за до 3 години и да плати глоба от 1000 до 5000 лева.       ", "date": "2018.05.02", "title": "На първо четене - влизаш в затвора, ако събираш дърва "}
{"url": "https://www.actualno.com/showbusiness/djerard-bytlyr-otskochi-do-plovdiv-snimka-news_672623.html", "text": "  Шотландският актьор Джерард Бътлър излезе от пределите на София и реши да се позабавлява в Пловдив. Той е бил изключително отзивчив и позитивен, като се е снимал с целия персонал на заведението, което е посетил, разказват очевидци.  Изглежда се е позабавлявал доста и е направил страхотно шоу на перкусиите. В менюто на актьора имало​ лаврак, скариди, калмари, сьомга, агнешко, свински ребра, салати, брускети. За десерт Джерард си е поръчал огромна вкусна мелба.   Бътлър е у нас за снимките на третия епизод от екшън поредицата \"Код Олимп\", за които се говори, че ще продължат няколко месеца в студията на Ню Бояна. Той отново ще влезе в ролята на Майк Банинг, като действието в третия филм от поредицата ще се развива на борда на самолет.  В лентата ще му партнират Ник Нолти, Джейда Пинкет Смит и Морган Фрийман. Актьорът е в България заедно със своето куче Шушка, което осинови при миналото си гостуване в родината ни.", "date": "2018.05.02", "title": "Джерард Бътлър отскочи до Пловдив (СНИМКА)"}
{"url": "https://www.actualno.com/vidin/turisticheski-praznik-v-mestnostta-bojurica-news_672594.html", "text": "  Хиляди хора се включиха в празника, посветен на Международния ден на труда - 1 май. Той е организиран от Туристическо дружество „Бонония”, съвместно с Община Видин. На събитието присъстваха народният представител Владимир Тошев, заместник-кметовете инж.Цветан Асенов, Венци Пасков и секретарят на Общината Иванела Андреева.  Д-р Борислав Милчев, председател на Управителния съвет на дружеството, отбеляза, че идеята за провеждането на туристическия празник е да бъде възстановена една прекрасна позабравена традиция - любителите на природата да посещават местността и да се забавляват на открито.   От името на кмета на Община Видин Огнян Ценков, Венци Пасков приветства с думите: \"Сигурен съм, че на този ден поставяме едно ново начало и традицията ще просъществува дълги години с усилията на всички нас.Доказателство за това са многото граждани, дошли днес на празника. Община Видин напълно подкрепя начинанието на дружество „Бонония“. Нека заедно да се насладим на хубавото време и на разнообразните атракции.\"   В рамките на спортно-туристическия ден бяха организирани безплатни забавления за представителите на всички поколения – преминаване по екопътека, разходка с балон, въжен трамвай, различни игри, народни хора, електрически колелета, както и състезания по планинско колоездене и пейнтбол. Отличилите се в тях бяха наградени с грамоти, осигурени от Туристическо дружество „Бонония”.\r\nЗа желаещите да се включат в инициативата бе осигурен и безплатен транспорт.       Празникът продължи с много настроение и веселие.", "date": "2018.05.02", "title": "Туристически празник в местността Божурица "}
{"url": "https://www.actualno.com/viewpoint/kultura-na-pazarnija-princip-mechtata-na-bojko-borisov-news_672577.html", "text": "  Оркестрите на БНР трябвало, според Бойко Борисов, вместо да за по-високи заплати, да се водят от пазарния принцип на културата.  Впечатляваща идея. Пазете се, когато държавник мисли за културата така, както мисли за битака. Да овластиш невидимата ръка на пазара и още по-невидимия ѝ размахан среден пръст и да го стовариш върху културата е най-бързият и завидно тъп начин да я ликвидираш. Ние се отнасяме с разбиране, че подобен подход би задоволил скромните културни потребности на хората във властта. Нека обаче припомним каква би била културната среда, ако действително триумфира пазарния принцип и няма алтернативи. \r\nДоста позната.   Началото на културната седмица е сигурно. Понеделник. . Още преди представлението във въздуха се носи едно еснафско примляскване от предстоящото угощение - ще гледаш на живо Любо Нейков и Димитър Рачков. За теб това са \"А\"-то и \"Я\"-то на актьорската професия. Причината е в един крайъгълен критерий, който отдавна изповядваш: един актьор е добър, ако го дават по телевизията - майсторството му се измерва по минутите телевизионно време, което получава в национален ефир. Това, че е изхабен от има-няма 15 години, на теб не ти прави впечатление - културата е култура, защото не те изненадва, не те фрустрира, не те угрижва - един актьор трябва да е предвидим като топла яхния с кюфтета и да предизвиква кажи-речи същото усещане, когато го гледаш. А театърът? Театърът е едно добре прекарано време преди вечеря, а на излизане от спектакъла - още нахилен - трябва да зададеш с важна настойчивост към останалите, с които си споделил чудесното представление, най-важния въпрос, който то е породило в теб - От много смешки си огладнял. Така най-обичаш.  \r\nНо дръж се, културната седмица продължава. На следващия ден:     Пълен кино салон. Голям хит. Това е любимият ти филм. Отново пълно съвпадение между пазарния принцип и естетическия ти критерий. Има нещо крайно вълнуващо от това да гледаш два часа каскади с коли и да цъкаш с език - ако ти не си поцъкал с език като хората, никакво културно изживяване не си имал. Разбира се, трябва да прекалиш с пуканките, които да потушиш с кола - културата е винаги съпътствана от хрупане. Би предпочел семки, но те са запазени за следващото ти изживяване.\r\nСряда. Удобно, вкъщи. Налял си си това-онова. Драматургията е изпипана, съспенса - на всеки две минути. Камерата зуумва лицето на главната героиня, а към това зазвучава бурна напрегната музика - ако случайно не си забелязал, че става нещо важно - предстои и развод с мъжа ѝ, понеже е разбрала, че е все пак брат ѝ - да го забележиш. Това се казва културка, братле. \r\nЧетвъртък. Биография на известен човек или приложна психология от типа \"Как да успеем в живота и да правим толкова добро първо впечатление, дори когато ответнитите, години по-късно, болни от Алцхаймер, търсят кварталния магазин, да имат мъждукаща представа за свръхважната ти персона\". Подарили са ти я за рождения ден, понеже ти иначе пари за книги не даваш, да не си будала. Глей колко интересно - Стив Джобс бил беден, пък после станал богат. И ти така!    Петък. Време е вече. Цяла седмица се пържиш между казаните на пазарната култура, време да е да излееш отгоре си най-врящия котел. Още към обяд на работа не те свърта и в главата ти вилнеят припевите \"Ай-ле-лей\". Вече си заделил пари за салфетки, които да посипеш гордо върху главата си. Качествено изживяване. \r\nСъбота и неделя. Преял си вече. Тогава някъде и ти попада новината, че Бойко мисли, че оркестрите на БНР трябва да се водят на пазарен принцип. А така. Ашколсун! Пак ще гласувам за него. Като няма кой да ги слуша - закривай. Минимални заплати? Стига им. Да са мислили като са ставали музиканти. Ама я тая певачка как хубаво пееше в петък вечер? Значи можело. Да се учат от нея. Подай ракията там.  ", "date": "2018.05.02", "title": "Култура на пазарния принцип - мечтата на Бойко Борисов "}
{"url": "https://www.actualno.com/education/nad-2-mln-lv-se-otpuskat-za-15-chastni-uchilishta-i-detski-gradini-news_672582.html", "text": "  Правителството одобри допълнителни трансфери към общини в размер на 2 140 039 лева. Средствата са предвидени в централния бюджет и се отпускат за издръжка на дейностите по възпитание и обучение на децата и учениците в частните детски градини и училища и за изплащане на стипендии на учениците в частните училища.  Със Закона за предучилищното и училищното образование е дадена възможност за включване на частните детски градини и частните училища в системата на държавно финансиране. Включването се извършва по тяхно желание по ред, определен с държавния образователен стандарт за финансиране на институциите.   Средствата за издръжка на дейностите по възпитанието и обучението на децата и учениците в частните детски градини и училища се предоставят по бюджетите на общините, на чиято територия се намира тяхното седалище. Общините разпределят получените средства между образователните институции въз основа на броя на децата и учениците, на групите/паралелките, вида и броя на образователните институции и на стандарта за дете и ученик, стандарта за група и паралелка и стандарта за институция, определени от Министерският съвет.   За бюджетната 2018 г. в системата на държавно финансиране са включени 6 частни детски градини и 9 частни училища от 6 общини, за които са необходими общо 1 856 135 лв. Неизразходваните в рамките на текущата бюджетна година средства могат да се използват от частните детски градини и частните училища само за финансиране на същите дейности през следващата година.\r\nС промяна в Наредбата за условията и реда за получаване на стипендии на учениците след завършено основно образование и на учениците в частните училища се предоставят средства за стипендии, като финансирането ще започне от втория учебен срок на учебната 2017-2018 г. За бюджетната 2018 г. за стипендии на учениците след завършено основно образование в частните училища ще се предоставят общо 283 904 лв. Средствата са разпределени за учениците от 46 частни училища на територията на 10 общини.       ", "date": "2018.05.02", "title": "Над 2 млн. лв. се отпускат за 15 частни училища и детски градини"}
{"url": "https://www.actualno.com/actualno/sydilishteto-na-otchajanite-news_672559.html", "text": "     Факт е, че Защо това не се случва, е друг въпрос. Факт е, че в така наречената алтернативна медицина има огромна ниша, заета от шарлатани, които експлоатират най-дълбоките страхове и болка на хора, стигнали до отчаяние. И заради тези си методи следва да бъдат наказани от отговорните за това институции.\r\nВ конкретния казус обаче има нещо друго, което отблъсква -    Много от коментарите по темата са в този дух:                      Крайното отчаяние е състояние, което променя всеки - и най-умния, и най-хладнокръвния, и най-практичния. Никой не може да знае как би реагирал, ако му поставят необратима смъртна диагноза. Много е лесно от позицията на изпълнен с бъдеще живот да съдиш грешките на онези, за които няма шанс. Това, че е лесно обаче, не означава, че е правилно и нужно. И със сигурност не потвърждава високата интелигентност на въпросните съдници.\r\nНямаме право да раздаваме оценки на хора, стигнали до абсолютния край на безпътицата, за това, че са избрали да се хванат за някаква надежда. Дори да грешат, те имат право на това. И е въпрос на елементарно уважение да проявим малко разбиране в случаите на подобна огромна лична трагедия. Защото никой не гарантира дали утре някой от нас или наш близък няма да е на мястото на Теодора. И тогава да не се окаже, че същите нейни съдници днес ще са поредните жертви на знайните и незнайни \"лечители\". Защото наистина умните хора не съдят неща, които не разбират.   ", "date": "2018.05.02", "title": "Съдилището на отчаяните"}
{"url": "https://www.actualno.com/society/registracionnite-nomera-po-izbor-veche-po-skypi-news_672587.html", "text": "  На днешното си заседание, Министерският съвет прие промени по някои  такси, които се събират съгласно Тарифа №4 по Закона за държавните  такси. В това число влизат промени в такси за регистрация на автомобили и  други пътни превозни средства.  Съгласно промените, вече ще има  единни такси за първоначална регистрация на пътни превозни средства  (ППС), за промяна в регистрацията на ППС със смяна на табели при  регистрационен номер и за възстановяване на регистрацията на ППС с  прекратена регистрация. Утвърдена е и единна такса за промяна на  регистрацията на ППС без смяна на табели с регистрационен номер. Според  сега действащия ред се заплащат отделни такси за заявление за  регистрация, за идентификация и проверка на техническата изправност, за  издаване на свидетелство за регистрация, монтаж на табели и т.н.  Промяната означава, че ще има единна такса.   Увеличават се таксите за право на ползване на табели с регистрационен  номер по избор. Предлаганата услуга е специална и за нея не се прилага  изискването за разходоориентиран размер на таксата. Таксата за ползване  на табели с регистрационен номер с четири еднакви цифри се увеличава от  1000 лв. на 1500 лв. За регистрационни номера с комбинация от цифри  „аа-вв“, „ав-ва“ и „ав-ав“, където „а“ и „в“ са различни числа от 0 до  9, както и за регистрационен номер с комбинация от четири цифри по  желание ще се плаща по 300 лв., вместо досегашните 30 лв. и 50 лв.   ", "date": "2018.05.02", "title": "Регистрационните номера по избор - вече по-скъпи"}
{"url": "https://www.actualno.com/sciencelogy/facebook-syzdava-funkcija-za-zapoznanstva-news_672538.html", "text": "  Социалната мрежа Facebook ще се опита да открадне бизнеса на Tinder с онлайн запознанствата, съобщават световните агенции. За целта потребителите ще си правят специални профили за запознанства. Те ще са видими само за хората извън списъка с приятели – и то само тези, които също си търсят половинка.  Огромното количество лична информация обаче ще помогне на Facebook да свързва по-ефективно самотните сърца, съобщи bTV.   Ще има възможност за специални събития и групи именно с цел запознанства. Ако попаднете на някоя интересна за вас личност и чувствата са взаимни, комуникацията ще е в отделен канал – не сред личните съобщения във Facebook или чатовете в WhatsApp. Ще можете да си пишете, но без да си пращате картинки или клипчета.   Твърди се, че целта е изграждането на дългосрочни връзки, но анализатори посочват очевидните рискове пред глобалната платформа – онлайн запознанствата не са лесен пазар и грешките при реализацията на този тип функционалности могат да наранят сериозно реномето даже на онлайн гигант.\r\nТака или иначе, акциите на конкурентните сайтове в тази сфера се сринаха след обявяването на новата функционалност.       ", "date": "2018.05.02", "title": "Facebook създава функция за запознанства"}
{"url": "https://www.actualno.com/climate/mrysnijat-vyzduh-ubiva-7-mln-dushi-godishno-news_672522.html", "text": "  Седем милиона души умират всяка година от болести, причинени от замърсяването на въздуха. Това показват данни, публикувани от Световната здравна организация (СЗО) в сряда.  Подчертава се, че \"равнището на замърсяване остава опасно високо в много части от света\".\"Новите данни на СЗО показват, че девет от десет души дишат въздух, съдържащ повишени нива на замърсители и, според последните оценки, 7 милиона души умират ежегодно вследствие на замърсяването на атмосферния въздух и въздуха вътре в помещенията\", отбелязва организацията в разпространено в Женева съобщение за медиите, предаде БГНЕС.   Над 90% от тези смъртни случаи се падат на страни с ниски или средни доходи на глава на населението, основно в Азия и Африка. Генералният директор на СЗО Тедрос Гебрейесус заяви в тази връзка: \"Замърсяването на въздуха е заплаха за всички нас, но най-бедното и маргинализирано население страда на първо място\".   Както посочва СЗО над 40% от хората по света - това са около 3 милиарда души - нямат достъп до \"чисти технологии за приготвяне на храна у дома\". При това замърсяването на въздуха се разглежда от експертите като \"крайно сериозен рисков фактор\".\r\nОт СЗО подчертават, че замърсяването на въздуха \"няма граници\", че за подобряване на качеството на въздуха \"са необходими координирани мерки на правителствата на всички равнища\".       \"Държавите трябва да си сътрудничат, за да намерят решения в областта на дългосрочното развитие на транспорта, по-ефективното производство и използването на възобновяеми източници на енергия, както и отстраняване на отпадъците\", смятат от СЗО.", "date": "2018.05.02", "title": "Мръсният въздух убива 7 млн. души годишно"}
{"url": "https://www.actualno.com/balkani/albanija-ostava-lider-v-praneto-na-pari-news_672576.html", "text": "  Според Държавния департамент на САЩ Албания остава лидер в прането на пари. В доклада за 2017 г. се посочва, че Албания все още е изложена на значителен риск от престъпления, свързани с пране на пари, корупция и слаби институции, отбелязва скопското електронно издание „Локално“.  Незаконният трафик на наркотици, укриването на данъци, контрабандата и трафикът на хора се споменават като основни източници на „мръсни пари\".   „Строителството, особено в крайбрежните райони, бизнес проектите и хазарта, са най-популярните методи за пране на пари в Албания\", се казва в доклада на външнополитическото ведомство във Вашингтон.   В текста се заключава, че албанските институции не са ефективни в борбата срещу прането на пари, което дава възможност за лесно извършване на подобен тип престъпления. В тази връзка Държавният департамент на САЩ призовава официална Тирана да положи повече усилия за справяне с престъпленията, свързани с пране на пари, и за отнемане на незаконно придобитото имущество, предаде Фокус.\r\nКоментирайки доклада, „Движение за социалистическа интеграция“, третата по сила партия в Албания, стигна до заключението, че след разпространяването на документа „албанският премиер е мъртъв“.       „Америка казва. Премиерът превърна страната в гигантска машина за изпиране на пари от престъпления. Премиерът е затънал до гуша в организирана престъпност, която почерня Албания като страна, където престъпността е обхванала политическата власт, правителството и икономиката“, заяви Петрит Васили, вицепредседател на партията, добавяйки, че времето на Еди Рама е изтекло.", "date": "2018.05.02", "title": "Албания остава лидер в прането на пари"}
{"url": "https://www.actualno.com/curious/7-klasicheski-principa-na-vyzpitanieto-za-koito-shte-e-po-dobre-da-zabravim-news_672584.html", "text": "  Колко често мислите дали някои начини за отглеждане на деца са полезни или не? Колко често ги актуализирате според реалността на съвременния живот? Почти всички се придържат към правилата, които родителите им ги учат като: \"учи добре\", \"бъди отговорен\" и \"ще станеш шеф, ако работиш упорито\".  В този ред на мисли, ето няколко принципа на възпитанието, които вече е редно да останат в миналото.    Основните съвети от нашите родители и баби и дядовци почти нямат смисъл днес. Можеш да спестиш пари за кратък период от време, докато дългосрочен банков депозит е доста съмнителен вариант. Очевидно ще получиш обратния резултат от спестяването на пари, когато го направиш. Разбира се, че е добре да имаш резервни пари, но е още по-добре, когато спестяванията ти работят за теб.\r\nВ съвременния свят парите трябва да бъдат инвестирани предпазливо, а не „всеки знае как да го направи“. Ето защо основните принципи на финансовото планиране са полезни за всички.     Това е един от най-упоритите съвети, които хората предават от поколение на поколение.\r\nНо ако погледнем деня на един ученик, ще видим, че той трябва да върши много неща. И единственият възможен начин да се направи всичко е да се реши какво трябва да се направи наистина добре, какво може да бъде преразгледано и какво може да бъде оставено за друг ден.    Е, ако правиш всичко добре, как можеш да направиш нещо просто перфектно?\r\nТова умение за \"разделяне на усилията\" е невероятно полезно в живота на възрастните, когато става дума за разделяне на времето и усилието между работа, семейство, хобита и други важни неща. Ти казваш такива неща, но детето ти вижда други примери на хора като Марк Зукърбърг, СтивДжобс и други успешни хора, които не трябва да търпят работни места, които мразят, за да постигнат целите си. Те просто направиха това, което искаха, обожаваха идеите си и получиха фантастични резултати.\r\nСъществуват и хора, които не полагат усилия да спечелят успех, но все пак имат късмет.\r\nУспехът и упоритата работа не са синоним - всъщност е обратното: колкото повече работиш на място, което не харесваш, толкова по-ниски са шансовете ти да постигнеш успех там.   \"Как така не знаеш това?\". Ние възкликваме веднага, когато едно дете не може да каже коя е Ан Франк. Този вид познание няма да повлияе изобщо на бъдещето на детето. Всъщност тази информация може лесно да бъде намерена в интернет.\r\nВъпреки това, способността бързо да намериш информация, да провериш нейната точност и да управляваш времето си, е изключително ценна. Това е, което родителите трябва да преподават на децата си.\r\nОбщото знание е страхотно, но едва ли е приложимо в реалния живот. Толкова много детски мечти са разрушени поради това правило. Някои родители казват: \"Книги и поезия ?! Това е глупаво. Счетоводителят е по-достойна професия! \"Но след 10-15 години необходимостта и важността на избраната работа може да се промени.\r\nСветът е толкова променлив в днешно време. Само тези, които приемат тези промени и са гъвкави, могат да постигнат успех. Много хора не знаят, че има не само вертикално кариерно развитие (работник, мениджър, директор и т.н.), но и хоризонтален кариерно развитие.   Има толкова много примери за хоризонтално кариерно израстване, например в случая с успешните потребители на интернет акаунти, които стават популярни например с умения за шиене, рисуване и дървообработка.\r\nДнес всяко хоби може да стане работа и личното развитие се превръща в едно от най-важните неща в кариерата.\r\nАко детето не се интересува много от математиката, но рисува много добре, може би трябва да го насърчим повече вместо да наемем преподавател по математика? Също така трябва да помним, че не е нужно да пазим твърде много детето си. Ако искаме то да стане независимо и самоподдържащо се, нека го оставим да взема решенията само и да се грижи само за себе си.   Ако винаги се опитваме да защитим детето си, то няма да може да се справи с реалността и да преодолее трудностите, защото няма да знае как да го направи.\r\nВ някои случаи подобна загриженост има обратен ефект: когато децата растат, те бягат от грижовните си родители, тъй като искат да имат свобода. Но те все още не знаят как да се впуснат в реалния свят без помощ. Специалистите твърдят, че трябва да имаме тези умения, за да бъдем успешни в съвременния живот:\r\nВисоко ниво на комуникация вместо \"сядайте и слушайте!\" манталитет.   Способност да си сътрудничим, да бъдем екипен играч и да си сътрудничим с други хора по различни проекти.\r\nДа имаме креативност и способност да мислим извън „кутията“.\r\nДа развием умения за критично мислене, които да ни помогнат да оцелеем в реалния свят.", "date": "2018.05.02", "title": "7 класически принципа на възпитанието, за които ще е по-добре да забравим"}
{"url": "https://www.actualno.com/features/gyrci-i-makedonci-kakvo-gi-svyrzva-kakvo-gi-razdelja-news_672549.html", "text": "  Всички искат Гърция и Македония вече да се разберат за името. Но никой не отстъпва. Спорът е политизиран и най-вече идеологически. Забравя се например това, че гърците и македонците са си повече близки, отколкото чужди.  На срещата на правителствените ръководители от страните на Западните Балкани в Скопие миналата седмица присъства и председателят на Съвета на Европа Доналд Туск. В контекста на обтегнатите отношения с Русия, страните от бивша Югославия стават все по-интересни за Брюксел. Става дума за приобщаването на тези страни към Запада и за стабилността на региона. Спомените за Студената война се смесват със силната обвързаност на Балканите с втората голяма трудна тема за ЕС - Турция.\r\nДоналд Туск похвали страната-домакин Македония за това, че след избора на новия премиер Зоран Заев полага усилия за решаване на дълготрайния конфликт с южната си съседка Гърция. За Скопие залогът е голям - страната се надява на членство в ЕС и НАТО, което може да даде така желания тласък на икономическия растеж. Но полза от това може да има и ЕС, който иска да спечели на своя страна бившите социалистически страни от региона, ухажвани силно и от Москва. Гърция пък блокира членството на Македония в ЕС и НАТО заради неразрешения спор за името на Македония.   Повече прилики отколкото различия\r\nГръцкият професор по антропология Йоанис Манос казва, че много гърци възприемат сюжета с името като присвояване на гръцката култура и история от македонските националисти, имащи териториални претенции към днешна Гърция. Според него спорът в медиите почива преди всичко на идеологическа основа и не се обръща никакво внимание на нещата, които свързват двата народа в културно и историческо отношение. И точно в тези прилики се крие огромен потенциал за разрешаването на конфликта.       \"Нашият опит показва, че много повече неща ни свързват, отколкото ни разделят. И ако ние се фокусираме върху приликите, можем по-лесно да преодолеем проблемите, пречещи на намирането на решение на конфликта\", казва антропологът.\r\nМакедонците искат стабилност\r\nИзглежда обаче, че малцина се интересуват от това. И Йоанис Манос не вярва, че спорът за името може да бъде разрешен до края на годината. Има твърде много препятствия и пред двете страни, които затрудняват намирането на приемлив компромис. Последните анкети потвърждават това: 63 процента от македонците искат скорошно решаване на спора, а 61 процента от гърците отхвърлят категорично използването на името \"Македония\".    \"Те нямат никакво право да се наричат с това име или да използват производни, като например Нова или Северна Македония\", възмущава се един 27-годишен фризьор от Солун. \"Все ми е едно дали трябва да променяме името си или не\", казва пък един 42-годишен шофьор на такси от Скопие. Много по-важно за него е бъдещото членство на страната в ЕС да подобри положението на трудовия пазар, и семейството му да има бъдеще.   Проблемът е политически\r\nПрофесорът по антропология в скопския университет Люпчо Ристески смята, че са политически препятствията пред сближаването - не само между гърците и македонците, но и между всички балкански страни. Антропологията е трън в очите на политиците, казва той: \"Нашата наука не случайно бива маргинализирана в балканските общества. Дори по държавната македонска телевизия отправиха съвет към младите да не следват антропология. Ние изследваме възникването на идентичностите и сме особено критични, когато правителствата използват този процес на развитие за своя полза\", казва той.\r\nЗатова не е чудно, че антропологичните познания за културните прилики между двете страни почти не намират място в дебата. А именно тези общи неща могат да внесат раздвижване в зациклилия спор за името.\r\nИзточник: ", "date": "2018.05.02", "title": "Гърци и македонци: Какво ги свързва, какво ги разделя"}
{"url": "https://www.actualno.com/europe/nad-100-arestuvani-sled-bezredicite-v-parij-snimki-news_672569.html", "text": "  109 души са задържани след първомайските безредици в Париж, съобщи АФП.  Младежи с качулки и маски на лицата разбиха закусвални и подпалиха няколко автомобила, след като се присъединиха към традиционната първомайска демонстрация на Съюза за правата на работниците, допълва Агенция Фокус.   Вижте снимки от протестите в    ", "date": "2018.05.02", "title": "Над 100 арестувани след безредиците в Париж (СНИМКИ)"}
{"url": "https://www.actualno.com/society/vlastta-obobshti-rezultatite-ot-integriraneto-na-romite-news_672580.html", "text": "  Министерският съвет прие административен мониторингов доклад за 2017 г. за изпълнението на Националната стратегия на Република България за интегриране на ромите 2012-2020. Той отчита напредъка по изпълнението на стратегията, както и на общинските планове за действие за миналата година.  От информацията, предоставена от отговорните институции, се открояват направените важни стъпки по отношение на задържането и връщането на учениците в училище и съответно – увеличаването на дела на ромските деца, обхванати в детски градини и предучилищни групи. Напредък има и в усилията за изучаване на български език от децата, за които той не е майчин. Отчетено е и мотивирането на младежите до 24 г. с основно и по-ниско образование и без работа да продължат обучението си в различни форми или да започнат работа.   В сферата на здравеопазването продължава работата за по-пълен обхват на населението със задължителни имунизации с координираните усилия на личните лекари, здравните медиатори, специалистите от регионалните здравни инспекции и общинските администрации.   В доклада е посочена необходимост от разработването на комплексни мерки и прилагането на интегриран подход за реализиране на целите на стратегията, дългосрочно планиране и систематичен мониторинг. Отбелязва се, че е разработена система за мониторинг, оценка и контрол за изпълнение на стратегията. След въвеждането й в експлоатация, събираните данни ще бъдат анализирани и предоставяни на органите на изпълнителната власт. Целта е те да бъдат интегрирани в политически решения и да бъдат вземани предвид при разработване, актуализиране, изпълнение на стратегически и програмни документи, които се отнасят към интеграцията на ромите.\r\nСпоред изводите, основните предизвикателства са свързани с постигането на положителни нагласи и подкрепата на обществото към политиките за интеграция на уязвими групи и групи в неравностойно положение. Посочва се, че участието на всички заинтересовани страни, включително медии и местни структури на гражданското общество, е от съществено значение за преодоляване на все още съществуващи дискриминационни нагласи и прояви.       ", "date": "2018.05.02", "title": "Властта обобщи резултатите от интегрирането на ромите"}
{"url": "https://www.actualno.com/balkani/naj-golemijat-zavod-za-baterii-v-evropa-postrada-mnogo-seriozno-sled-pojar-news_672520.html", "text": "  Силен пожар избухна и на практика съсипа в най-големия в Европа завод за производство на батерии от всички видове на компанията Systems Sunlight в Ксанти, Гърция.  Предприятието е в района Олвио на града. Има сериозни материални щети, коментира БГНЕС.   Компанията произвежда батерии и акумулатори от всички видове, възобновяеми източници, включително слънчеви батерии. Почти цялата продукция се изнася в над 100 страни. От три десетилетия компанията е в списъка с водещите световни производители на системи за съхранение и преобразуване на енергия.    около 13:00 часа през деня по неизвестни засега причини в цеха за производство на батерии. Няколко часа по-късно огънят е под контрол. \"Няма опасност от токсични газове в района\", се казва в съобщението.\r\nАгенция АМНА съобщи, че за защита на жителите ще бъдат въведени предупредителни и ограничителни мерки през следващите две денонощия в радиус 15 километра от предприятието. Хората са посъветвани да не излизат на улицата, да затворят плътно прозорци и врати. Планира се измиването отвън на домовете и местността с голямо количество вода.       Според агенцията огънят е унищожил голяма част от предприятието. В гасенето са участвали 74 пожарникари и 23 противопожарни коли. Огънят вече е овладян.", "date": "2018.05.02", "title": "Най-големият завод за батерии в Европа пострада много сериозно след пожар"}
{"url": "https://www.actualno.com/sofia/chasti-ot-sofija-ostavat-bez-voda-na-2-maj-news_672280.html", "text": "  \"Софийска вода\" временно ще прекъсне водоснабдяването в някои части на столицата на 2 май. Това съобщиха от пресцентъра на дружеството.  Във връзка с монтаж на спирателни кранове и пожарни хидранти на ул. „Стефан Стамболов“, ул. „Просвета“, ул. „Проф. Трайко Запрянов“, ул. „Върла поляна“ с. Бистрица, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Стефан Стамболов“ между ул. „Ведрина“, и ул. „Цветна градина“, ул. „Ведрина“ и ул. „Цветна градина“; ул. „Просвета“, ул. „Морените“, ул. „Борова гора“, ул. „Еделвайс“, ул. „Минзухар“ и ул. „Витоша“; ул. „Проф. Трайко Запрянов“; ул. „Алеко“ между ул. „Върла поляна“ и ул. „8-ми март“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Проф. Трайко Запрянов“ на кръстовището с ул. „Младен Ангелов“; ул. „Върла поляна“ и ул. „Алеко“; ул. „Стефан Стамболов“ на кръстовището с ул. „Тинтява“; ул. „Просвета“ на кръстовището с ул. „Морените“.   Във връзка с изпълнение на инвестиционен проект за реконструкция на уличен водопровод на ул. „Полк. Стойно Бачийски“ местност „Карпузица“ кв. „Княжево“ , се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Княжевска“ от ул. „Стефан Пешев“ до ул. „Кореняците“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кореняците“ ъгъла с ул. „Княжевска“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.   Във връзка с изграждане на сградно водопроводно отклонение на бул. „Александър Стамболийски“ жк. „Разсадника - Коньовица“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бул. „Александър Стамболийски “ от ул. „Алеко Туранджа“ до бул. „Константин Величков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски\" на ъгъла с ул. „Троян“.\r\nВъв връзка с подмяна на сградно водопроводно отклонение на ул. „Пчелина“ кв. „Бусманци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Пчелина“, ул. „Чукура“, ул. „Троянски път“, махала „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пчелина „ ъгъла с ул. „Троянски път“.       Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.02", "title": "Части от София остават без вода на 2 май"}
{"url": "https://www.actualno.com/interest/psiholog-agresijata-e-estestveno-zdrav-impuls-deteto-da-zajavi-sebe-si-news_672508.html", "text": "  Агресията е естествено здрав импулс детето да заяви себе си. Това каза за Радио „Фокус“-Бургас Радосвета Вардева, детски психолог.  \"Важно е всеки акт на агресия да бъде разчетен и разбран самостоятелно. Причините за този акт може да бъдат различни като страх, чувство за малоценност или загуба на любов. Случаите на агресия при учениците следва да се разглеждат като част от феномена тормоз в училище, дори когато актовете на агресия не са се случили в пространството на училището.\"   По думите ѝ тормозът е научено поведение, не е вродено. Според Вардева училището е отговорно за създаване на култура, която да предлага различни по-интелигентни начини за представяне и разрешаване на спорове.   ", "date": "2018.05.02", "title": "Психолог: Агресията е естествено здрав импулс детето да заяви себе си"}
{"url": "https://www.actualno.com/showbusiness/kanie-uest-opredeli-robstvoto-kato-izbor-news_672525.html", "text": "  Американската рап звезда Кание Уест, който вече бе подложен на критика заради подкрепата си за Доналд Тръмп, създаде нови спорове във вторник, като нарече в интервю робството \"избор\".  \"Ние чуваме да се говори за робството, което е продължило 400 години. За 400 години? Това прилича на избор\", каза рапърът в интервю за сайта TMZ. Интервюто бе по повод предстоящото излизане на двата му нови албума.   Съпругът на Ким Кардашиян малко засягащ се от медийни изяви, доразви тезата: \"Ние сме в психически затвор, харесвам думата „затвор“, защото „робите“ са прекалено свързани с чернокожите\".   След провокирания от думите му отзвук в социалните мрежи, той реагира в Twitter – предпочитаната от него медия.\r\n\"Зная, разбира се, че робите не са били оковавани и качвани в кораби по собствена воля\", написа той, преди да добави: \"Ние не можем да бъдем затворени психически през следващите 400 години\".    Четиридесетгодишният рапър се появи отново на повърхността в социалните мрежи през април след дълго му отсъствие заради нервна депресия и лечение в болница.   Освен че обяви новите си проекти, той пак подкрепи своя \"брат\" Доналд Тръмп, когото вижда като \"дракон от енергия“.\r\nМного артисти от хип-хоп общността предимно чернокожи и противници на републиканския президент, го упрекнаха, но Уест получи подкрепата на много консервативни редактори.    В интервю за радио във вторник Кание Уест призна, че не е следил последните политически новини в Съединените щати. \"Но когато видя аутсайдер, се разпознавам в него\", каза той.\r\nНеговата известност стигна връх през 2005 г., след урагана „Катрина“, когато на живо по телевизията в САЩ обвини президента Джордж Буш, че \"не се интересува от чернокожите\".   Той обясни във вторник, че някога бил разстроен, че не е канен в Белия дом от Барак Обама.\r\nПрезидентът Обама, демократ и също от Чикаго, нарече \"глупаво“ през 2009 г. поведението му по време на раздаването на наградите на Ем Ти Ви (MTV Video Music Awards), когато рапърът прекъсна церемонията, за да обяви, че Тейлър Суифт не заслужава наградата си", "date": "2018.05.02", "title": "Кание Уест определи робството като \"избор\""}
{"url": "https://www.actualno.com/analysis/makron-i-negovijat-skepticizym-za-odata-na-radostta-na-balkanite-news_672488.html", "text": "     Според това погрешно схващане Хърватия, България, Румъния и Гърция вече не са част от Балканите, тъй като са членове на ЕС. От друга страна, Босна и Херцеговина, Сърбия, Черна гора, Косово, Албания и Македония са част от т.нар. подрайон Западни Балкани. Турция формира региона на Източните Балкани.   Може да се каже, че авантюрата на ЕС за разширяването на Балканите започва от погрешно название и приключва с лошо оформление. Докато обяснява съответните европейски пътеки на „западнобалканските страни“, гореспоменатата стратегия описва Черна гора и Сърбия като „настоящи фаворити в процеса\". Албания и (в тяхната предубедена терминология) и „Бивша югославска република Македония\" са означени като държави, „отбелязващи значителен напредък в европейския им път\", за който „Комисията на ЕС е готова да изготви препоръки за започване на преговори за присъединяване\". Що се отнася до Босна и Херцеговина, стратегията декларира, че „ЕК ще започне да подготвя становище относно Босна и Херцеговина за кандидатурата за членство\". По отношение на Косово, стратегията настоява за споразумение за нормализиране на отношенията със Сърбия и двусмислено заявява, че Косово „има възможност за устойчив напредък чрез прилагане на Споразумението за стабилизиране и асоцииране\".   Върховният представител на Европейския съюз по въпросите на външните работи и политиката на сигурност Федерика Могерини, заедно с комисаря по разширяването Йоханес Хан, наскоро представиха годишния пакет по разширяването пред Европейския парламент в Страсбург, като представиха седем отделни доклади и оценки на изпълнението на политиката на разширяване на Европейския съюз. Те обявиха препоръката на Комисията да бъдат започнати преговори за присъединяване с Македония и Албания. Освен това те заявиха, че ЕК също работи за изготвянето на становище по кандидатурата на Босна и Херцеговина, а сътрудничеството с органите на Косово продължава да се основава на Споразумението за стабилизиране и асоцииране.\r\nМогерини и Хан също така подчертаха намерението на ЕС да продължи да улеснява диалога за нормализиране на отношенията между Белград и Прищина, включително за постигането на правно обвързващо споразумение. Те описаха това решение като „крачка напред за Македония и Албания, както и за целия регион на Западните Балкани\".       Въпреки това френският президент Еманюел Макрон в реч пред Европейския парламент на 17 април отхвърли разширяването на ЕС до момента, в който в него не бъдат завършени основополагащи реформи. „ “, бяха думите на френския лидер, който допълни, че ще подкрепи евентуално разширяване на Общността, когато има налице „правно задълбочаване и реформа на нашата Европа\".\r\nИзключително забележително е, че .\r\nВремето ще ни покаже дали ЕС, с манталитет като този на френския президент Макрон, ще успее да намери начин да не влиза в задънена улица на Балканите.    ", "date": "2018.05.02", "title": "Макрон и неговият скептицизъм за \"Одата на радостта\" на Балканите"}
{"url": "https://www.actualno.com/curious/10-znamenitosti-za-koito-naj-verojatno-ne-znaete-che-sa-svyrzani-news_672586.html", "text": "  Учените са съгласни, че всички ние имаме общи предци. Това е доказано от хората на снимките, които ще видиш. Тези известни личности неочаквано се оказаха някак свързани. Можете ли да познаете кой известен политик всъщност е сестра на Мадона?  Ето списък с известни хора, които никога не бихте очаквали да са свързани. Според генетиците, вашите близки също са сред тях.       Актрисите Мерил Стрийп и Брук Шийлдс са съответно първи братовчедки и племенници. Бащата на Мерил Стрийп и майката на Брук Шийлдс споделят същите предци с немски произход.     Поп звездата Мадона и канадската певица Селин Дион са всъщност далечни сестри. Проучването на генеалогията и информацията, получена от архивите, показва, че общият предшественик на Мадона и Селин Дион е дърводелец, живял през 17 век.    Мадона не само има Селин Дион сред роднините си, но и кандидат за президент на изборите от 2016 г. в САЩ - Хилари Клинтън. Тези две силни и независими жени всъщност са десети братовчедки. Хилъри Клинтън потвърди това на шоуто на ЕлънДженерес. А Елън, между другото, е далечен роднина на Кейт Мидълтън.     Един от известните роднини на бившия президент на САЩ е актьорът, сценаристът и режисьорът Бен Афлек. Общият им роднина (до двайсета степен) бил Джон Савидж.    Връзката на Обама с Брад Пит е по-близка от тази с Афлек. Актьорът и политикът са девети братовчеди. Общият им роднина е Едуин Хикман, който е тясно свързан с кралица Елизабет II и Мерилин Монро. Известният режисьор Стивън Спилбърг е кръстникът на очарователната Гуинет Полтроу. Те често прекарват времето си заедно, както много роднини правят.      Антонио Бандерас е женен за МеланиГрифит, която има дъщеря на име Дакота от предишния си брак с Дон Джонсън. Кариерата на жената в киното започва с филма CrazyinAlabama, който е режисиран именно от нейния втори баща Антонио Бандерас. Красивата Лиз Хърли е кръстницата на децата на Дейвид и Виктория Бекъм. Кръстникът на сина на Лиз е Хю Грант.    Сестрата на Хоакин Финикс – Самъре омъжена за по-малкия брат на Бен - Кейси Афлек. Сега те имат общи племенници. За мнозина ДжейсънМомоа е Khal на най-големия DothrakiKhalasar - Drogo, съпругът на красивата DaenerysTargaryen. И само малцина знаят, че в реалния живот Джейсън е женен за актрисата Лиса Боне. Тя има дъщеря, Зоуи, от първия си брак с Лени Кравиц, а младото момиче е талантлива актриса и модел. Връзката между доведения баща и доведената дъщеря се основава на взаимно разбирателство.", "date": "2018.05.02", "title": "10 знаменитости, за които най-вероятно не знаете, че са свързани"}
{"url": "https://www.actualno.com/politics/borisov-e-kategorichen-za-zabranata-za-pusheneto-njama-zaden-hod-news_672573.html", "text": "   Това каза министър-председателят Бойко Борисов по време на представянето на резултатите от проверки за незаконната търговия с цигари. „Имам няколко въпроса. Единият е към МВР, той е ясен. В сряда като се видим трябва да знаем защо тези областни дирекции са допуснали това увеличение. На картата ясно се вижда, че това е по пътя на магистралите или на юг, близко до границите и до лесен транспорт. Това са Хасково, Ямбол. Един месец срок, но да напишат защо – какво е предизвикало това увеличение. 0,6% е половин кутия цигари, но за нас това е много, защото има повишение. В следващото тримесечие това трябва да се направи“, коментира Борисов, цитиран от \"Фокус\".   Всички наши кампании са против тютюнопушенето и считаме, че това е един от основните фактори за нарушеното здраве на българите, . Убеден съм, че тютюнопушенето е вредно за човешкото здраве и това е нашата политика. Затова сме се съгласили на кутиите цигари да има най-гадните картинки и всичко това да можем да отказваме колкото може повече хора от тютюнопушенето.    във връзка със срещата си с посланика на Великобритания в България Ема Хопкинс.   „Нашите служби работят много добре с Великобритания и продължаваме работа. С тях правим операции за стотици милиона паунда, за което им благодарим. И посланик Хопкинс дойде днес публично да ми благодари. Колегите работят много добре по тази тема. Или когато отчитахме най-ниските нива на контрабанда в България и най-високите във Великобритания, се оказах прав“, каза още премиерът Борисов и припомни, че през месец март беше разбита фабрика в Ирландия, която е произвеждала цигари за 200 млн. паунда и в която са участвали и българи.", "date": "2018.05.02", "title": "Борисов е категоричен за забраната за пушенето - няма заден ход"}
{"url": "https://www.actualno.com/asia/sp-svali-kreditnija-rejting-na-turcija-news_672524.html", "text": "  Рейтинговата агенция S&P съобщи, че сваля кредитния рейтинг за външния дълг на Турция заради влошени финанси и увеличаваща се инфлация, предаде БГНЕС.  Оценката за дълга в чуждестранна валута е намалена до \"BB- /B\" респективно за дългосрочни и краткосрочни емисии, но със стабилна перспектива, посочи S&P в изявление, цитирано от АФП. Всъщност нивото става най-ниското възможно - junk (боклук). А новината е изненадваща, защото не е част от регулярния бюлетин на агенцията.   \"Понижението ни отразява нашето виждане, че съществува риск от твърдо приземяване за прегрятата и захранвана от кредити турска икономика\", съобщава агенцията. S&P не са коментирали подробно, но е факт, че Реджеп Ердоган притиска Турската централна банка да не затяга политиката си, за което кредитната агенция използва думите \"засилен политически натиск\", пише Reuters.   Пример за голяма частна турска компания, която търси преструктуриране на дългове, е хранителният гигант Yildiz Holding. Компанията иска да преструктурира 6,5 млрд. долара кредити.", "date": "2018.05.02", "title": "S&P свали кредитния рейтинг на Турция"}
{"url": "https://www.actualno.com/business/blizo-6-mln-turisti-se-ochakvat-po-letnite-ni-kurorti-news_672535.html", "text": "   . Това заяви в ефира на БНТ министърът на туризма Николина Ангелкова.  Резултатът от зимния сезон е повече от добър - над 1 млн и 653 хил. чуждестранни туристи посетиха страната ни, което ръст от 12%, отчете Ангелкова.   По думите ѝ ние продължаваме да се утвърждаваме устойчиво като предпочитана зимна дестинация. Ръстове бележим от нашите основни пазари за зимен туризъм - Гърция, Румъния, Турция, Сърбия, бележим ръст от Италия, Израел, Германия, бележим ръст и от Австрия. Ние значително увеличаваме интереса към нашата страна като туристическа дестинация, поясни Николина Ангелкова. За нас е важно да използваме целия туристически потенциал на страната. Имаме все още много да работим, за да имаме максимална запълняемост на хотелската база, коментира министърът на туризма.   Работим в посока за справяне с предизвикателството с кадрите в туризма. Това е един процес, който трябва да се завърти, но в краткосрочен план направихме промените в Закона за трудовата мобилност и трудовата миграция. Миналото лято за първи път стартирахме с тези процедури. Тази година очакваме да има по-голям брой на заетите сезонни работници от трети страни. . Всички работодатели усилено се подготвят за летния туристически сезон, категорична бе Ангелкова.", "date": "2018.05.02", "title": "Близо 6 млн. туристи се очакват по летните ни курорти"}
{"url": "https://www.actualno.com/cite/upravljavashtite-rabotjat-na-po-bira-s-agneshko-dokato-16-mln-bylgari-jivejat-pod-praga-na-bednostta-news_672530.html", "text": "  Това заяви депутатът от БСП Стоян Мирчев в коментар относно работата на правителството \"Борисов 3\".  Мирчев отговори на военния министър Красимир Каракачанов, който покани лидера на БСП на по бира след словесните престрелки на 1 май - но след 17:30 часа. Тримата т.нар. тенори по-скоро бяха тримата кастрати, които опитаха да прикрият своя лидер, каза Стоян Мирчев пред Нова телевизия, визирайки на Каракачанов, Владислав Горанов и Томислав Дончев.   ", "date": "2018.05.02", "title": "Управляващите работят на по бира с агнешко, докато 1,6 млн. българи живеят под прага на бедността "}
{"url": "https://www.actualno.com/society/bylgarija-otiva-na-rentgen-v-bruksel-za-svobodata-na-slovoto-news_672500.html", "text": "  Европейският парламент ще дискутира резолюция за плурализма и свободата на медиите в ЕС, която анализира греховете на властите към медиите и призовава за \"редовен контрол\" над държавите доколко уважават свободата на словото.  Защитата на свободата на медиите ще стане част от годишния европейски доклад за демокрацията, принципите на правова държава и основните права, ако евродепутатите подкрепят в днешния дебат проекторезолюцията и Комисията на ЕС започне да я прилага. Гласуването ще бъде в четвъртък, 3 май, когато се отбелязва Световният ден за свобода на печата. В проекторезолюцията са изброени всички пороци на медийната среда, които могат да бъде видени в България и които доведоха до сриването на страната до 111-о място в света по свобода на медиите, пише вестник .\r\nИнтересно ще бъде да се проследи поведението на българските евродепутати, защото представените в Брюксел техни партии ГЕРБ, БСП и ДПС през последните 10 години заедно и поотделно създадоха медийната империя на Делян Пеевски, убиха съревнованието на медийния пазар и деформираха професионалните стандарти на журналистиката. И трите партии могат да видят образа си в проекторезолюцията, която \"призовава Еврокомисията като пазител на договорите да третира опитите на правителствата на държавите членки за нарушаване на свободата и плурализма на медиите като сериозна и системна злоупотреба с власт и действия срещу основни ценности на Европейския съюз, тъй като свободата на изразяване и свободата на мнение са основни права на човека, а свободата, плурализмът и независимостта на медиите играят съществена роля в демократичното общество, включително като механизми за контрол над правителствената и държавната власт\".      Особено тревожно е, че в ЕС \"собствеността на медиите продължава да е силно концентрирана\". В обявената преди седмица класация на \"Репортери без граници\", която по свобода на медиите, специално се изтъква като вреден фактор монополизмът на групата на Делян Пеевски. Неговите медии омаловажиха значението на тази международна организация като \"едно НПО\", но проекторезолюцията стъпва точно върху нейните изводи.\r\nДокументът \"призовава държавите членки да приемат и приложат регламент за собствеността на медиите, така че да се избегне концентрация на собствеността в медийния сектор, непряката собственост на медиите и собствеността, обхващаща различни медии, както и да се гарантират прозрачността, оповестяването и лесният достъп за гражданите до информация относно собствеността на медиите, източниците на финансиране и управлението\". В България има голяма неяснота кой притежава медии, как се сдобива с тях и как ги финансира в условията на обща медийна нерентабилност. Освен това документът \"подчертава, че е важно да се прилагат подходящи ограничения относно собствеността на медиите от страна на лицата, заемащи публична длъжност, както и да се гарантират независимият контрол и ефективните механизми за осигуряване на спазването с цел предотвратяване на конфликтите на интереси и кадровите въртележки\".    Непрозрачното държавно финансиране на медии, включващо и разпределение от министерствата на еврофондове по неясни критерии, което е характерно за България, ще влезе в конфликт със следния текст в проекторезолюцията: \"Да се забрани или най-малкото да стане напълно прозрачно участието в обществени поръчки на фирми, чийто краен собственик притежава също така и медийна фирма\". Заедно с това се \"предлага на държавите да се задължат да докладват редовно за публичното финансиране, предоставено на собственици на медии\". Добавя се, че \"всяко публично финансиране на медийни организации следва да бъде предоставяно въз основа на недискриминационни, обективни и прозрачни критерии, за които всички медии да са предварително уведомени\".   Проекторезолюцията изразява тревога от \"влошаването на условията на труд и икономическите условия в медийния сектор, произтичащи от икономическата криза, заедно с появата на нови международни субекти, например високотехнологичните гиганти или социални медийни платформи, които са в състояние да доминират на пазара за онлайн реклама\". Резултатът е, че те \"засилват нестабилността, като същевременно увеличават автоцензурата\".\r\nДокументът се отнася критично към термина \"фалшиви новини\", заради който българската еврокомисарка Мария Габриел дори организира през последните месеци специално обсъждане и свика международна работна група от експерти. \"Допускането на служебни лица да вземат решение кое трябва да се смята за истина, е равнозначно да се приеме, че който е на власт, има правото да заглушава критиките\", пише в проекторезолюцията и се дава пояснение: \"Подобно на \"слово на омразата\" или \"тероризъм\" понятието \"фалшиви новини\" е твърде неясно, за да възпре субективни произволни тълкувания. Не е обнадеждаваща и възможността частни образувания като Facebook да преценяват това вместо публичните органи\".    Като посочва, че \"над половината от случаите на тормоз срещу работещите в медиите лица са дело на държавните субекти\", се настоява, че \"журналистите се нуждаят от възможно най-висока степен на правна защита\". Обръща се внимание, че \"самото съществуване на закони, третиращи клеветата като престъпление, има потенциал да опорочи демократичните дебати\". Но \"вместо на правна защита журналистите може да станат обект на съдебно преследване, когато, действайки в името на обществения интерес, разкриват информация или съобщават за подозрения за неправомерно поведение, закононарушение, измама или незаконна дейност\". Подобни примери в България има в изобилие.", "date": "2018.05.02", "title": "България отива на рентген в Брюксел за свободата на словото"}
{"url": "https://www.actualno.com/healthy/ne-se-ochakva-povishavane-na-potrebitelskata-taksa-pri-lichnite-lekari-news_672536.html", "text": "  Не се очаква повишаване на потребителската такса при посещение при личния лекар. Това каза заместник-министърът на здравеопазването д-р Бойко Пенков. По думите му такова увеличение в момента не трябва да има.  Според него ако се случи повишение на потребителската такса хората ще отиват направо в аптеката без да се консултират с личните лекари.   Пенков призна, че недостигът на лични лекари в някои части на страната е много сложен проблем. Средната им възраст е над 50 години и специалността не е атрактивна за младите специалисти.   Заместник-министърът на здравеопазването съобщи, че системата на Спешната помощ ще бъде обновена с 400 линейки. \r\nТой увери, че ще бъде прекратена практиката, в която частни дейности източват държавните болници.       \"Разчитаме на въвеждането на електронно здравеопазване което да ни позволи да видим какво се случва.\", допълни още той пред bTV.", "date": "2018.05.02", "title": "Не се очаква повишаване на потребителската такса при личните лекари"}
{"url": "https://www.actualno.com/europe/sankciite-ogranichavat-rusija-otnosno-razhodite-za-otbrana-news_672527.html", "text": "  Санкциите принуждават Русия да намали разходите за отбрана, предава AFP.  Разходите за отбрана на Русия се свиват рязко през 2017 година, като възлизат на приблизително 55 милиарда евро или 20 процента по-малко от 2016. Последният път, когато Русия е свивала разходите си за отбрана е било през 1998 по време на тежка икономическа криза.   \"Военната модернизация остава приоритет за Русия, но военният бюджет е ограничен заради икономическите проблеми на страната от 2014 година\", казва Шимон Веземан, старши изследовател във Стокхолмския международен институт за изследване на мира.   За сметка на това страните от НАТО са похарчили 900 милиарда долара за 2017 година, което е 52 процента от общите военни разходи в света, предаде Агенция \"Фокус\".\r\n\"Големите разходи за отбрана представляват сериозен проблем\", казват директорът на института Ян Елиасон, като отбелязва, че това подкопава търсенето на мирни решения на конфликтите по света.       ", "date": "2018.05.02", "title": "Санкциите ограничават Русия относно разходите за отбрана"}
{"url": "https://www.actualno.com/balkani/silno-zemetresenie-sybudi-atina-news_672513.html", "text": "  Земен трус с магнитуд 4 по скалата на Рихтер беше регистриран в района на гръцката столица Атина късно снощи, предаде БГНЕС.  Европейският средиземноморски сеизмологичен център обобщи данните на сеизмолозите като посочи епицентър на 39 километра северно от Атина. Огнището е на 10 километра дълбочина.   Земетресението е било усетено от доста хора и са подадени над 300 сигнала до специализираните служби, повечето от района около епицентъра. Няма данни за щети. Трусът е регистриран в 23:50 часа българско време.   ", "date": "2018.05.02", "title": "Силно земетресение събуди Атина"}
{"url": "https://www.actualno.com/balkani/britanski-iztrebiteli-shte-pazjat-rumynskoto-vyzdushno-prostranstvo-news_672521.html", "text": "  Британски изтребители Typhoon, базирани в Румъния, получиха разрешение да се присъединят към мисиите на НАТО за патрулиране във въздушното пространство над Черно море. Това става ясно от съобщение на сайта на Кралските военновъздушни сили на Великобритания, предаде БГНЕС.  Акредитацията за участие в мисиите британските изтребители получиха на церемония на авиобазата \"Михаил Когълничану\" в окръг Констанца в южната част на Румъния.   Посланикът на Обединеното кралство в Румъния Пол Брамел отбеляза, че подобни мисии гарантират, че НАТО \"ще може бързо и ефективно да се противопостави на потенциална агресия или заплаха срещу алианса или негови членки\".   ", "date": "2018.05.02", "title": "Британски изтребители ще пазят румънското въздушно пространство"}
{"url": "https://www.actualno.com/america/sedem-shtata-v-sasht-ne-iskat-da-zadyrjat-nelegalni-imigranti-news_672523.html", "text": "  Седем американски щата искат чрез съда да отменят програмата за защита на нелегални имигранти от депортиране, известна под името DACA, съобщи главният прокурор на Тексас Кен Пакстън.  Щатите искат отмяна на програмата и прекратяване на издаването на документи, гарантиращи отсрочка на депортирането, предаде БГНЕС.   Бившият президент на САЩ Барак Обама издаде разпореждане, което дава възможност да се отлага постоянно депортирането на имигранти, които са дошли в САЩ с деца. Те са не по-малко от 700 хиляди души.   ", "date": "2018.05.02", "title": "Седем щата в САЩ не искат да задържат нелегални имигранти"}
{"url": "https://www.actualno.com/asia/kim-chen-un-i-trymp-verojatno-shte-se-sreshtnat-na-granicata-mejdu-kndr-i-ujna-koreja-news_672515.html", "text": "  Лидерът на Северна Корея Ким Чен Ун най-вероятно ще се срещне с президента на САЩ Доналд Тръмп на граничния пункт Панминджон между КНДР и Южна Корея, предаде CNN, позовавайки се на два отделни източника.  Севернокорейският лидер бил убеден да се срещне с Тръмп в Панминджон от президента на Република Корея Мун Дже Ин. Именно там двамата президенти се срещнаха предната седмица, като разговорът им беше оценен като много положителен.   \"Организираме срещата точно в този момент\", каза Тръмп малко преди да излязат новините за мястото на срещата, пише БГНЕС.   Новината за мястото предизвика и първите коментари, като според Business Insider това е предимство за севернокорейския лидер. Има и версия, че Тръмп приема това място, за да не злепоставя Ким със среща някъде извън Корейския полуостров, тъй като севернокорейският лидер няма личен самолет. Възможна и обсъждана дестинация е Сингапур.\r\nМеждувременно от Южна Корея заявиха, че въпреки по-топлия тон с Пхенян, в страната ще остане американският военен контингент. В Южна Корея има 28 500 американски войници. Там пристигнаха и първите F-22 \"Стелт\", предвидени за мащабно съвместно военно учение, под името \"Максимален гръм\", в което трябва да участват 100 изтребителя. Стартът му е предвиден за 11 май.    ", "date": "2018.05.02", "title": "Ким Чен Ун и Тръмп вероятно ще се срещнат на границата между КНДР и Южна Корея"}
{"url": "https://www.actualno.com/literature/otkys-ot-starogrycki-mitove-vsemiryt-bogovete-horata-jan-pier-vernan-news_672509.html", "text": "  ПРОИЗХОДЪТ НА СВЕТА  Какво е имало, когато още не е имало неща, когато е нямало нищо? На този въпрос гърците са отговорили с разкази и митове.\r\nВ самото начало това, което съществува най-първо, е Зевът: гърците го назовават Хаос. Какво е Зевът? Той е празнота, тъмна празнота, в която нищо не се различава. Пространство на падане, шемет и объркване, без предел, без дъно. Този Зев ни засмуква като отвор на огромна паст, в която всичко се разтваря в неразличимостта на мрака. И така, в началото съществува само този Зев, сляпа, нощна, безгранична бездна.   После възниква Земята. Гърците ѝ викат Гея. Земята изниква в самото сърце на Зева. Ето я, родена след Хаоса и представляваща в някои отношения негова противоположност. Земята вече не е онова тъмно, безгранично и неопределено пространство на срутване. Земята има своя форма: ясна, отграничена, точна. На объркаността, тъмната неопределеност на Хаоса, се противопоставят отчетливостта, здравината, стабилността на Гея. На Земята всяко нещо е очертано, видимо, стабилно. Можем да определим Гея като онова, върху което боговете, хората и животните могат да стъпват уверено. Тя е подът на света.    В недрата на Земята: Зевът\r\n \r\nРоден от обширния Зев, светът оттук насетне има свой под. От една страна, този под се издига нагоре под формата на планини; от друга, потъва надолу под формата на подземие. Тази подземя се простира неопределено дълбоко, така че по някакъв начин онова, което се намира в основата на Гея, под твърдата и стабилна почва, е все така бездната, Хаосът. Земята, изникнала от недрата на Зева, остава свързана с него в дълбините си. За гърците Хаосът извиква представата за непрозирна мъгла, в която всички граници се размиват. В самите дълбини на Земята се открива отново тази изначална хаотичност.    При все че Земята е видима и има ясно отграничени очертания, при все че всичко родено от нея ще притежава като нея ясни граници и предели, тя все пак остава подобна на Зева в дълбочина. Тя е черната Земя. Прилагателните, с които се определя в разказите, понякога са подобни на тези, с които се назовава Зевът. Черната Земя се протяга между горе и долу; между мрака, от едната ѝ страна, дълбините, представляващи вкоренеността ѝ в Зева, и от другата ѝ страна, увенчаните със сняг планини, които тя изхвърля към небето, лъчезарните планини, чиито най-високи върхове достигат онзи пояс на небето, който е непрестанно потопен в светлина.\r\nВ обиталището, наричано Космос, Земята представлява основа, но тя има не само тази роля. Тя ражда и отхранва всички неща, освен някои същества, за които ще говорим по-нататък и които са породени от Хаоса. Гея е всеобщата майка. Гори, планини, подземни пещери, морски вълни, небесен простор – всички те са родени от Гея, Земята майка. И тъй, отначало има бездна, Зев, огромна паст, подобна на мрачна безкрайна пещера, която обаче в някакво по-късно време се обръща към здрава основа: Земята. Тя пък от своя страна се устремява нагоре и се спуска надолу.\r\nСлед Хаос и Земята възниква на трето място това, което гърците наричат Ерос, назован по-късно от тях „старият Ерос“ (любовен копнеж), изобразяван с бели коси: това е първичният Любовен копнеж. Защо го има този изначален Ерос? Защото в тези древни времена още не съществува мъжко и женско, няма полово определени същества. Този първичен Ерос не е онзи, който възниква по-късно с появата на мъжете и жените, на мъжките и женските същества. От този момент нататък въпросът ще бъде да се съединят противоположните полове, което непременно предполага желание от страна на всеки един от тях, един вид съгласие.\r\nПрочее Хаос е дума в среден, а не в мъжки род. Гея, Земята майка, естествено, е в женски. Но кого може тя да обича извън самата себе си, щом като е сама с Хаоса? Следователно Ерос, който се появява трети поред след Зева и Земята, като начало не е онзи, който управлява разнополовата любов. Първичният Ерос изразява порив към света. По същия начин, по който Земята изплува от Зева, от Земята избликва това, което се намира в недрата ѝ. Онова, което е било примесено с нея, се оказва изхвърлено навън: тя го ражда, без да е имала нужда да се съвкупява с когото и да било. Това, което Земята освобождава и открива, се е намирало скрито в нея.   Земята ражда първо един много важен персонаж: Уран, Небе, а по-точно Звездно небе. След това поражда Понт, водата, всичките води, да го наречем Морски талаз, тъй като гръцката дума е в мъжки род. И тъй, Земята ги зачева, без да има връзка с някого. Чрез вътрешната си сила Земята дава развитие на това, което вече е било в нея, а от момента, в който тя го пуска да излезе навън, се превръща в неин двойник и противоположност. Защо? Защото тя създава Звездното небе равно на самата нея, нещо като копие, равно на нея по стабилност, здравина и размери. Тогава Уран ляга върху ѝ. Земя и Небе съставляват двата прилягащи един към друг плана на света, под и свод, долу и горе, които се покриват напълно.\r\nКогато Земята ражда Понт, Морския талаз, той я допълва и прониква в нея, ограничава я под формата на широки водни простори. Морският талаз, както и Уран, е противоположност на Земята. Ако Земята е твърда, плътна, с която предметите не могат да се смесват, то Морският талаз, напротив, е само течност, безформена и неуловима флуидност: водите се размесват, неразграничими и разбъркани. На повърхността Понт е лъчезарен, но в дълбините си е напълно тъмен, което го сближава, както и Земята, с част от Хаоса.   Така светът е построен въз основа на три първоначални същности: Хаос, Гея, Ерос, после от още две, създадени от Земята: Уран и Понт. Те са едновременно природни сили и божества. Гея е земята, по която стъпваме, и същевременно богиня. Понт представлява морските води и също е божество, на което може да се въздават почести. От тази отправна точка тръгват разкази от друг тип, пълни с насилие и драматизъм.   Кастрирането на Уран\r\n \r\nДа започнем от Небето. И така, ето го Уран, роден от Земята и еднакъв по размери с нея. Той лежи, пльоснал се е върху тази, която го е създала. Небето покрива напълно Земята. Всяко ъгълче земя си има съответното парче небе, прилепнало за нея. От момента, в който Гея, тази могъща богиня, Майка Земя, създава Уран, който е нейно точно съответствие, неин двойник, симетричното ѝ повторение, ние имаме пред нас двойка противоположности – мъжко и женско същество. Уран е мъжът Небе така, както Гея е жената Земя. Откакто съществува Уран, Ерос действа по друг начин. Вече не става така, че Земята сама по себе си ражда намиращото се в нея, нито пък Уран ражда съдържащото се в него, а от сливането на тези две сили се раждат същества, различни и от двете.\r\nУран непрестанно излива семето си в лоното на Гея. Първичният Уран няма друга дейност, освен сексуалната. Да покрива Гея непрекъснато, колкото може: той мисли само за това и прави само това. Бедната Земя се оказва бременна с цяла върволица деца, които не могат да излязат от недрата ѝ и остават на мястото, на което Уран ги е създал. Тъй като Небето никога не се отделя от Земята, между тях няма пространство, което да позволи на децата им, титаните, да излязат на светло и да заживеят самостоен живот. Те не могат да придобият собствената си форма, не могат да станат индивидуални същества, защото са постоянно изтиквани в лоното на Гея, тъй както самият Уран е бил там, преди Гея да го роди.   Кои са децата на Гея и Уран? Първо се раждат шестимата титани и шестте им сестри титаниди. Първият титан се казва Океан. Той представлява онзи течен пояс, който обкръжава света и тече в кръг, така че краят на Океан е и негово начало; световната река прелива в самата себе си по затворен кръг. Най-младият от титаните се казва Кронос, наричат го „Кронос с подлите мисли“. Освен титаните и титанидите се раждат две тройки съвсем чудовищни твари. Първата тройка са циклопите – Бронт, Стероп и Арг, – могъщи еднооки същества, чиито имена подсказват металургичните им занимания: тътена на гръмотевицата, блясъка на светкавицата. Тъкмо те ще изработят мълнията, за да я подарят на Зевс.\r\nВтората тройка се състои от така наречените хекатонхейри (сторъки) – Кот, Бриарей и Гий. Те са чудовища с огромни размери, с по петдесет глави и сто ръце, всяка от които е надарена със страхотна сила. Редом с титаните, първите индивидуализирани божества – тъй като вече не са, подобно на Гея, Уран и Понт, персонификации на природни сили, – циклопите, представляват огнеността на погледа. Те имат само по едно око в средата на челото, но това око е поразяващо, подобно на оръжието, което ще поднесат на Зевс. Магическата сила на окото. От своя страна сторъките изразяват грубата мощ, способността за победа, за надделяване чрез физическата сила на ръцете. За едните – силата на изпепеляващото око, за другите – силата на ръка, способна да удържи, смаже, разбие, победи, да господства над всяко създание на света. Обаче титаните, сторъките и циклопите остават в корема на Гея: отгоре ѝ е разпрострян Уран.\r\nВсе още не съществува истинска светлина, защото Уран, както е проснат върху Гея, задържа на повърхността ѝ вечна нощ. Тогава Земята дава воля на гнева си. Тя е яростна, защото задържа в себе си децата си, които не могат да излязат и така я раздуват, притискат и задушават. Земята се обръща към тях, по-точно към титаните, с думите: „Слушайте, баща ви ни оскърбява и ни подлага на ужасен тормоз. Трябва това да свърши. Трябва да се разбунтувате срещу баща си Небето“. При тези дръзки думи титаните са обзети от ужас в корема на Гея. Уран, разположен все така неподвижно върху майка им и равен на нея по големина, им изглежда трудно победим. Само най-малкият, Кронос, се съгласява да помогне на Гея и да премери сили с баща си.\r\nЗемята измисля изключително завъртян план. За да осъществи намерението си, тя изработва вътре в себе си инструмент, сърп (harpѐ), направен от бял метал – стомана. После дава в ръцете на младия Кронос този сърп. Той е вътре в корема на майка си, на мястото, където Уран се съединява с нея, и дебне в засада. Когато Уран влива семето си в Гея, Кронос хваща с лявата си ръка гениталиите на баща си, стисва ги здраво и ги отсича със сърпа, който държи в дясната си ръка. После, без да се обръща с лице, за да се предпази от нещастия, които действието му може да навлече, хвърля през рамо члена на Уран. От този отсечен и запратен надалеч мъжки орган на земята капят капки кръв, а самият член отлита по-далеч, в морето. В момента на скопяването Уран надава рев на болка и бързо се отдръпва от Гея. Тогава именно той се установява в най-горната част на света, за да не мръдне вече от там. И тъй като Уран е равен по размери на Гея, няма такова парченце земя, над което да не се намира също такова парче небе.", "date": "2018.05.02", "title": "Откъс от \"Старогръцки митове. Всемирът, боговете, хората\", Жан-Пиер Вернан"}
{"url": "https://www.actualno.com/sciencelogy/facebook-pusna-ochila-za-virtualna-realnost-news_672518.html", "text": "  Очилата за виртуална реалност Oculus Go на Facebook вече са на американския пазар, обяви съоснователят на социалната мрежа Марк Зукърбърг. Той стори това на конференцията F8 в Сан Хосе, Калифорния, предаде БГНЕС.  \"Oculus Go са достъпни за доставка от днешния ден. Минималната цена е 199 долара\", каза Зукърбърг.   \"Това са първите истински достъпни очила за виртуална реалност, които не изискват включване към друго устройство\", отбеляза той.   Oculus Go дават възможност да се използва виртуална реалност \"без персонален компютър или проводници\", пише в сайта на компанията.\r\nЗукърбърг обяви, че компанията смята в дългосрочна перспектива \"да вдигне до съвсем ново равнище технологията за виртуална и допълнителна реалност\" например да създаде усещането за присъствие в стая, която е била заснета.    ", "date": "2018.05.02", "title": "Facebook пусна очила за виртуална реалност"}
{"url": "https://www.actualno.com/plovdiv/v-plovdiv-zapochva-akcijata-v-tyrsene-na-dobrija-chovek-news_672511.html", "text": "  За седма поредна година в Пловдив ще се проведе акцията \"В търсене на добрия човек\". Това съобщиха за Радио „Фокус”- Пловдив организаторите от Община Пловдив, Националния алианс на хора с редки болести, Асоциация Наследствен ангиоедем и Професионална гимназия по хранителни технологии и техник.  Акцията ще се проведе на 10 май (четвъртък) от 11.00 до 18.00 часа срещу стълбите на Каменица (главната улица). Цели се да се издирят най-добрите пловдивчани, предложени от съгражданите си. Организаторите посочват, че не само празниците са времето, когато се обръщаме към семейните и общочовешките ценности, а и обикновените делници.   Те канят всички на „Пункта на добротата”, за да разкажат историята на техен близък, приятел или човек, на когото се възхищават и който служи за ориентир за нравствена доброта, социална отговорност, отзивчивост и съпричастност към проблемите на другите. Ученици от ПГХТТ ще организират „Патрули на добротата“ и ще разговарят с минаващите за доброто около тях. Според организаторите на акцията хората, които ни мотивират да бъдем по-добри, заслужават да им благодарим по един нетрадиционен начин, като ги удостоим с нашите грамоти – приз „Най-добрия човек“, които ще бъдат раздавани на акцията.   Номинации ще се приемат и на email: dobria_chovek@abv.bg.", "date": "2018.05.02", "title": "В Пловдив започва акцията \"В търсене на добрия човек\""}
{"url": "https://www.actualno.com/politics/parlamentyt-glasuva-ostavkata-na-svoj-zam-predsedatel-news_672519.html", "text": "  Пленарното заседание на депутатите тази седмица ще започне с гласуване да бъде ли освободен предсрочно зам.-председателят Емил Христов, предаде БГНЕС.  Искане за оставката на Христов беше внесено от БСП, след като седмица по-рано в сградата на парламента не бяха допуснати хора с увреждания. Левицата събра необходимите подписи и ги внесе в деловодството, от ГЕРБ заявиха, че ще дадат подкрепата си за зам.-председателя на Народното събрание. Според ГЕРБ БСП нямат реални предложения за законопроекти и исканата оставка е \"опит за паразитиране на реални проблеми\".   В работата на народните представили тази пленарна седмица е и предложения от БСП за първо гласуване на Законопроект за възрастните хора. Първо гласуване ще има и по предложения от \"Обединени патриоти\" Законопроект за изменение и допълнение на Наказателния кодекс.   Работата на депутатите в четвъртък ще започне с първо гласуване на Законопроект за изменение и допълнение на Закона за съдебната власт. Ще последва първо гласуване на Законопроект за изменение и допълнение на Закона за \"Държавен вестник\". Очаква се Съветът за електронни медии да представи отчета за дейността си за 2017 година.\r\nРаботната седмица за народните представители традиционно ще приключи в петък с парламентарен контрол.       ", "date": "2018.05.02", "title": "Парламентът гласува оставката на свой зам.-председател"}
{"url": "https://www.actualno.com/celebrate/sv-ravnoapostolen-car-boris-mihail-pokrystitel-na-bylgarskija-narod-news_672510.html", "text": "  Св. цар Борис-Михаил, стенопис в манастира \"Св. Архангели\" (\"Св. Наум\",  ІХ век) на Охридското езеро, чийто ктитор е княз Борис І. Прерисуван от зограф Търпо през 1806 година.  Свети цар Борис-Михаил - покръстител на българите бил родственик на св. мъченик княз Боян Български. За покръстването преговарял с папа Николай*, но приел Христовата вяра от Изток - Цариград и патриарх Фотий Цариградски изпратил епископи и свещеници в България.   Борис се кръстил с цялото си семейство, като при кръщението приел името на Византийския император - Михаил. Кръстили се болярите и целият народ в 865 година.   След смъртта на светите Кирил и Методий учениците им намерили прием в България и подпомагали Борис в религиозно-просветната и книжовна дейност. Обикнал монашеския подвиг, цар Борис в 889 година поставил на престола по-големия си син Владимира и се отдалечил в манастир. Но недоволните боляри подтикнали Владимир към преврат, за да възвърне езическата религия. Узнал това, Борис се върнал в столицата Плиска и потушил метежа. Владимир бил свален и на негово място бил поставен по-малкия син Симеон.\r\nВърнал се в манастира на пост и молитва и завършил живота си като монах в 906 година на 2 май. Като покръстител св. цар Борис е наречен \"равноапостолен светец\".        ", "date": "2018.05.02", "title": "Св. равноапостолен цар Борис-Михаил, покръстител на българския народ"}
{"url": "https://www.actualno.com/balkani/cipras-otiva-na-lesbos-v-opit-da-uspokoi-naprejenieto-zaradi-migrantite-news_672502.html", "text": "  Министър-председателят на Гърция Алексис Ципрас и няколко членове на кабинета му ще посетят през следващите два дни източния егейски остров Лесбос, за да успокоят обществените настроения на фона на увеличения приток на пристигащите мигранти от Турция и напрежението сред търсещите убежище, отбелязва електронното издание Kathimerini.  Официалните лица на Атина, които ще присъстват на конференция за регионално развитие, ще посетят острова само няколко дни, след като десетки крайнодесни екстремисти атакуваха група от около 200 мигранти и търсещи убежище, които протестираха на главния площад в столицата на Лесбос срещу съдебно решение, което им пречи да бъдат прехвърлени в континенталната част на страната.\r\nИнцидентът бе последван от вълнения в центъра за прием на мигранти в Мория, където местните жители често изразяват загриженост от значителното увеличение на пристигащите от Турция мигранти.   „Не е обичайно половината правителството да бъде на едно място и особено не един остров\", заяви за изданието кметът на Лесбос Спирос Галинос. „Това е възможност за тях да се срещнат с хората и да им дадат някои отговори лице в лице\", подчерта Галинос.   Както той, така и представителите на местните власти на други гръцки острови, разположени на „фронтовата линия“ на миграционната криза многократно призоваха Атина за мерки за облекчаване на натиска върху пренаселените лагери чрез увеличаване на прехвърлянията на мигранти в континенталната част и ускоряване на връщането на отхвърлените кандидати в Турция, отбелязва още агенция \"Фокус\".    Между януари и април обаче от острова бяха прехвърлени 4 784 души, а в Турция бяха върнати едва 112 мигранти. Междувременно островите Лесбос, Самос, Хиос, Кос и Лерос съобщиха официални данни за 7594 новопристигнали от Турция мигранти.\r\n„Системата за завръщане в Турция не работи, а би трябвало да служи като противовес на пристигащите\", коментира кметът на Самос Михалис Ангелопулос.   Критиците също така заявяват, че правителството не използва средства от ЕС за подобряване на условията в т.нар. горещи точки и други съоръжения за мигранти. Например средствата за увеличаване на капацитета на канализационната система в лагера в Мория, заделени през 2016 г., остават неизползвани, което означава, че тръбите, пригодени за обслужване на 800 жители, трябва да се справят с отпадъците на население от над 6 500 души.    „Това е трескава бомба за общественото здраве и по-нататъшно разгневяване на местната общност, която вече е изчерпана от ситуацията\", обяснява Галинос.\r\nСпоред официални данни на островите понастоящем има около 15 700 мигранти и бежанци в съоръжения, построени за максимум 7 000 души.", "date": "2018.05.02", "title": "Ципрас отива на Лесбос в опит да успокои напрежението заради мигрантите"}
{"url": "https://www.actualno.com/politics/pyrvi-raboten-den-ot-maj-vtrysnali-sporove-mejdu-bsp-i-upravljavashti-news_672531.html", "text": "  Скандалите са ежедневие – ако сте забелязали, под прозорците на Министерския съвет всеки ден има протест. Борисов и неговите министри явно не си вършат работата – извънредната пресконференция, която дадоха, го доказва. . Това заяви червеният депутат Стоян Мирчев.  Не виждаме прокуратурата да се занимава със сериозните неща, като корупцията по високите етажи на властта. Тя е видна за всички, заяви Стоян Мирчев, който даде за пример сезиране от страна на БСП за оградата по границата, където \"двуредова ограда в Гърция струва колкото едноредова\".   Имаме определени принципи, от които няма да отстъпим и го доказахме, когато ГЕРБ покани Деница Златева за премиер, посочи Мирчев каква е позицията на БСП. Нямаме естествен партньор за управление, ДПС не ни е естествен партньор – те са естествен скрит партньор на управляващата партия, смята червеният депутат, според когото ДПС неведнъж вече са спасили сегашното правителство. С това ниво на управление след края на европредседателството във всеки един момент може да има избори, прогнозира народният представител.   Работят на по бира с агнешко, докато 1,6 млн. българи живеят под прага на бедността – това е управлението на ГЕРБ, заключи Мирчев пред Нова телевизия.        Ако бях на празник или на бира, нямаше да мога да отговоря на БСП вчера. Това каза министърът на отбраната Красимир Каракачанов, който заяви, че е работел относно готвените проекти за модернизация на армията, които предстои да минат в парламента следващата седмица.\r\nКогато всяко твое управление е свързано с провал и сваляне от улицата, изглежда политически зле, каза още Каракачанов. И добави, че в управляващата коалиция има различни мнения по различни гледни точки, но се търси консенсус.\r\nЩе си правя МиГ-овете, защото са необходими на българската армия, съжалявам, твърдо подчерта военният министър по темата с модернизацията на армията - както за изтребителите, така и за нова сухопътна машина. Той не видя противоречие с ГЕРБ по темата, защото ако имало такова, нямало да има пари за конкретните проекти. За ремонта посредници няма да има, спестявам пари на държавата, изтъкна военният министър. Каракачанов уточни и, че парламентът би трябвало да одобри 1,5 млрд. лева, с които да бъдат купени минимум 8 нови изтребителя.       Доходите в България са най-ниски не от вчера и правителството се опитва да взема мерки. Както виждате, доходите се увеличават, заяви Каракачанов, като не пропусна да каже, че БСП като критикуват, да кажат какво се случи по времето на Орешарски и Тройната коалиция. За тази една година се увеличиха доходите за военните, за полицаите – те не са ли български граждани? Българските граждани само тези, които се събират под червеното знаме ли са, попита Каракачанов, който не коментира защо отидоха 150 млн. лева за МВР без реформа, но изтъкна как заплатите на военните били увеличени от 11%.\r\nРазбирам политическите игрички, в този театър съм отдавна, каза военният министър, според когото има много поводи за критика към правителството, но когато критикуваш по груб, партизански начин, рушиш институциите. Той не пропусна да напомни как \"БСП се изнизали\" при гласуването на последния държавен бюджет, където лидерът на ВМРО предложил различна минимална пенсия. \"Хубаво ли е да се правят пътища – хубаво е. Не са ни важни магистралите, не са ни важни парите за учители и за полиция, е какво ни е важно\", каза Каракачанов.", "date": "2018.05.02", "title": "Първи работен ден от май - втръснали спорове между БСП и управляващи"}
{"url": "https://www.actualno.com/america/tragedija-v-sao-paulo-ogromen-pojar-unishtoji-sgrada-s-desetki-jivushti-v-neja-video-news_672514.html", "text": "  45 души може да са загинали или да са ранени в резултат на огромен пожар, обхванал многофамилна сграда в бразилския мегаполис Сао Пауло, съобщава най-голямата бразилска телевизия \"Глобо\", цитирана от БГНЕС.  Шокиращите данни станаха факт, след като първоначално се съобщаваше за един загинал и за трима изчезнали заради пожара.   Последните данни отчитат регистрациите на жителите в сградата, но това не означава, че всички са под отломките, според телевизията.   Сградата се запали през нощта срещу вторник и се срути изцяло. Огънят се прехвърли върху близката многоетажна сграда, но пожарникарите ограничиха горенето.        Според предварителните данни причина за пожара може да бъде семейна разправия. Двойката се карала край огнище за готвене със спирт. Жената бутнала мъжа в момента, в който той сипвал спирт в огъня и дрехите им се подпалили. Двамата успели да се спасят - те свалили горящите дрехи и избягали от сградата.", "date": "2018.05.02", "title": "Трагедия в Сао Пауло - огромен пожар унищожи сграда с десетки живущи в нея (ВИДЕО)"}
{"url": "https://www.actualno.com/curious/trymp-sam-kazval-na-lekarja-si-kakvo-da-pishe-za-zdraveto-mu-news_672526.html", "text": "  По време на предизборната кампания през 2016 година Доналд Тръмп лично е диктувал справка за блестящото състояние на своето здраве, заяви тогавашният лекар на Тръмп Харолд Бърнстейн.  \"Той сам продиктува цялото това писмо, аз не съм го писал. Аз измислях всичко в движение\", заяви Бърнстейн за телевизия CNN, предаде БГНЕС.   Справката от две страници за здравето на Тръмп с подписа на Бърнстейн предизвика на времето присмех заради прекалено оптимистичния тон. Там се съобщаваше, че Тръмп е \"изключително силен и издържлив\" и ще бъде \"най-здравият човек, който някога е бил избиран за президент на САЩ\".   Бърнстейн обяви още, че личният телохранител на Тръмп след това \"ограбил\" офиса му като отнел документите за здравето на Тръмп. Говорителката на президента Сара Сандърс заяви на редовния брифинг, че Белият дом е получил тези документи по установения ред.", "date": "2018.05.02", "title": "Тръмп сам казвал на лекаря си какво да пише за здравето му"}
{"url": "https://www.actualno.com/society/prognoza-za-vremeto-2-maj-vtornik-news_672506.html", "text": "  Днес отново ще бъде предимно слънчево. В сутрешните часове на много места в източните райони ще има мъгла или ниска облачност. След обяд, главно над планинските райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24°-29°, по-ниски по Черноморието, в София около 25°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.  Атмосферното налягане ще бъде близко до средното за месец май (946 хПа). През деня слабо ще се понижи.   Над Черноморието преди обяд ще има ниска облачност или мъгла. След обяд ще е предимно слънчево. Ще духа до умерен източен вятър. Максимални температури 18°-21°. Температурата на морската вода е 15°-18°. Вълнението на морето ще бъде 2 бала.   В планините ще бъде предимно слънчево, след обяд с купеста и купесто-дъждовна облачност и на много места, главно в Рило-Родопската област ще превали и прегърми. Ще духа до умерен югоизточен вятър. Максималната температура на височина 1200 метра ще е около 20°, на 2000 метра – около 13°.\r\nВ четвъртък и петък ще се задържи предимно слънчево и в по-голямата част от страната без валежи. В следобедните часове ще се развива купеста облачност, значителна над планинските райони в Западна България. През първия ден само на отделни места, а през втория на повече места ще има и краткотрайни превалявания с гръмотевици. Вятърът ще остане от изток-югоизток, слаб до умерен. Температурите в източните райони ще се задържат по-ниски, но в останалата част от страната дневните ще достигат 25°-30°. В петък вятърът временно ще стане южен и температурите ще се повишат с още градус-два. В събота ще се развива купесто-дъждовна облачност и на много места, главно в Западна и Централна България ще има краткотрайни, в отделни райони интензивни валежи и гръмотевични бури. Възможни са градушки.       ", "date": "2018.05.02", "title": "Прогноза за времето - 2 май (вторник)"}
{"url": "https://www.actualno.com/europe/pyrvi-maj-den-na-pogrom-na-mnogo-mesta-po-sveta-video-snimki-news_672516.html", "text": "  1 май - Денят на труда, се превърна в ден на хаоса и големи протести в редица държави в цял свят.  Най-сериозно беше положението в Париж, където имаше голям протест заради реформите на френския президент Еманюел Макрон в сферата на трудовото законодателство. Стигна се до сериозно безредици във френската столица, като бяха арестувани 102 души, предаде радиостанция France Info, като се позова на полицейския префект на Париж Мишел Делпюеш.\r\nПървомайската демонстрация в Париж беше придружена от многобройни случаи на неспазване на реда. По време на шествието млади хора в черни дрехи и с маски на лицата, по данни на полицията - около 1,2 хиляди души, чупиха витрини на ресторанти и кафенета, нападнаха закусвални на McDonald's, запалиха автомобили, обобщава БГНЕС. Те скандираха \"Вдигни се Париж\" и \"Всички мразят полицията\".        Първоначално полицията не реагира на безредиците, но беше принудена да се намеси със сълзотворен газ и водни оръдия.        Президентът на страната Еманюел Макрон заяви, че осъжда решително станалите безредици и подчерта, че отговорните за насилието ще бъдат привлечени към отговорност.\r\nНапрежение имаше и на Филипините, където пред президентския дворец беше изгорено чучело на лидера на страната Родриго Дуерте. В Турция предварително бяха организирани полицейски блокади и въпреки това демонстранти се събраха на знаковия площад \"Таксим\" в Истнабул, но , като също бяха използвани водни оръдия. Над 11 000 души се включиха в шествие на Гръцкия комунистически съюз в Атина.    В Южна Америка - в Колумбия, имаше боеве с полицията, включително битка с камъни. В Бразилия пък привърженици на бившия президент Лула да Силва поискаха той да бъде освободен. Припомняме, че менторът на Дилма Русеф има големи проблеми с правосъдието - заради аферата \"Petrobras\". Спокойно обаче беше в Куба, където на манифестация се събраха 1 милион души.", "date": "2018.05.02", "title": "Първи май - ден на погром на много места по света (ВИДЕО + СНИМКИ)"}
{"url": "https://www.actualno.com/europe/situacijata-v-armenija-se-vloshava-news_672517.html", "text": "  Отхвърленият от управляващите лидер на опозицията в Армения Пашинян призова привържениците си в сряда сутринта (2 май) да блокират всички пътища в страната, включително летищата. Той определи 8:00 часа сутринта (7:00 часа българско време) за начален час на блокадата.  \"Републиканската партия (бел. ред. - ) е мъртва. Несъществуващата власт трябва да признае победата и да избере кандидата на народа за премиер\", добави той.   В сряда вечерта стана известно, че депутатите от Републиканската партия в Армения отхвърлят избора на опозиционния лидер Никол Пашинян за премиер. По-рано Пашинян заяви, че ако бъде избран, ще започне преговори с ЕС за премахване на визите. Това каза той на извънредно заседание на парламента. \"Ние ще задълбочим отношенията си с ЕС и ще направим всичко да бъдат премахнати визовите изисквания. Надяваме се да започнем преговорите в близко бъдеще\", допълни кандидат-премиерът. Ръководителят на Републиканската партия Варгам Багдасаиян пък заяви, че ще гласува против Пашинян.   Най-малко 20 хиляди привърженици на Пашинян са в центъра на арменската столица Ереван, като предупредиха законодателите в парламента за сериозни безредици, ако не го изберат за премиер. \r\nВчера (1 май) депутатите от парламента не подкрепиха кандидатурата на Пашинян за премиер. За него гласуваха 45 законодатели. За избирането му трябваше да се съберат 53 гласа. Скандиращи \"Пашинян е премиер!\", привържениците на опозиционния лидер се събраха на централния  площад, където наблюдаваха на живо парламентарната сесия на гигантски  екран. Следващото гласуване трябва да се състои на 8 май.       ", "date": "2018.05.02", "title": "Ситуацията в Армения се влошава"}
{"url": "https://www.actualno.com/chronicles/umira-knjaz-boris-i-news_672366.html", "text": "  На 2 май 907 година умира княз Борис I, български хан и княз (852 -   889 г.), тъй като не е известно на коя дата е роден, църквата го почита   като Св. княз Борис-Михаил в деня на смъртта му.  Управлението му има превратно значение за българската история, още в   началото когато оглавява българско-славянското държавно обединение,   Борис проявява силен характер и държавническа мъдрост. През 862 - 863 г.   - сключва съюз с Лудвиг Немски и започва преговори за приемане на   християнството в България от папата в Рим. Причините за този съюз, са   спорни но историците считат, че това е умел дипломатически ход, който   цели да предизвика могъщата Византия. Затова и отговорът не закъснява,   Византия в коалиция с Великоморавия и Хърватско обявява война на   България.\r\nПрез есента на 863 г. византийците \"в отговор на молбите\" на   Ростислав нахлуват в българските земи. Борис I веднага започва мирни   преговори, бързо е и сключен мирен договор между България и Византия.   Българският владетел се задължава да разтрогне съюза си с немския крал и   да приеме християнството от духовници на Цариградската патриаршия   заедно с народа си.      Но Борис I приема християнството тайно, според най-сериозният историк   за живота на на Борис I - В. Гюзелев - това е станало на големия   християнски празник Кръстовден (14 септември) 864 г. Българският   владетел приема името на своя \"духовен отец\" - василевс Михаил III.   Освен това, приема титулът - княз. Тогава се въвежда и първото   християнско, по произход и византийско, законодателство. По-късно   далновидната политиката на българският владетел - паралелни преговори с   Рим и Константинопол - довеждат до извоюването на независима българска   църква още със създаването й. Още по-ценното е, че изворите   (кореспонденцията на Борис I с Рим се пази във Ватикана) от периода са   запазени и позволява да се научат интересни подробности за живота по   нашите земи пред ранното средновековие.\r\nНа Осмия вселенски събор (869-870), на извънредно заседание, състояло   се след закриването на събора на 4 март 870 г. българският църковен   въпрос е чрез компромис - учредява се български църковен диоцез, начело   на който е поставен гръкът Георги, с титла \"митрополит на Дръстър\" (дн.   Силистра) (870- ок. 886 г.), със седалище в Плиска, директно подчинен  на  Константинополската патриаршия. А папските пратеници получават голям   подкуп и са изпратени обратно в Рим. Българската църква има 7  митрополии  и е устроена по византийски модел, като са възприети  духовните санове  хартофилакс, синкел, екзарх. Само църковникът е сан с  български  произход.    През 879 г. на патриаршеския престол в цариград сяда за втори път   патриарх Фотий и свиква нов църковен събор. На 24 декември 879 г.   Фотиевият събор постановява, че Цариградската патриаршия повече няма да   ръкополага в България дори да бъде отправена подобна молба. На практика   това означава, че Българската църква става автокефална.   Второто превратно дело на Борис I е въвеждането и разпространяването   на българската писменост, приемайки учениците на Кирил и Методий -  Сава,  Наум, Ангеларий и Климент - българският владетел изпраща Климент  като  епископ в Охрид и да създаде книжовна школа в областта  Кутмичевица. През  893 г. Климент е заменен в Охрид от Наум. След  продължително 36-годишно  управление през 889 г. княз Борис се отказва  доброволно от престола и  оттегля в манастир. Борис е имал четирима  сина: Владимир-Расате, Гаврил,  Симеон и Яков.\r\nПо-късно църквата го канонизиран за светец и е удостоен с царска титла.    Източник: Уикипедия", "date": "2018.05.02", "title": "Умира княз Борис I"}
{"url": "https://www.actualno.com/politics/gerb-vidja-pylni-gluposti-v-uprecite-na-bsp-za-represii-v-dyrjavnata-administracija-news_672537.html", "text": "  Вече кой пореден път ние имаме избори и резултатът е този, който вие знаете - ГЕРБ управлява. Струва ми се, че . Това заяви в ефира на БНТ председателят на парламентарната комисия по бюджет и финанси Менда Стоянова.      По думите ѝ целта е да се правят внушения и да се насажда едно усещане без то да има реални устои. Фокусът на държавата ще бъде именно към изсветляване на сивата икономика, чрез проверки и контрол.   България достигна най-ниското ниво на безработица, тя е 6%. В реалния сектор има недостиг на кадри. Да се говори за безработица при тези данни, за мен е манипулация, да не кажа лъжа, коментира председателят на бюджетната комисия. Друг е въпросът как заетостта е разпределена на територията на страната. Тук е голямото предизвикателство да се преструктурира работната сила и гледайки днес, трябва да мислим за поне 10 години напред. Аз смятам, че политиката, която се води в тази посока, е правилната политика, каза Менда Стоянова.\r\nПо думите ѝ, ако имаме бюджетен излишък, той трябва да се дължи единствено и само на повишаване на приходите. Имаме непрекъснато нарастване на социалните разходи. Едната реформа, която трябва да се направи, е в системата на инвалидните пенсии, но смисълът е наистина да се повишат инвалидните пенсии за хората, които имат наистина нужда от тях, поясни още Менда Стоянова.       ", "date": "2018.05.02", "title": "ГЕРБ видя \"пълни глупости\" в упреците на БСП за репресии в държавната администрация"}
