{"url": "https://www.actualno.com/europe/shestima-zaginaha-pri-razbivaneto-na-helikopter-v-norvegija-news_814818.html", "text": "      По последни данни шестима души са загинали, след като хеликоптер се разбил в северната чат на Норвегия. За момента не са известни повече подробности за инцидента като се знае, че на място са били изпратени части на санитарната авиация и хеликоптер на Министерството на отбраната.      Хеликоптерът е бил собственост на компанията „Хелитранс“, която на уебсайта си заяви, че не желае да коментира обстоятелствата около трагедията. Норвежките власти започнаха разследване на причините за катастрофата, които все още не са ясни.    ", "date": "2019.09.01", "title": "Шестима загинаха при разбиването на хеликоптер в Норвегия"}
{"url": "https://www.actualno.com/europe/papa-francisk-zasedna-v-asansior-zakysnja-za-nedelnata-molitva-news_814803.html", "text": "      Папа Франциск се извини за закъснението на традиционната си неделна молитва към миряните на площад „Свети Петър“ във Ватикана, съобщава АФП. Оказа се, че Светият отец заседнал в асансьор и трябвало да бъде спасен от пожарникари, уточнява БГНЕС.      „Извинявам се, че закъснях. Бях заседнал в асансьора в продължение на 25 минути заради спиране на тока. На помощ обаче ми се притекоха огнеборци“, заяви 82-годишният Франциск.   Светият отец отправи послание към всеки човек по света – да промени личните си навици, за да предотврати изменението на климата и да окаже натиск върху своите политически лидери „преди да е станало твърде късно“. „Създадохме климатично извънредно положение, което сериозно заплашва природата и живота, включително нашия“, посочва Светият отец в посланието си по повод Световния ден за молитва към Създателя.\r\nОще на молитвата миналата неделя папа Франциск изрази безпокойство от пожарите, които опустошават амазонската гора. \"Обезпокоени сме от големите пожари, които се разразиха и разпространиха в Амазония. Този горски бял дроб е от жизненоважно значение за нашата планета\", каза тогава папата пред множеството, събрало се на традиционната неделна молитва на площад Свети Петър във Ватикана.   ", "date": "2019.09.01", "title": "Папа Франциск заседна в асансьор, закъсня за неделната молитва"}
{"url": "https://www.actualno.com/curious/dneven-horoskop-za-2-septemvri-news_814704.html", "text": "       Овен       Опитът ви вече е доказал, че понякога е по-добре да отстъпите и днешният ден ще изиска точно това от вас. Няма да ви се налага да чакате много, за да разберете, че сте постъпили изключително мъдро. Телец Този понеделник сякаш всичките ви приятели са се наговорили да ви се обадят, а на вас ви се иска тишина. Вероятно това ще е знак, че желанието ви за усамотение не идва от добро и съдбата ви праща верни хора, които да ви извадят от тъгата ви.   Близнаци През този ден не се ядосвайте на изненадващите ситуации и обстоятелства, които ще променят плановете ви. Със сигурност всичко, което се случва е за добро. Очаква ви един успешен ден с много забавления. Рак     Днес може да очаквате много изненади. Независимо дали са добри или не - важното е, че ще осветлят доста въпроси, които ще ви доведат до истината. Лъв    Този понеделник всички ще вземат действията и думите ви прекалено навътре. Внимавайте, какво говорите и как се шегувате, за да не обидите ваш близък човек. После ще трябва много да обяснявате. Дева Днес е моментът ей така, без нищо общо да организирате едно непредвидено пътешествие. Просто хванете влака или автобуса и отидете до някой близък град. Ще ви подейства страхотно!   Везни Този понеделник е подходящ ден да зарежете всичко и да се отдадете на забавления. Станете рано, за да имате време за повече удоволствия. Не се страхувайте, че няма да ви стигнат силите. Ще имате достатъчно.    Скорпион Този понеделник е много важно да сте уравновесени и търпеливи.  Поне външно. Не давайте воля и на вътрешните ви притеснения, защото ще ви проличи. Стрелец Днес очаквайте появата на задача, която отдавна сте мислили за приключена. Не се вайкайте, а бързо направете ретроспекция на случилото се. Обадете се на приятел, който е в течение на нещата. С негова помощ всичко ще мине по мед и масло. Козирог    Днес не е ден, в който трябва да се раздавате за другите. Точно сега е добре да помислите за себе си. Поглезете се подобаващо, не си отказвайте нищо, което е в границите на разумното. Водолей Днес звездите ви подсказват, че може да си позволите да излезете извън границите. При вас това не е опасно, тъй като и без това доста се ограничавате. Отпуснете си и дайте воля на желанията си. И Вие имате право на подобни моменти. Риби Днес звездите ви съветват да бъдете откровени. И без това не сте от най-добрите лъжци. Бъдете искрени с приятелите си и най-вече с близките си, те ще оценят това, каквато и истина да им поднесете. ", "date": "2019.09.01", "title": "Дневен хороскоп за 2 септември"}
{"url": "https://www.actualno.com/society/vyzmojno-li-e-bivoly-da-spre-da-syshtestvuva-news_814753.html", "text": "       Ще продължи ли да съществува известният български сайт за разследваща журналистика \"Биволъ\"? Този въпрос изведнъж болезнено се превърна в особено актуален след на Давид Мавродиев, в която се казва, че създателят и собственик на сайта Асен Йорданов възнамерява да емигрира.      Защо? Посочената в материала причина е институционален натиск. \" \", пише Мавродиев.\r\nСамият Асен Йорданов, доста многозначително, е публикувал следния пост в личния си профил във Facebook:       се свърза с Атанас Чобанов - другото много популярно лице на \"Биволъ\", за да изясни ситуацията. По думите на г-н Чобанов, Асен Йорданов наистина обмисля да емигрира със семейството си, но \"сайтът (бел. ред. - ) остава и няма проблем да се издава и от странство\".\r\nКонкретно за проверките срещу Асен Йорданов и съпругата му Алберта Алкалай, г-н Чобанов уточни, че всичко тръгва от материал на в. \"Труд\". Става въпрос за \" \". Атанас Чобанов го определи като \"поръчкова анонимка\". Още преди два месеца Чобанов публикува като отговор на тезите в статията на в. \"Труд\", в която се използват епитети като \"задкулисие\" и \"соросоиди\" - определения, заради които през годините медията на Петьо Блъсков си заслужи прякора \"Труп\", използван особено често във Facebook. Същото определение - \"поръчкова анонимка\", г-н Чобанов използва и за друг материал на \"Труд\" - \" \", който според него е използван от прокуратурата заедно с първата статия като основание за проверки срещу Асен Йорданов.\r\n\"При положение, че също по анонимка, вече имаше ревизия на НАП срещу \"Биволъ\" и тя приключи без никакви забележки, новата ревизия, два месеца по-късно, е абсолютно доказателство за поръчка. Очевидно властта е мобилизирана  задължително да бъдат открити нередности и да се даде основание на прокуратурата за образуване на наказателно производство\", коментира Атанас Чобанов пред .    Що се отнася до случая с хакерската атака срещу НАП и издадената , Атанас Чобанов каза, че адвокатите му периодично проверяват дали в компетентната прокуратура във Франция е постъпила въпросната заповед, но до момента такава не е заведена. \"Няма призовка или други действия на френската прокуратура. Адвокатите ми са уведомили прокуратурата, че съм на разположение да бъда разпитан от френски прокурори, но без да предоставям информация, която може да компрометира тайната на журналистически източници\", добави лицето на \"Биволъ\". ", "date": "2019.09.01", "title": "Възможно ли е \"Биволъ\" да спре да съществува?"}
{"url": "https://www.actualno.com/europe/ima-li-makedonija-po-golemi-shansove-ot-albanija-za-evropejskija-syuz-news_814850.html", "text": "      Европейският съюз не изключва възможността първо да вземе решение за започване на преговори за присъединяване със Северна Македония, казва германският всекидневник Frankfurter Allgemeine Zeitung, цитиран от македонското електронно издание “МКД“.      Върховният представител на ЕС за външната политика Федерика Могерини очевидно смята, че шансовете за решение за започване на преговори с Албания и Северна Македония през октомври са увеличени. След срещата с министрите на външните работи на ЕС и техните колеги от Западните Балкани в Хелзинки Могерини стигна до заключението, че значението на разширяването на ЕС е станало по-очевидно от всякога, пише FAZ, цитиран от Агенция „Фокус“.   Засега на началото на преговорите се противопоставят Франция, Дания и Холандия. Париж посочва, че е необходимо първо да се укрепи Съюзът, а след това да се разшири, докато Хага и Копенхаген са загрижени за състоянието на процесите на реформи в Албания. Следователно възможността ЕС първо да вземе решение за започване на преговори със Северна Македония не е изключено.\r\nМеждувременно германският външен министър Хайко Маас смята, че няма да е необходимо да има отделни дебати за страните кандидатки. Германският вестник също цитира финландския външен министър Тимо Сойни, който е предупредил германския си колега, че забавянето на решението може да помогне за увеличаване на влиянието на други страни върху Западните Балкани.   ", "date": "2019.09.01", "title": "Има ли Македония по-големи шансове от Албания за Европейския съюз?"}
{"url": "https://www.actualno.com/politics/startira-registracijata-za-izborite-gerb-otnovo-vnasjat-dokumenti-pyrvi-news_814855.html", "text": "      ГЕРБ ще се регистрира за участие в местните избори на 2 септември, от 9.00 часа. Това съобщиха от пресцентърът на партията.      За поредна година партия ГЕРБ ще се регистрира първа, след като в продължение на повече от седмица представители на младежката структура на партията са давали денонощни дежурства пред входа на Централната избирателна комисия, за да гарантират първото място на ГЕРБ. Необходимите документи ще бъдат внесени в ЦИК от членове на ИК на ГЕРБ.   Официалната регистрация на партиите и коалициите, желаещи да участват в местните избори, започва утре. Тя продължава девет дни - до 11 септември. С указ на президента Румен Радев местният вот бе насрочен за 27 октомври. ", "date": "2019.09.01", "title": "Стартира регистрацията за изборите, ГЕРБ отново внасят документи първи"}
{"url": "https://www.actualno.com/curious/sedmichen-horoskop-za-2-8-septemvri-news_814888.html", "text": "       Овен       През тази седмица очаквайте неочакваното. Там, където не очаквате нищо ще се появи не лоша възможност и дори сериозни предимства пред останалите. От друга страна от място, където сте сигурни, че ви чакат само хубави неща може да се разочаровате. Каквото и да се случва, важното е да бъдете благодарни, тъй като всичко ще се случва по наистина най-добрият за вас начин. В личния живот може да настъпят промени, които ще ви дадат повече щастие, но и повече отговорности. Телец Тази седмица малко ще се поуспокоите и ще си дадете кратка почивка, за да обмислите създалата се ситуация и да набележите планове за бъдещи действия. По-често ще се замисляте за бъдещето и ще строите дългосрочни планове. От една страна, това е добре, тъй като сериозното отношение към живота ще ви е от полза и ще ви помага в постигането на успехи. Но от друга, ако постоянно се вълнувате какво ви очаква утре, вместо да живеете в днешния ден, животът ви може да стане безинтересен.   Близнаци През тази седмица е добре да пестите ресурси и сили, тъй като енергийният ви потенциал ще бъде малко понижен. В живота ви може да нахлуят различни стресови ситуации и за да избягвате конфликтите, ще трябва да сте сдържани и внимателни. Ако имате достатъчно силен характер и никакви конфликтни ситуации не ви плашат, то март може да се окаже доста благоприятен месец. Главното е сами да не провокирате разправии и да заобикаляте рискованите ситуации. Рак     През тази седмица ще бъдете заети предимно с личния си живот. У мнозина у вас ще възникне непреодолимо желание да обичат и да бъдат обичани. И за да направите мечтата си реална, няма да пожалите ни сили, ни време, ни средства. Не забравяйте, че главната тайна на обаянието ви е загадъчността и възвишената емоционалност. Бъдете естествени - няма нищо по-ценно от това. Лъв    През тази седмица настроението ви ще е приповдигнато, а на самочувствието ви ще може да се завиди. Това в никакъв случай не е лошо. В средата на периода ще сте затрупани с работа. Правете всичко, без да бързате. Може да се каже, че това е доста щастлив период за вас, но само при условие, че не позволявате да ви манипулират и твърдо знаете какво искате. Създайте романтичен момент през почивните дни с половинката ви. Дева Седмицата ще носи много и най-различна информация. А вече сами трябва да отсеете зърното от плявата. В този период голямо влияние в живота ви може да окаже пътуване или общуване с хора от далече. Независимо че в отношенията ви с околните няма да има сериозни проблеми, бъдете внимателни при нови запознанства, за да не се озоват в обкръжението ви двулични и ненадеждни хора. Възможно е някой от близките ви да ви въвлече в неприятна история, затова, преди да отстъпите и да се съгласите, добре си помислете нужно ли ви е това!   Везни През тази седмица вие ще полагате усилия за това да въведете ред в текущите дела и да нормирате режима на живота си. Периодично може да възникват проблеми с времето, тоест то катастрофално да не ви достига. Затова главното условие за вашето спокойствие, успех и благополучие през този период е да разпределите задачите. Що се отнася до любовните ви въпроси, то тук нищо не може да се каже еднозначно, така че много ще зависи само от вас самите.    Скорпион През тази седмица пазете своето, както никога до сега. В  момента сте уязвими, но не може да бъдете победени, ако знаете какво искате и го отстоявате до края. В личен план може да очаквате известни сътресения, но те само ще поставят нещата по местата им, така че би трябвало да сте доволни от тази промяна. В края на периода не правете нещо за другите, което те не са правили за вас. Пазете достойнството и силите си. Стрелец През тази седмица ще научите важен урок. Можете много повече, отколкото си мислите и сега ще видите, че това действително е така. В средата на периода е възможна сериозна промяна, свързана с вашия социален статус. Борете се докрай и покажете, че заслужавате всичко, за което претендирате. В здравословно отношение физическите упражнения ще ви дадат повече, отколкото предполагате. Превърнете ги в неотменна част от всекидневието ви. Козирог    През тази седмица ви очаква време, изпълнено с ярки любовни преживявания. Е, поне се очаква те да са повече радостни, отколкото тъжни. Ако отношенията ви са в начален стадий, то може да разберете, че сте създадени един за друг и да започнете да се срещате по-често. Очаква ви мощен енергиен заряд, който ще ви стигне за догонването и изпреварването на всички конкуренти. Единственото, което може да ви попречи в постигането на успех, е прибързването. Водолей През тази седмица най-важното, което ще управлява поведението ви, ще бъде желанието ви да се откроите от тълпата и да се утвърдите в обществото. Ще бъдете изпълнени с честолюбиви мечти, които ще ви стимулират и ще ви тласкат към успех. Няма да забравяте и за личния живот, а той обещава да е повече от интересен. Бъдете внимателни и не се подавайте на ласкателства и комплименти, за да не приемате празните приказки за искрени чувства. Риби През тази седмица от вас ще се изисква да сте активната страна. Бъдете по-уверени в себе си. Щом намеренията ви са чисти значи можете смело да продължите напред. Не се съветвайте с никого по лични въпроси. Решенията за живота ви трябва да вземате сами и никой не може да се меси. Дори да направите грешка тя ще е само ваша. В професионален план ви очакват нови и приятни предизвикателства, благодарение на които ще може да покажете способностите си в пълна сила. ", "date": "2019.09.01", "title": "Седмичен хороскоп за 2-8 септември"}
{"url": "https://www.actualno.com/curious/3-te-dvojki-zodii-koito-shte-ostarejat-zaedno-news_813986.html", "text": "             Пълна симбиоза. Телците са малко опаки същества и имат нужда от баланс. Лъвовете са перфектните за тях в това отношение, защото са много разумни и винаги дават добрия тон във връзката. В началото минава малко време, докато харакатерите им се напаснат, но след това хармонията обединява Телците и Лъвовете в едно цяло. Любовта им е спокойна, истинска и много дълбока. Вървят с бавни, но сигурни крачки към семейния живот. Техните взаимоотношения са много различни, но това ги прави уникални. Телците са тези, които повече се цупят и създават напрежение понякога, а Лъвовете са вечните добряги, които държат да върнат спокойствието и любовта. А любовта им трае цял живот, през който се преоткриват един друг стотици пъти. Истински щастлива двойка с късмет във всяко отношение.    Най-здравите връзки са тези, в които има баланс и в които хората малко или много се допълват. Такъв е и случаят при Раците и Козирозите. Инатът на Козирозите понякога може да е безграничен, за това те имат нужда от остъпчив партньор, който да изправя и уравновесява везните във взаимоотношенията им. Любовта им често започва от приятелство и прерасва в най-хубавото нещо, което някога са имали. Преминават през доста изпитания, преди да си отдадат сърцата един на друг, но крайният резултат е една приказка. Раците са пазителите на семейството, а Козирозите се грижат са финансовата стабилност или поне така се случва в повечето случаи. Това са зодиите, които създават най-големите семейства, защото много обичат децата. Имат прекрасни взаимоотношения с тях през годините и всичко върви по ноти. Една от най-симпатичните двойки, които рано или късно се откриват един друг, след много търсене и смяна на различни партньори. И Близнаците, и Скорпионите разбират, че искат да създадат семейство на по-късен етам от живота си. За това и се срещат тогава, когато са пораснали, разумни и отговорни хора. Нещата при тях тръгват лесно и безпроблемно. Напасването в характерите става по много естествен начин и не им коства никакви усилия. Скорпионите са водещите в тази връзка, но любовта им е толкова голяма и искрена, че никога не се налагат или не командват парада. Семейството, което тези две зодии създават, е семейство за пример. Всяка една от тези двойки остарява заедно... какво по-хубаво от това?   ", "date": "2019.09.01", "title": "3-те двойки зодии, които ще остареят заедно   "}
{"url": "https://www.actualno.com/politics/ninova-borisov-vzima-na-rychno-upravlenie-kampanii-no-krizi-nikoga-news_814841.html", "text": "      “Обратно на всички внушения и интриги, че шуменската ни организация е разцепена и че се очаква скандална конференция, всичко се случи спокойно, разумно и отговорно пред това, което ни предстои. В продължение на три часа обсъждахме платформа и мерки за подобряване на качеството на въздуха, инфраструктурата, училищата и здравеопазването, социалните услуги”. Това обяви в Шумен председателят на БСП Корнелия Нинова, цитирана от БГНЕС. По думите ѝ с голямо мнозинство конференцията е одобрила кандидатурата на Венцислав Венков за кандидат за кмет. Той ще бъде подкрепен и от други партии и граждански сдружения, които искат промяна в управлението на общината, съобщиха от партийната централа.      Запитана за действията на БАБХ, Нинова отговори: “БАБХ са инструмент за изпълнение на правителствени решения. За чумата отговорност носи Министерски съвет и премиера. Кой проспа година и половина и даде пари за бутафорната ограда - правителството и Порожанов. Кой реши да се отпуснат триста лева за почистване на дворовете и нито лев за плащане по пазарни цени - правителството”.   Според нея унищоженият роден сектор ще бъде компенсиран с внос и цените се увеличават. “Политиката в сектор животновъдство, търговската политика, салдото, внос- износ - това са все въпроси на държавната политика. Къде се скриха по тези въпроси министри и премиер? Много е лесно да обикаляш страната с държавен ресурс и да раздаваш парите, събрани от хората.  И да се хвалиш, че взимаш кампания на ръчно управление.  Да сте видели да са взели криза на ръчно управление? Да сте видели напоследък премиера на горящо сметище или на падналия мост във Варна, или в някоя ферма, където избиват животни? При криза се покриват, докато се размине и изключват микрофоните на журналистите, за да няма неудобни въпроси\", каза още Нинова. “Ние не стояхме безучастни. Предложихме пет конкретни мерки за преодоляване на кризата с животните и в помощ на икономиката и на хората. Всичко отхвърлиха”,  заяви лидерът на БСП. ", "date": "2019.09.01", "title": "Нинова: Борисов взима на ръчно управление кампании, но кризи - никога"}
{"url": "https://www.actualno.com/america/dorian-veche-e-uragan-ot-peta-kategorija-news_814831.html", "text": "      \"Дориан\" вече е ураган от пета категория – най-високата степен по петстепенната скала на Сафир-Симпсън, съобщава „Скай нюз“, цитиран от БГНЕС. Стихията се очаква да удари Флорида в понеделник, а властите в американския щат обмислят да издадат заповед за незабавна евакуация.      В момента на пътя на \"Дориан\" се намират Бахамските острови, където туристите се евакуират от хотелите и курортните градчета, а местните жители търсят сигурен подслон. Ураган от пета категория означава, че буреносните ветрове на стихията достигат близо 245 километра в час и са животозастрашаващи и способни на мащабни разрушения.   Американският президент Доналд Тръмп каза пред репортери, че решение дали да се нареди евакуация на Източното крайбрежие на САЩ ще бъде взето по-късно в неделя. Окръг Бревард, който е на брега близо до Орландо, обяви, че в понеделник ще призове хората да потърсят сигурен подслон. Летището в Орландо ще затвори от 2 часа сутринта местно време в понеделник, като властите заявяват, че са предприели този ход „като предпазна мярка“. ", "date": "2019.09.01", "title": "\"Дориан\" вече е ураган от пета категория"}
{"url": "https://www.actualno.com/bgfootball/levski-propusna-da-nokautira-cska-i-nakraja-edva-ne-zagubi-news_814845.html", "text": "       имаше всички предпоставки най-накрая да надиграе тотално ЦСКА и да  запише първа по-убедителна победа от години насам, но вместо това  допусна да се стигне до равенство 2:2, след като \"сините\" взеха ранен  аванс от 2 гола спрямо големия си столичен съперник.      В 12' точен за 26-кратните шампиони беше Станислав Иванов, който  завърши елегантно триходова комбинация заедно с Паулиньо и Горанов. 5  минути по-късно Найджъл Робърта се разписа и прати в нокдаун ЦСКА.   Левски обаче забрави да атакува след втория гол, примирявайки се с  ролята си просто да пази резултата. Люпко Петрович пък не се предаде и  промени схемата и направи две смени още на почивката - два фактора,  които доведоха до равенство в мача.\r\nПърво след грешка на Каргас Евандро се разписа 16 минути преди края.  Левски с първата си атака за второто полувреме пропусна да вкара 3-и гол  чрез Найджъл Робърта, а промянаха на Петрович от 4-4-2 към 4-2-4 в края  на мача даде резултат. Албентоса се беше озовал на върха на атаката и  точно към него беше насочено центрирането на Греъм Кери в 88' - удар с  глава и 2:2.  Това беше 41-о равенство между двата отбора в елита  на българския футбол, а в Левски са далеч по-разочарованият отбор, след  като допуснаха подобен обрат, играейки далеч по-добре от своя съперник.  Петър Хубчев обаче не успя да спре устрема на \"червените\" в края и  \"сините\" са близо до това да изгубят върха в класирането.\r\nВ момента Левски е №1 с актив от 17 точки - 2 пред Лудогорец, но и с мач повече. \"Червените\" пък са с 13 точки.    Повече .     ", "date": "2019.09.01", "title": "Левски пропусна да нокаутира ЦСКА и накрая едва не загуби"}
{"url": "https://www.actualno.com/europe/v-polsha-otbeljazaha-80-godishninata-ot-izbuhvaneto-na-vtorata-svetovna-vojna-news_814860.html", "text": "      Трябва да помним не само ужасите на войната, но и причините, които разпалиха тази война, за да избегнем опасността да повторим тези грешки днес, когато отново има ожесточени спорове за световно лидерство. Това заяви президентът Румен Радев пред български журналисти, след като участва в церемонията във Варшава по повод отбелязването на 80-годишнината от началото на Втората световна война. Възпоменателната церемония в полската столица събра държавни и правителствени ръководители от четиридесет страни.      Отбелязването на 80-годишнината от началото на най-кръвопролитната и опустошителна война в човешката история има своето актуално значение и днес, подчерта президентът Радев. По думите на държавния глава възпоменателната церемония има още по-голямо значение на фона на многобройните конфликти в света, войнстваща реторика, растящата нестабилност в региони, близки до нашия и дезинтеграцията на системата от международни договори в областта на въоръженията, което ни тласка към нова надпревара във въоръжаването.   По-рано президентът Румен Радев обсъди във Варшава теми от дневния ред на Европейския съюз с министър-председателя на Кралство Белгия и новоизбран председател на Европейския съвет, Шарл Мишел. Да бъде променен механизмът за вземане на общи решения в рамките на ЕС, което да позволи по бърза реакция на ЕС в международните отношения, също е бил сред акцентите на разговора.\r\nПрезидентът е в Полша, където се отбелязва 80-годишнината от избухването на Втората световна война. Присъстват десетки представители на други страни, сред които вицепрезидентът на САЩ Майк Пенс, канцлерът и държавният глава на Германия Ангела Меркел и Франк-Валтер Щаймайер.  Полски войници изпяха химна на Полша и издигнаха националния флаг на площад \"Пилсудски\" - голямо пространство в центъра на града, сравнено със земята от германските войски през войната. Сега на площада се намира Гробът на незнайния воин, срещу който се издига голям християнски кръст. Церемониите в столицата бяха предшествани от възпоменателни прояви в населеното място Велун и полуострова Вестерплате до Гданск - първите станали обект на инвазията, състояли се рано сутринта в точния час на атаката на 1 септември 1939 г.\r\nТази година основните възпоменателни събития по случай 80-годишнината от избухването на Втората световна война се провеждат във Варшава. Очакваше се да пристигне и американският президент. Доналд Тръмп обаче отмени посещението си в последния момент заради урагана на Дориан, приближаващ се към бреговете на Флорида.    ", "date": "2019.09.01", "title": "В Полша отбелязаха 80-годишнината от избухването на Втората световна война"}
{"url": "https://www.actualno.com/asia/naj-malko-100-zaginali-sled-vyzdushen-udar-v-jemen-news_814878.html", "text": "      Най-малко 100 души загинаха при въздушен удар на предвожданата от Саудитска Арабия коалиция срещу затвор в югозападната част на Йемен, заяви служител на Международния комитет на Червения кръст, цитиран от Би Би Си. Оттам уточниха, че най-малко 40 човека са оцелели и им е била оказана помощ.      Нападението е извършено срещу обект за изстрелване на ракети на бунтовниците хуси в град Дамар, съобщиха източници от коалицията. Представители на хусите обаче опровергаха тази информация като обявиха, че обект на атаката е станал център за задържане.   Йемен е във война от 2015 година насам, когато хусите принудиха президента Мансур Хади да напусне столицата Сана. Саудитска Арабия подкрепя държавния глава и организира коалиция от местни сили за въздушни удари по позиции на хусите. Гражданската война отприщи огромна хуманитарна криза, като според някои източници над 24 милиона души имат нужда от закрила и помощ, а над 70 000 са загинали през последните близо 4 години. ", "date": "2019.09.01", "title": "Най-малко 100 загинали след въздушен удар в Йемен"}
{"url": "https://www.actualno.com/society/startira-izplashtaneto-na-300-leva-na-stopanite-s-umyrtveni-praseta-news_814759.html", "text": "      Започва изплащането на еднократната помощ в размер на 300 лева на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Тъй като първият ден на септември се пада в неделя, изплащането на помощта стартира от утре.      Право на обезщетение имат стопанствата, разположени в 20 километровите санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на Областните дирекции по безопасност на храните ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път.   Допустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип ,,лично стопанство”, които не продават на пазара, а добиват месо само за лична употреба. Те трябваше да бъдат включени в списък, изготвен от кмета на населеното място и заверен в срок до 26 август. Заявленията за обезщетение се подаваха в кметствата.В тях всеки собственик декларира, че е усвоил доброволно месото. За да се възползва от помощта той трябва да е извършил почистване и дезинфекция. Собственикът трябва да заяви, че няма да отглежда прасета в стопанството си за период най-малко от 12 месеца след последната дезинфекция.\r\nКметовете на населените места ще изготвят Констативен протокол по образец за удостоверяване на доброволно усвояване на месото и почистване и дезинфекция на стопанството. Кметовете имат ангажимент да публикуват на публично място списъците със стопаните, които следва да получат помощ, съобщава Дарик.   ", "date": "2019.09.01", "title": "Стартира изплащането на 300 лева на стопаните с умъртвени прасета"}
{"url": "https://www.actualno.com/crime/sydyt-ostavi-shestima-ot-zadyrjanite-za-telefonni-izmami-v-aresta-news_814880.html", "text": "      Специализираният съд остави в ареста шестима от задържаните по подозрение за участие в група за телефонни измами. Съдът мотивира решението си с това, че има опасност те да извършат повторно престъпление, съобщи bTV.      Един е освободен под домашен арест с аргумента, че е минало много време от присъдата му и е бил по-ниско в йерархията. Оказа се, че всички задържани са осъждани и преди.   Арестите бяха извършени при зрелищна спецакция в петък в град Левски. Жертвите на групата са били предимно възрастни хора. Тя е действала на територията на цялата страна, но основна цел са били жители на София. Задържаните се представяли за служители на МВР, търсещи съдействие от граждани. Без нито един ден трудов стаж, те са демонстрирали висок стандарт на живот. ", "date": "2019.09.01", "title": "Съдът остави шестима от задържаните за телефонни измами в ареста"}
{"url": "https://www.actualno.com/society/dobri-uslovija-za-turizym-v-planinite-news_814766.html", "text": "      Добри са условията за туризъм в планините. Това съобщиха за Агенция „Фокус“ от Планинската спасителна служба към Българския червен кръст.      Температурите са между 7 и 13 градуса. Лифтовите съоръжения работят според летния си график. Няма регистрирани инциденти.   Подробна информация за обстановката в планините може да се намери на адреса на службата в интернет, като и на телефони 02/ 9632000 и 088 1470. ", "date": "2019.09.01", "title": "Добри условия за туризъм в планините"}
{"url": "https://www.actualno.com/asia/novo-naprejenie-v-blizkija-iztok-razmjana-na-ogyn-mejdu-izrael-i-hizbula-news_814884.html", "text": "      Израел обяви, че е отвърнал на огъня след като противотанкови ракети, изстреляни от Ливан, поразиха цели на негова територия. Действията на Тел Авив предизвикаха опасения за сериозна ескалация на напрежението с „Хизбула“, съобщава АФП.      Ливанската групировка от своя страна заяви, че е унищожила израелски танк и е убила военните, които са били в него. Израел не коментира тази информация. Ливанският премиер Саад Харири призова САЩ и Франция да се намесят, след като разговаря с американския държавен секретар Майк Помпео и със съветника по външната политика на френския президент Еманюел Макрон. Ръководителят на мироопазващите сили на ООН в Ливан призова двете страни към „максимално въздържане“ от провокации.   В изявление израелската армия посочва, че „голям брой противотанкови ракети са били изстреляни от Ливан към военна база и армейски превозни средства в Израел“. Според ливанската армия Тел Авив е изстрелял най-малко 40 ракети по територията на Южен Ливан.\r\nНапрежението между Израел и подкрепяната от Иран ливанска шиитска групировка „Хизбула“ нарасна през миналата седмица. Лидерът на движението Хасан Насрала обяви,  че се обмисля отговор на атаката с израелски дронове по укрепленията на групировката в Бейрут. Тел Авив и до момента не е поел отговорност за въздушната атака, пише БГНЕС.   ", "date": "2019.09.01", "title": "Ново напрежение в Близкия изток, размяна на огън между Израел и \"Хизбула\" "}
{"url": "https://www.actualno.com/europe/pyrvi-rezultati-ot-izborite-v-dve-kluchovi-germanski-provincii-news_814893.html", "text": "      Християндемократическият съюз води на парламентарни избори в германската федерална провинция Саксония с 32%, а дясната \"Алтернатива за Германия\" на второ място с 27,5%. Това сочат първите данни от екзитполовете, публикувани в неделя, съобщава Агенция „Фокус“.      На трето място е Лявата партия с 10.5%, а на четвърто - „Зелените“ с 9%. Социалдемократическата партия на Германия (СДП) показва най-лошия си резултат в изборите за регионални парламенти - 8%.   Въпреки това СДП води в изборите в провинция Бранденбург с 27,5% от гласовете, дясната \"Алтернатива за Германия\" отново е на второ място с 22,5%. Християндемократическият съюз е на трето място с 15,5%. Лявата партия получава 11%, зелената - 10%.\r\nИзборите в две от най-важните източни провинции на Германия се определят като изключително важни за управлението в страната. Изходът от вота в Бранденбург, с главен град Потсдам и Саксония, със столица Дрезден, може да бъде взривоопасен за управляващата коалиция в Берлин, предупредиха наблюдатели.   ", "date": "2019.09.01", "title": "Първи резултати от изборите в две ключови германски провинции"}
{"url": "https://www.actualno.com/america/nova-strelba-v-sasht-petima-zaginaha-desetki-sa-raneni-news_814756.html", "text": "      Най-малко петима загинаха, а 21 са ранени при нова масова стрелба в Съединените щати. Нападателят беше застрелян от полицията в градчета Одеса в западен Тексас. Сред пострадалите има и трима полицаи. Общо 14 души остават в болница, като няма данни за състоянието им.      Трагедията е започнала, след като полицаите спрели автомобил за проверка, съобщи Си Ен Ен. Шофьорът на спрения автомобил открил огън, след това откраднал камион на пощенската служба и започнал да стреля по случайни минувачи. Заплахата вече е ликвидирана, но силите на реда остават в състояние на повишена готовност. След неутрализирането на нападателя не е имало други жертви.   Президентът на САЩ Доналд Тръмп заяви, че е бил информиран за нападението в Тексас от главния прокурор Уилям Бар. ФБР и други служби за опазване на реда се занимават с въпроса, съобщи президентът в Туитър. ", "date": "2019.09.01", "title": "Нова стрелба в САЩ, петима загинаха, десетки са ранени"}
{"url": "https://www.actualno.com/curious/4-te-zodii-koito-shte-chakat-bebe-prez-2020-news_813976.html", "text": "             Не всичко в този живот върви по план и вие много добре знаете това. Някои неща не се предвиждат, но носят най-голямото щастие в живота ни. Връзката, в която се намирате, може и да е в начален етап, но нищо чудно да се окаже истинската и за цял живот. Имате много силна любов, страст и всичко необходимо, за да стигнете до сватба някой ден. Оказва се, че сватбата може и да подрани, защото още в края на тази година ще разберете, че ще чакате бебе. В началото може да ви се стори страшно, но ще свикнете с новината още в първия момент, в който чуете сърчицето на бебето. Ако във фамилията ви има близнаци... това чака и вас!    Толкова много искате да създадете семейство и да станете родители, че новината никак няма да ви свари неподготвени. Всички опити и надежди най-накрая ще се осъществят и може да си отдъхнете. Всичко е наред! Хубавата новина ще научите около Коледа и това ще е най-големият подарък от Съдбата, който може да ви се даде. Да бъдеш родител е нещото, за което сте създадени, макар и понякога да не се справяте блестящо с всичко. Не се тревожете и бъдете спокойни - всичко се учи в движение. Страхувате се от тази голяма крачка, но вътрешно силно искате да станете родители. Много хора около вас създават здрави семейства с деца и това ви влияе по един или друг начин. От една страна ви плаши за това, че вече идва и вашето време, но от друга ви мотивира да вземете това важно решение. Връзката ви е здрава, върви добре и по всичко личи, че сте намерили човека до себе си. Защо да чакате тогава? Най-хубавото време от живота ви предстои. Да разберете смисъла му и да видите колко много обич ще изпълни живота ви. Пътували сте много, видели сте различни чудеса по света, време ви е да ги предадете на собствените си деца и да направите следващата голяма крачка в живота си. Ще бъдете перфектните родители, заложено ви е в зодията.   Ще ставате родители! Изненада, но най-хубавата от всички. Имате леко колебание дали човекът до вас е правилният, с когото може да създадете здраво и щастливо семейство. Нека да ви кажем, че освен Съдба и късмет, в живота на всеки има усилия, които той полага, за да може нещата да се случат. Ако се отнасяте грижливо един към друг и пазите любовта си чиста, нищо не може да ви раздели. Намерили сте прекрасен човек, държите на него и всичко изглежда наред. В началото може леко да се паникьосате от голямата новина, но това ще премине още в началото, когато лекарите ви кажат пола на бебето. Веднага ще запретнете ръкави да купувате сладки малки неща за новия малък член от семейството. ", "date": "2019.09.01", "title": "4-те зодии, които ще чакат бебе през 2020"}
{"url": "https://www.actualno.com/society/kontrolno-po-ispanski-ezik-za-plamen-georgiev-news_814760.html", "text": "      Контролно по испански за Пламен Георгиев (вход свободен) - с такъв анонс е обявено за 15 септември (традиционно първи учебен ден в България) пред сградата на Министерството на образованието (МОН).      Описанието на събитието е покъртително, каквато е и . Напомня се, че самият Георгиев в автобиографията си пред парламента, с която кандидатства за ръководител на Антикорупционната комисия, си дава оценка A2 за нивото на владеене на испански език. Миналата седмица, обаче, чрез в. \"24 часа\" се появи сертификат, според който Георгиев е карал курс и владее езика на ниво B1. Само че сертификатът е с дата 2 март 2017 година. А споменатата автобиграфична справка, подадена от Георгиев в парламента, носи входящ номер от 9 февруари 2018 година. Излиза, че когато е кандидатствал за стария си пост, Георгиев е вписал по-ниско ниво на владеене на испански в сравнение с това, което вече е имал според сертификата.   Сертификатът е издаден от фирма \"Никанор\", на която Георгиев плаща 300 лева с пари по обществена поръчка, пише още в обявлението на събитието.\r\n\"Ситуацията е много сложна и заплетена, и изглежда, че Пламен Георгиев е загубил увереността си, че владее перфектен испански. В тази връзка е редно да се проведе входно ниво или контролно по испански език на Георгиев, за да бъде установено, дали всъщност Пламен владее езика на държавата в която отива, за което трябва да е горд, или пък са го излъгали от фирмата и са му взели парите?!  В случай, че Пламен се провали и бъде скъсан на входното ниво, по време на събитието ще се събират по 2 лв. от всеки, за да върнем на Пламен парите, които е платил за този измамен курс. Единственото условие е, след това той да си върне и сегашната позиция\", пише още във Facebook поканата за контролно! ", "date": "2019.09.01", "title": "Контролно по испански език за Пламен Георгиев"}
{"url": "https://www.actualno.com/society/ekstremalen-indeks-za-opasnost-ot-pojari-na-mnogo-mesta-v-stranata-news_814763.html", "text": "      Екстремален индекс за пожароопасност има на места в 21 области на страната. Това сочи справка в сайта на Националния институт по метеорология и хидрология (НИМХ).      Индексът обхваща територии от областите София, София - град, Перник, Кюстендил, Благоевград, Пазарджик, Стара Загора, Хасково, Сливен, Ямбол, Варна, Добрич, Силистра, Русе, Велико Търново, Габрово, Плевен, Ловеч, Монтана, Враца и Видин.   Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и на места в по-голямата останала част от страната. Този индекс означава, че са възможни много силни пожари с частично или пълно въвличане на дървесните корони. ", "date": "2019.09.01", "title": "Екстремален индекс за опасност от пожари на много места в страната"}
{"url": "https://www.actualno.com/crime/ostaviha-v-aresta-obvinjaemite-za-ubijstvoto-na-semejstvoto-otkrito-kraj-negovan-news_814847.html", "text": "      Съдът остави в ареста обвинените за убийството на мъж и жена, чиито тела бяха открити край Негован. В съдебната зала стана ясно и как точно разследващите са стигнали до извършителите, и то преди да разберат кои са жертвите, информира NOVA.      Етикетите на бидоните, в които били сложени разчленените тела на жертвите, издали нападателите. Именно от него полицаите разбрали, че бидоните се произвеждат в Румъния, открили вносителя, а оттам - и магазинът, в който се продават. От охранителните камери в търговския обект пък видели и колата, с която дошли купувачите. А от регистрационния номер стигнали до името на Пламен Шляпашки. Така след шестдневно наблюдение на предполагаемите извършители се стигна до ареста. А заради жестокостта на убийството са назначени множество експертизи. Сред тях и психиатрична. Съдът определя убийството като дръзко и брутално.   Пред журналисти 44-годишният Георги Нанчев и 39-годишният Пламен Шляпашки запазиха пълно мълчание. В съдебната зала също бяха лаконични. Нанчев каза единствено, че съжалява. А Шляпашки: „Каквото и да кажа, знам, че съм виновен, затова няма какво да кажа”. И двамата обаче поискаха от съда да ги пусне под домашен арест. Служебните  им защитници акцентираха върху факта, че двамата са си признали. ", "date": "2019.09.01", "title": "Оставиха в ареста обвиняемите за убийството на семейството, открито край Негован"}
{"url": "https://www.actualno.com/society/amazonija-otnovo-gori-hiljadi-novi-ognishta-obhvanaha-dyjdovnite-gori-news_814770.html", "text": "      Броят на пожарите в Амазонската джунгла продължава да расте, въпреки че бразилското правителство въведе забрана за палене на огън с цел разчистване за земеделска земя, съобщава АФП, цитирана от Дарик. В първите 48 часа, след въвеждането на забраната, данни от сателита на Националния институт за космически изследвания показаха 3859 нови огнища, от които 2000 са концентрирани в района на дъждовните гори.      За периода от януари до края на август повече от половината от общо близо 90 000 пожара в Бразилия са именно в Амазонската джунгла. Според експерти броят на огнищата е драматично висок и се дължи най-вече на изсичането на горите от фермерите.   В момента е сухият сезон в бразилския амазонски регион. Според експерти обаче 2019-та е доста по-влажна спрямо предходни години и подчертават, че огънят в джунглата не е възникнал по естествен път. Анализатори твърдят, че забраната за палене на огън за разчистване на земеделска земя е доста позакъснял ход, и е по-скоро политически, а не практически жест.\r\nИзсичането на горите се е засилило тази година, тъй като правомощията на агенциите, натоварени със задачата да следят за незаконния дърводобив бяха сериозно орязани от президента Жаир Болсонаро. Често наричан „Тръмп на тропиците“, Болсонаро постави под съмнение климатичните промени и обяви, че често фермерите имат нужда от повече земя, за да се изхранват. Обезлесяването е една от най-сериозните заплахи за дъждовните гори и е проблем, който съществува не само в Бразилия, но и в Боливия, Колумбия, Еквадор, Френска Гвинея, Гаяна, Перу, Суринам и Венецуела.   ", "date": "2019.09.01", "title": "Амазония отново гори, хиляди нови огнища обхванаха дъждовните гори"}
{"url": "https://www.actualno.com/america/bahamite-se-gotvjat-za-vryhlitaneto-na-uragana-dorian-news_814737.html", "text": "      Американският център за ураганите издаде предупреждение, в което се казва, че бурята „Дориан“ се приближава към северозападната част на Бахамските острови. В засегнатите от урагани райони се очаква проливен дъжд, пише БГНЕС.      „Дълга, животозастрашаваща буря, унищожителни ураганни ветрове и проливни дъждове могат да доведат до опасни наводнения. Такива се очакват на остров Абако и остров Голяма Бахама“, се казва в съобщението.   В последния момент властите на Бахамите отправиха отчаян призив към жителите на островите и туристите да намерят безопасно място, тъй като времето им изтича. Онези, които отказват да се преместят и прикрият рискуват живота си,  се казва в обръщението. ", "date": "2019.09.01", "title": "Бахамите се готвят за връхлитането на урагана \"Дориан\""}
{"url": "https://www.actualno.com/society/promenjat-reda-za-izplashtane-na-dobavkata-za-chujda-pomosht-kym-pensiite-na-licata-s-uvrejdanija-news_814748.html", "text": "      От 1 септември се променя редът за изплащане на добавката за чужда помощ към пенсиите на лицата с увреждания, които са подали в Агенцията за социално подпомагане заявление-декларация за предоставяне на лична помощ с изричното съгласие тя да се превежда на АСП след сключване на трудов договор с асистент. За тези лица Националният осигурителен институт е длъжен да превежда на агенцията дължимата сума за добавка за чужда помощ за времето от датата на започване на изпълнението на трудовия договор с асистента (винаги от първо число на месеца, следващ месеца на сключване на договора) до края на месеца, в който договорът е прекратен. След като договорът с асистента бъде прекратен, НОИ ще започне отново да изплаща добавката към пенсията на лицето за периода от първо число на месеца, следващ месеца на прекратяването, до края на месеца, през който е сключен нов трудов договор.      Промяната е във връзка с влизането в сила на Закона за личната помощ и на чл. 50а от Наредбата за пенсиите и осигурителния стаж и засяга само лицата с увреждания, които са подали заявление-декларация към АСП за предоставяне на лична помощ от асистент. Тя се отнася единствено за добавките за чужда помощ към изплащаните им пенсии, но не и за самите пенсии. Те ще продължат да се изплащат от НОИ по досегашния ред.   За лицата с увреждания, за които има сключен трудов договор с асистент до 30 август 2019 г. включително, дължимите за месец септември суми за пенсии и други добавки (без добавката за чужда помощ) ще бъдат изплатени от НОИ с пенсионен запис по заявения от тях начин – в пощенска станция или по банков път. От месец октомври 2019 г. изплащането им ще става в обичайните срокове, съобщава БГНЕС.\r\nСъщият ред за изплащане на пенсиите и добавките за чужда помощ ще се прилага и за лицата с увреждания, които в бъдеще подадат заявление-декларация за предоставяне на лична помощ със съгласие за превеждане на добавката им за чужда помощ към АСП след сключване на договор с асистент.   ", "date": "2019.09.01", "title": "Променят реда за изплащане на добавката за чужда помощ към пенсиите на лицата с увреждания "}
{"url": "https://www.actualno.com/crime/dva-akta-otnese-narushitel-pravil-driftove-na-vyzlovo-krystovishte-v-plovdiv-news_814778.html", "text": "      Нарушител бе заловен снощи от служителите на реда в Пловдив, съобщиха от пресцентъра на полицията в града.      Около 21.30 часа екип на сектор Специализирани полицейски сили реагирал на сигнал от граждани за лек автомобил БМВ, който прави опасни маневри и дрифтове в кръстовището между булевардите „Санкт Петербург“ и „Менделеев“. На място колата била спряна, установен е водачът – 25-годишен от град Раковски.   Съставени са му два акта по Закона за движение по пътищата. Единият е за това, че използва обществен път не по предназначението, като извършва резки маневри и преднамерено извежда возилото извън контрол. Санкцията е глоба до 3000 лева и лишаване от шофьорска книжка до 6 месеца. Другият акт е за това, че създава опасност за останалите участници в движението и предпоставка за пътно-транспортно произшествие. ", "date": "2019.09.01", "title": "Два акта отнесе нарушител, правил дрифтове на възлово кръстовище в Пловдив"}
{"url": "https://www.actualno.com/society/mistichnata-civilizacija-na-trakite-ojivja-pred-mogilata-shushmanec-v-syrceto-na-dolinata-na-trakijskite-care-news_814776.html", "text": "      Легендата за древните траки за първи път оживя на могилата „Шушманец“ със спектакъла „Мистиката на Долината“ през изминалата вечер. В началото на спектакъла зрителите съпреживяха войнствената природа на тракийските племена, готови за саможертвени, но и безпощадни атаки.       Публиката стана съпричастна със част от мистериите за респект към древно тракийско Божество, като символ на почитта към по-висш Разум. Паметта на Човечеството да бъде запазена, в името на по-добър живот, бе отправеното послание със зрелищно лазерно шоу.    Община Казанлък организира спектакъла за мистичната цивилизация на древните траки като част от богатата програма на Празници в Долината на тракийските царе 2019. В некропола „Шушманец“ могат да бъдат видяни 3 тракийски гробници - светилища – „Хелвеция“, „Грифоните“ и „Шушманец“ Благодарение на усилията на Община Казанлък през последните години и трите храма стават достъпни за туристи. Със спечелени проекти за европейски средства уникалните паметници с национално значение са консервирани, реставрирани и социализирани, за да бъдат съхранени за бъдещите поколения.   Със съдействието на Община Казанлък красивия спектакъл реализираха: Прабългарска школа за оцеляване БАГАТУР, Академия ОРФИКА и и игра с лазерни лъчове от ГОЛДЪН РОУЗЕС. ", "date": "2019.09.01", "title": "Мистичната цивилизация на траките оживя пред могилата „Шушманец“ в сърцето на Долината на тракийските царе"}
{"url": "https://www.actualno.com/crime/17-godishen-zadigna-12-000-leva-ot-poznat-nameriha-chast-ot-sumata-v-poda-na-jilishteto-mu-news_814785.html", "text": "      17-годишен младеж, извършил кражба на голяма сума пари, е задържан от служители на полицията в Септември, съобщи говорителят на областната полицейска дирекция Мирослав Стоянов пред .      В сряда в септемврийското полицейско управление бил получен сигнал от 56-годишния местен жител М.К., който съобщил, че от жилището му са откраднати спестявания от 12 000 лева. За разплитането на случая бил сформиран оперативен екип. Не след дълго те стигнали до самоличността на апаша. Оказало се, че това е 17-годишен тийнейджър от Септември, който е познат на семейството.   Момчето често посещавало със своята майка домът на обрания мъж и така научил, къде семейството съхранява спестяванията си. Издебнал момент, когато стопаните не били в къщата си и откраднал парите. При обиск в неговия дом криминалистите открили част от откраднатите пари, зазидани в специално направена дупка в пода на жилището. Хлапакът упорито мълчал при разпита за липсващата част от откраднатото, криминалисти предполагат, че ги е похарчил. ", "date": "2019.09.01", "title": "17-годишен задигна 12 000 лева от познат, намериха част от сумата в пода на жилището му"}
{"url": "https://www.actualno.com/celebrate/sv-prepodobni-simeon-stylpnik-news_560273.html", "text": "      Свети Симеон прекарал на стълпа няколко десетки години. Блажено починал на 103-годишна възраст – в 460 г.      Уведомен за смъртта му, антиохийският патриарх дошъл при стълпа с епископи, свещеници, дякони и голямо множество народ да вземе тялото на светеца. С пение на псалми тялото било пренесено в Антиохия.   Сред народа имало човек, който бил ням и глух от 14-годишна възраст. Когато внесли тялото на преподобния в храма, нещастният човек се изцерил веднага. Като коленичил пред тялото на преподобния, възрадван той извикал:\r\n- За добро си дошъл, Божи рабе! Твоето дохождане ме изцери!  Чудото силно развълнувало целия народ. Църквата тържествувала и славела Бога.\r\nСлед няколко години бил построен в Антиохия храм на името на св. Симеон Стълпник. В тоя храм били пренесени светите му мощи. А на планината, където се намирал последният, най-високият стълп, бил изграден манастир, където са станали много чудеса, особено изцерявания на неизлечимо болни.   Едно предание говори, че в деня на смъртта на преп. Симеон ученикът и подражателят на живота му Даниил, който се подвизавал по същия начин край Черно море, близо до Цариград, имал видение. Представило му се как ангели носят към Небето възрадваната душа на св. Симеон. Това шествие на ангели с душата на преподобния наблюдавал и св. Авксентий във Витиния.    Същия ден се празнува паметта и на преподобна Марта, майка на св. Симеон.  ", "date": "2019.09.01", "title": "Св. преподобни Симеон Стълпник"}
{"url": "https://www.actualno.com/chronicles/grigorij-x-e-izbran-za-rimski-papa-news_814701.html", "text": "      Блажений Папа Григорий X (на латински: Gregorius.PP.X), роден Тебладо Висконти (на италиански: Tebaldo Visconti) е италиански благородник.      Избран е за 184-ия папа от конклава от 1268-1271 г. - най-дългия в историята на Католическата църква.   Обявен е за блажен. ", "date": "2019.09.01", "title": "Григорий X е избран за римски папа"}
{"url": "https://www.actualno.com/sciencelogy/twitter-se-srina-v-redica-dyrjavi-po-sveta-news_814722.html", "text": "               Социалната мрежа Twitter се срина снощи, съобщиха потребители. Проблемите са започнали около 18 часа българско време и са засегнали редица държави, сред които Япония, САЩ, Великобритания, Испания, Франция и Русия.   Срив е имало както в уебсайта, така и в работата на приложението за iOS и Android. По-рано бе хакната и страницата в Twitter на основателя на социалната мрежа Джес Дърси, съобщиха от компанията.\r\nСтраницата има над 4 милиона последователи. Публикациите на хакерите са премахнати. Въпреки това няколко расистки съобщения и заплахи за бомби бяха видими за известно време на страницата на Дърси.   ", "date": "2019.09.01", "title": "Twitter се срина в редица държави по света"}
{"url": "https://www.actualno.com/europe/desetki-hiljadi-protestirat-sreshtu-namerenijata-na-djonsyn-da-spre-zasedanijata-na-parlamenta-news_814788.html", "text": "      Десетки хиляди протестиращи излязоха на митинги в цяла Великобритания в опит да покажат недоволството си от решението на британския премиер Борис Джонсън, да спре временно заседанията в парламента, пише вестник The Independent. Сто хиляди души са се събрали на протеста в централната част на Лондон, според организаторите му.      Много от протестиращите са издигнали плакати с думите „Спрете преврата!“. Демонстрантите са се придвижвали по улица „Уайтхол“, където се намират много от министерствата на Великобритания, преди да спрат пред „Даунинг стрийт“, където е офиса на министър-председателя. По-рано Борис Джонсън обяви, че ще суспендира парламента и той ще прекрати дейността си от 9 септември до 14 октомври, припомня Агенция Фокус.   Според критиците този ход е провокиран от желанието на премиера да попречи на опозицията да предотврати излизането на Великобритания от Европейския съюз без сделка. Джонсън отрече тези твърдения, като ги нарече „напълно неверни“, и настоя, че действията му са съгласувани с нуждата от нова „законова програма за престъпността, болниците и за финансирането на образованието, от което имаме нужда“. Решението на премиера предизвика недоволство сред опозицията, а техни политици бяха сред протестиращите.\r\nДепутатите от лейбъристката партия Даян Абът и Джон Макдонъл разговаряха с тълпите от сцена, издигната близо до „Даунинг стрийт“. „Това е борба за защитата на нашата демокрация. Знаем какво е намислил Борис Джонсън, той дори не го крие. Той иска да закрие демокрацията и да форсира Брекзит без сделка“, заяви Макдонъл. Депутатът допълни, че предишните поколения са се борили и са правили огромни жертви в борбата за парламентарна демокрация, за да могат да имат думата по отношение на политиките и бъдещето на страната.  Според британската полиция трима души са били арестувани по време на протестите в Лондон. Един от тях, Шон Бери, е депутат от „Зелената партия“ и неин заместник-ръководител в Англия и Уелс. Протести се проведоха и в Йорк, Ню Касъл, Бристол и Манчестър, където по улиците излязоха по няколко хиляди души.\r\nПротестиращи изпълниха площад и в централната част на Глазгоу, за да чуят изказвания на обществени личности, включително лидерът на лейбъристите Джеръми Корбин.   „Горд съм, че съм тук с всички вас, хората които подкрепяте протеста, за да кажем на Борис Джонсън, че това е нашият парламент. Няма начин да ни изведете (от ЕС) без сделка, ние ще ви спрем и ще върнем на хората правата и думата им в определянето на бъдещето им.“, заяви лидерът на лейбъристите. По-рано Корбин заяви, че следващото парламентарно заседание може да е последният шанс на парламента да спре Brexit без сделка. „Да, има шанс и ние ще направим абсолютно всичко, което можем за да предотвратим Brexit без сделка и това да бъдем тласнати в ръцете на Доналд Тръмп и търговска сделка със САЩ“, заяви той.     ", "date": "2019.09.01", "title": "Десетки хиляди протестират срещу намеренията на Джонсън да спре заседанията на парламента"}
{"url": "https://www.actualno.com/society/obgorjal-kabel-sprja-byrzija-vlak-varna-plovdiv-news_814787.html", "text": "      Нощният бърз влак от Варна за Пловдив престоя в участъка Безмер-Кермен заради запален кабел на локомотива. Инцидентът е станал около 2,20 часа през нощта.      При преминаване в участъка между гарите Безмер и Кермен на нощния бърз влак от Варна за Пловдив машинистите усещат миризма на обгорял кабел и предприемат незабавно спиране на композицията. След като локализират източника под коша на локомотива, използват наличните пожарогасители във влака и активират противопожарната инсталация в локомотива. Локомотивният персонал превантивно сигнализира и Главна дирекция ”Пожарна безопасност и защита на населението”, които са се отзовали на място за оглед и допълнително обезопасяване на машината.   При възникналата ситуация в нито един момент не е съществувала предпоставка за застрашаване безопасността на пътниците и персонала във влака. Няма нанесени сериозни щети по локомотива, информират от БДЖ тази сутрин.\r\nВ пътническата композиция са пътували 80 човека, които са продължили пътуването след осигуряване на друг локомотив от гара Карнобат.   ", "date": "2019.09.01", "title": "Обгорял кабел спря бързия влак Варна-Пловдив"}
{"url": "https://www.actualno.com/crime/mlad-myj-zagina-na-magistrala-struma-kraj-kulata-news_814792.html", "text": "      33-годишен мъж е бил прегазен на автомагистрала „Струма” край ГКПП „Кулата”, предаде кореспондентът на БГНЕС за региона.      Сигналът за инцидента е постъпил в 20.20 часа в събота, а мястото е на 1 километър от граничния пункт, в платното по посока Сандански. 33-годишният М. Ц. В. е бил прегазен от автобус и е загинал на място. Причините за инцидента се изясняват.    ", "date": "2019.09.01", "title": "Млад мъж загина на магистрала \"Струма\" край Кулата  "}
{"url": "https://www.actualno.com/cosmos/dnes-e-kulminacijata-na-magnitnata-bura-udarila-zemjata-news_814805.html", "text": "      Снощи магнитна буря удари Земята. За нея предупреди американският Център за прогнози на космическото време. Причината за геомагнитното смущение е високоскоростен слънчев вятър.      Кулминацията на бурята се очаква днес. „Магнитните бури се дължат на въздействието на Слънцето по един или друг начин върху земното магнитно поле”, каза пред NOVA проф. Боян Киров от Института по космически изследвания и технологии. Учените успокояват, че настоящата магнитна буря няма да бъде опасна.   „Тази буря, която очакваме, няма да е нищо особено, тя ще бъде слаба, до малко повече от слаба”, допълва проф. Киров. „Важното за магнитните бури е да знаем, че увеличават чувствителността на хората, които вече имат някаква симптоматика в областта на сърдечносъдовата система”, посочи инвазивният кардиолог д-р Зоран Станков.\r\nКосмическото явление засяга различни сфери. „Много съществено влияят върху спътниците, затова настъпват смущения. Оказват влияние и върху електроснабдяването. Целият ни живот е много обвързан с магнитното смущение”, допълва проф. Боян Киров. Докато трае поредната магнитна буря, специалистите съветват: „Ако хората са здрави, да не се трогват от това какво са научили от медиите. Ако не са - повече спокойствие”, обясни проф. Боян Киров.   ", "date": "2019.09.01", "title": "Днес е кулминацията на магнитната бура, ударила Земята"}
{"url": "https://www.actualno.com/society/prognoza-za-vremeto-1-septemvri-nedelja-news_814721.html", "text": "                През нощта ще бъде ясно и почти тихо, а утре отново слънчево. Ще духа слаб, в Източна България до умерен вятър от изток-североизток. Максимални температури между 30° и 35°, в София около 30°. Това съобщи за Агенция \"Фокус\" Христо Христов, дежурен синоптик в Националния институт по метеорология и хидрология (НИМХ).\r\nНад Черноморието ще бъде слънчево. Ще духа до умерен вятър от изток-североизток. Максимални температури на въздуха 27°-29°. Температурата на морската вода 26-27°. Вълнението на морето ще бъде 2-3 бала. Над планините също ще бъде слънчево. Ще духа слаб, по високите части умерен вятър от изток-североизток. Максимална температура на височина 1200 метра около 23°, на 2000 метра – около 15°. Атмосферното налягане през деня слабо ще се понижи и ще бъде малко по-ниско от средното за септември.\r\nВ началото на следващата седмица времето ще се задържи без съществена промяна - предимно слънчево, в следобедните часове с временни увеличения на облачността, без валежи. Ще духа слаб до умерен източен вятър. Максималните температури ще останат между 30° и 35°. Към сряда след обяд ще има повече купеста облачност и на отделни места е възможно да превали краткотрайно. Вятърът ще е от изток-североизток. Температурите ще са с градус-два по-ниски.   ", "date": "2019.09.01", "title": "Прогноза за времето - 1 септември (неделя)"}
{"url": "https://www.actualno.com/tennis/grigor-dimitrov-vpechatljava-shte-igrae-s-rodjyr-federer-na-us-open-news_814886.html", "text": "      Най-добрият български тенисист Григор Димитров изглежда прероден на тазгодишния US Open и след нова трисетова победа, този път над младия австралиец Алекс Де Минор – 7:5, 6:3, 6:4, си осигури мечтан мач – на четвъртфинал, срещу 20-кратния шампион от турнирите на Големия шлем и петкратен шампион в Ню Йорк Роджър Федерер. По-рано днес Федерер прегази Давид Гофен с 6:2, 6:2, 6:0.      Първият сет от осминафинала на Димитров премина много оспорвано, като Григор трябваше да показва характер още във втория си сервис гейм, когато изпусна нещата от 40:15 в своя полза и се стигна до точка за пробив, но той я отрази с ас. В крайна сметка българинът измъкна много важния гейм и водеше постоянно в резултата, тъй като сервираше пръв. А Де Минор показваше признаци на умора след тежкия мач с Кей Нишикори и лека-полека Григор все повече го затрудняваше, като го караше отново и отново да играе форхенд при коварен, подсечен бекхенд. Това даде резултат в гейм номер 12, когато Димитров се добра до сетбол на сервис на австралиеца и го накара да сбърка точно с добра постановка на сечен бекхенд.   Вторият сет почна мечтано за Димитров – пробив още в четвъртия гейм, отново след грешка от форхенд на австралиеца, като добрата новина стана факт пак при първия открил се шанс. Особена наслада достави на всички привърженици на Григор седмия гейм, който тръгна лошо – 0:30, но Димитров наниза четири поредни точки, като с форхенд-убиец по диагонала направи 40:30, а после с бекхенд топспин от движение по правата разстреля взелия предимство в разиграването Де Минор. Така че логично и този сет отиде в сметката на Димитров – с гейм на 15, за 6:3.\r\nЛогично натискът на Григор продължи и в третия сет – още във втория си сервис гейм Де Минор трябваше да минава през равенство, а в третия Григор имаше шанс да пробие, но австралиецът показа характер и се измъкна. Но Димитров продължи да натиска, стигна до 15:40 още в следващия сервис гейм на Де Минор – отново след умна игра от сечен бекхенд, обаче австралиецът спаси и това с много атакуваща игра – за да се пропука при третия шанс, когато отново тръгна към мрежата след сервис и беше наказан със сечен бекхенд–ретур ниско в краката - 4:3 за Григор.  Оттук-нататък българинът трябваше да вземе два сервис гейма - и той го стори, с по два гейма на 30! А в интервюто след мача, на корта, сподели, че ще се наслади на победата, а след това ще мисли за Федерер!\r\nПълни подробности от големия успех ! ", "date": "2019.09.01", "title": "Григор Димитров впечатлява - ще играе с Роджър Федерер на US Open"}
{"url": "https://www.actualno.com/politics/maja-manolova-vse-pak-shte-se-bori-za-kmet-na-sofija-objavjavat-kandidaturata-j-do-dni-news_814808.html", "text": "      Мая Манолова все пак се впуска в кметската битка за София, съобщава Дарик. Според медията омбудсманът ще обяви кандидатурата си за кмет на 4 септември. Мая Манолова ще бъде издигната не от БСП, а от Инициативен комитет. Софийската организация на соцпартията е в готовност да я подкрепи и да го обяви официално на своята конференция след това.      Според източници от \"Позитано 20\" разговорите с омбудсмана са водени от председателя на БСП-София Калоян Паргов, а Корнелия Нинова нямала никакво отношение към процедурата. Нинова обаче нямала нищо против БСП да подкрепи Мая Манолова и отсега е изразила готовност при евентуална победа социалистите да работят с нея.   Самата Манолова все още мълчи за окончателното си решение, но вече публикува отчет за дейността си като омбудсман за изминалите 4 години. Очаква се тя да излезе в неплатен отпуск за кампанията. По закон Манолова не е длъжна да напусне поста на обществен защитник, докато не бъде избрана на новата длъжност. Кандидатурата на омбудсмана няма да бъде утвърдена на предстоящия пленум на БСП във вторник, когато ще се гласуват първите стотина номинации на червените. Манолова вероятно ще бъде одобрена на следващото заседание на Националния съвет на партията около средата на септември.\r\nДосега се знае, че петима депутати на БСП се впускат в кметската надпревара. Това са Пенчо Милков в Русе, Светослав Владимиров в Перник и Николай Тишев, номиниран в Бургас. Друг депутат и бивш кмет - Кольо Милев, вече беше номиниран от социалистите в Сливен. Колегата му от парламентарната група Тодор Байчев ще атакува кметската позиция в Карнобат.  Ямболските червени издигнаха за кмет общинския лидер на БСП Катя Георгиева, а във Варна социалистите няма да играят с партиен кандидат. Заради вътрешнопартийните проблеми в морската столица БСП търси вариант за непартийна кандидатура. В Добрич партията номинира сегашния секретар на общината Соня Георгиева. Бившият зам.-кмет на Търговище Рая Матева е кандидатурата на БСП и АБВ в общината. Двете партии стоплиха отношения и се явяват заедно на кметския вот на много места в страната. ", "date": "2019.09.01", "title": "Мая Манолова все пак ще се бори за кмет на София, обявяват кандидатурата й до дни?"}
{"url": "https://www.actualno.com/crime/myj-izdyhna-na-ulicata-v-slynchev-brjag-news_814801.html", "text": "      Мъж издъхна след купон в Слънчев бряг снощи, съобщиха от полицията. Все още самоличността му не е установена, предстои и аутопсия, съобщи за \" \" говорителят на Областната дирекция на МВР в Бургас Цветелина Рандева.      Мъжът бил на видима възраст между 40 и 50 г., късо подстриган. Бил облечен с бяла тениска и черен панталон. Той паднал на алеята пред едно от известните нощни заведения в курорта, където издъхнал. Взети са кръвни проби за алкохол и наркотични вещества.   Криминалисти не изключват туристът да е смесил някакъв концентрат със синтетична дрога. Възможно е обаче да става дума и за здравословен проблем. По всяка вероятност загиналият е чужденец. ", "date": "2019.09.01", "title": "Мъж издъхна на улицата в Слънчев бряг"}
{"url": "https://www.actualno.com/crime/otkriha-trup-na-myj-v-stolichen-park-razsledvat-ubijstvo-news_814799.html", "text": "      Полицията в София разследва убийството на 43-годишен мъж, намерен мъртъв тази сутрин. Според източници, близки до разследването, тялото е открито в парк в столичния квартал Изток.       От МВР заявиха, за БНТ, че сигналът е получен тази сутрин малко след 7 часа. След първоначалните огледи е установено, че вероятната причина за смъртта е побой и удари с твърд предмет. Случаят се разследва от СДВР.    ", "date": "2019.09.01", "title": "Откриха труп на мъж в столичен парк, разследват убийство"}
{"url": "https://www.actualno.com/balkani/turcija-zadyrja-256-nelegalni-migranti-zapytili-se-kym-gyrcija-news_814812.html", "text": "      Турската брегова охрана в окръг Чанаккале, Северозападна Турция, е задържала при пет операции в района на Айваджък общо 256 афганистански нелегални мигранти, съобщава турският телевизионен канал НТВ. Мигрантите, след които е имало жени и деца, са искали да достигнат до гръцкия остров Лесбос.      Екипите на бреговата охрана са задържали при операции през август общо 2056 мигранти, посочва телевизия НТВ. В последно време се наблюдава увеличение на мигрантите, които опитват по нелегален път да стигнат от Турция до Гърция, отбелязва .    ", "date": "2019.09.01", "title": "Турция задържа 256 нелегални мигранти, запътили се към Гърция"}
{"url": "https://www.actualno.com/society/karakachanov-trjabva-da-ima-smyrtno-nakazanie-za-tejki-prestyplenija-news_814895.html", "text": "      Смъртно наказание, особено за тежки престъпления, като убийства на възрастни хора и на деца, трябва да има. Такова мнение изказа министърът на отбраната Красимир Каракачанов, който беше в село Сугарево, Мелнишко, където ВМРО почете паметта на легендарния водач на организацията Тодор Александров, предаде Дарик.      Каракачанов обаче смята, че такава драстична промяна в българското законодателство на този етап е невъзможна. „Докато България е член на Европейския съюз и той е против смъртното наказание, няма как да стане реалност. Пак ще влезем в един дебат, от който трудно има излизане. Аз лично съм привърженик на смъртното наказание, особено когато става въпрос за изнасилване и убийство на деца или изнасилване и убийство на възрастни хора. Аз съм категорично привърженик на тази идея, но нека бъдем реалисти – това няма как да мине в българския парламент, забелязвате, че българският парламент в тази посока е доста предпазлив”, коментира Каракачанов.    ", "date": "2019.09.01", "title": "Каракачанов: Трябва да има смъртно наказание за тежки престъпления"}
{"url": "https://www.actualno.com/society/novinite-naj-vajnoto-za-denja-1-septemvri-news_814887.html", "text": "              Мая Манолова все пак се впуска в кметската битка за София, съобщава Дарик. Според медията омбудсманът ще обяви кандидатурата си за кмет на 4 септември. Мая Манолова ще бъде издигната не от БСП, а от Инициативен комитет. Софийската организация на соцпартията е в готовност да я подкрепи и да го обяви официално на своята конференция след това.   Ще продължи ли да съществува известният български сайт за разследваща журналистика \"Биволъ\"? Този въпрос изведнъж болезнено се превърна в особено актуален след статия в EuroChicago на Давид Мавродиев, в която се казва, че създателят и собственик на сайта Асен Йорданов възнамерява да емигрира. Контролно по испански за Пламен Георгиев (вход свободен) - с такъв анонс е обявено събитие във Facebook за 15 септември (традиционно първи учебен ден в България) пред сградата на Министерството на образованието (МОН).     Съдът остави в ареста обвинените за убийството на мъж и жена, чиито  тела бяха открити край Негован. В съдебната зала стана ясно и как точно  разследващите са стигнали до извършителите, и то преди да разберат кои  са жертвите, информира NOVA. Специализираният съд остави в ареста шестима от задържаните по  подозрение за участие в група за телефонни измами. Съдът мотивира  решението си с това, че има опасност те да извършат повторно  престъпление, съобщи bTV.    Започва изплащането на еднократната помощ в размер на 300 лева на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Тъй като първият ден на септември се пада в неделя, изплащането на помощта стартира от утре. Нощният бърз влак от Варна за Пловдив престоя в участъка Безмер-Кермен заради запален кабел на локомотива. Инцидентът е станал около 2,20 часа през нощта. Трябва да помним не само ужасите на войната, но и причините, които разпалиха тази война, за да избегнем опасността да повторим тези грешки днес, когато отново има ожесточени спорове за световно лидерство. Това заяви президентът Румен Радев пред български журналисти, след като участва в церемонията във Варшава по повод отбелязването на 80-годишнината от началото на Втората световна война. Европейският съюз не изключва възможността първо да вземе решение за започване на преговори за присъединяване със Северна Македония, казва германският всекидневник Frankfurter Allgemeine Zeitung, цитиран от македонското електронно издание “МКД“. \"Дориан\" вече е ураган от пета категория – най-високата степен по петстепенната скала на Сафир-Симпсън, съобщава „Скай нюз“, цитиран от БГНЕС. Стихията се очаква да удари Флорида в понеделник, а властите в американския щат обмислят да издадат заповед за незабавна евакуация. Броят на пожарите в Амазонската джунгла продължава да расте, въпреки че бразилското правителство въведе забрана за палене на огън с цел разчистване за земеделска земя, съобщава АФП, цитирана от Дарик. Папа Франциск се извини за закъснението на традиционната си неделна молитва към миряните на площад „Свети Петър“ във Ватикана, съобщава АФП. Оказа се, че Светият отец заседнал в асансьор и трябвало да бъде спасен от пожарникари. Легендата за древните траки за първи път оживя на могилата „Шушманец“ със спектакъла „Мистиката на Долината“ през изминалата вечер. В началото на спектакъла зрителите съпреживяха войнствената природа на тракийските племена, готови за саможертвени, но и безпощадни атаки. ", "date": "2019.09.01", "title": "Новините: Най-важното за деня, 1 септември"}
{"url": "https://www.actualno.com/crime/kola-se-zapali-v-dvijenie-trima-postradaha-news_814815.html", "text": "      Трима души пострадаха при пожар на лек автомобил с газова уредба, съобщи БНР. Двама мъже и една жена са със сериозни обгаряния при пожар на лек автомобил с газова уредба, който се възпламенил в движение на пътя до горнооряховското село Драганово. Пострадалите са откарани в специализирана клиника по изгаряния в Русе.      Автомобилът е напълно изгорял, а огнеборците са спасили 500 декара царевична нива, върху която се прехвърлил огънят от горещия автомобил. Спасени са и 200 декара с посеви, засегнати от пожар в сухи треви в село Раданово, причинен от човешка небрежност. 10 декара борова гора изгоря в покрайнините на село Кесарево, пожарникарите са спасили 54 декара от масива. Причините за пожара са в процес на изясняване.    ", "date": "2019.09.01", "title": "Кола се запали в движение, трима пострадаха"}
