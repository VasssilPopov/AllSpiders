{"url": "https://www.actualno.com/politics/premieryt-borisov-poiska-i-prie-ostavkata-na-biser-petkov-news_1411107.html", "text": "      Министър-председателят Бойко Борисов поиска и прие оставката на министъра на труда и социалната политика Бисер Петков, съобщиха от правителствената информационна пресслужба.      Става ясно, че кадровото решение на премиера е въз основа на натрупани във времето основания. Министър-председателят Борисов счита, че темповете, с които Министерството на труда и социалната политика работи, не отговарят на обществено-политическите очаквания, уточняват още от Министерския съвет.           Въпросът за болничните, средствата за социалните работници и бъдещето на хората с увреждания бяха само част от предизвикателствата пред Министерството на труда и социалната политика, което натрупа обществени негативи през последните месеци.\r\nТова е шестият министър, който подава оставка от 2017-та година насам, когато заработи третият кабинет на Борисов.          ", "date": "2019.11.29", "title": "Премиерът Борисов поиска и прие оставката на Бисер Петков"}
{"url": "https://www.actualno.com/balkani/v-istanbulskija-universitet-zapochva-izuchavaneto-na-bylgarski-ezik-news_1411104.html", "text": "      На церемония днес в Истанбулския университет официално ще дадат началото на преподаването на български език във висшето училище. До момента на университетско ниво българският език и литература се изучаваха само в университета в Анкара, предаде .      На церемонията ще присъстват заместник-министърът на образованието Деница Сачева, ректорът на Истанбулския университет проф. Махмуд Ак и представители на висшето училище, генералният консул на България в Истанбул и български дипломати. Очаква се официалните гости от България да подарят на Истанбулския университет учебници и учебни помагала по български език.\r\nПреподаването на български език ще бъде част от Катедрата по славянски езици и литератури към Факултета по литература на Истанбулския университет, който има дълга традиция.   „Към края на 19. век, след Танзимата - периода на европеизация в Османската империя - се въвежда по-съвременен вид на образование. Този облик нашият университет придобива след основаването на Република Турция“, разказва Емине Инанър, ръководител на програмата по русистика. За модернизирането на образованието в Истанбулския университет помагат много учени от Германия, които намират в Турция убежище от режима на Хитлер.  Във факултета по литература на Истанбулския университет сега са записани около 13 000 студенти. Те изучават история, философия, археология и 25 древни и съвременни езици, като българският ще заеме място сред тях и ще стане 26-ият. \r\nОт славянските езици се изучават още руски, полски, украински и т. нар. „македонски“ език, който под формата на курсове се предлага и в други университети. Проф. Емине Инанър обяснява въвеждането на обучение по тези езици от края на миналия век насам в Истанбулския университет:\r\n„Понеже това са ни съседни страни, с които отношенията на Турция са задълбочени в икономическо, културно отношение, а също така имаме общи интереси, общо културно наследство, общи исторически моменти“.       Началото на обучението по български език е показателно за доброто развитие на българо-турските отношения в последните години, коментира още Емине Инанър.\r\nОт тази година българският език, литература и култура се въвежда като факултативен език в обучението. Предвижда се първоначално заниманията да се провеждат веднъж седмично като свободно избираем предмет. Студентите, които запишат този курс, ще получат съответните академични кредити. Група студенти вече са проявили желание да изучават нашия език, но очакванията са с времето техният брой да нараства. Програмата тази година ще обхване студентите от втори и трети курс.\r\n„По програмата „Еразъм“ нашите студенти имат възможност да учат един семестър или два семестъра в България. Със Софийския университет има, с Пловдивския университет. Наши студенти са учили в тези два университета“, допълва Джанан Ерсой, която ще преподава български език. Водят се разговори за сключване на споразумения за обмен на студенти и с Шуменския университет „Епископ Константин Преславски“. Според Джанан Ерсой близостта на българския и руския език би ускорила напредъка на студентите, които изберат да изучават български.\r\nСъседството с Турция, доброто качество на обучението, сходната кухня и начин на живот също са сред факторите, които обуславят академичния обмен. ", "date": "2019.11.29", "title": "В Истанбулския университет започва изучаването на български език"}
{"url": "https://www.actualno.com/asia/erdogan-turcija-shte-postroi-500-jilishta-v-albanija-za-zasegnatite-semejstva-news_1411106.html", "text": "      Президентът на Турция Реджеп Тайип Ердоган обяви днес по време на пресконференция, че Република Турция ще подпомогне изграждането на 500 жилища в Дуръс за всички семейства, засегнати от земетресението, съобщава информационният портал „Ина”.      Въпреки че Турция подпомага специални екипи за търсене и спасяване, Ердоган смята, че тази помощ е недостатъчна, затова Анкара ще съдейства и за строителството на жилища.   „Надяваме се нашите екипи да свършат работата си в засегнатите места в Албания. Ние, братята турци, ще построим 500 жилища \", обяви турският президент.\r\nИзданието съобщава, че жертвите на земетресението в Албания достигнаха 50 души, а ранените са над 900. Двама човека са изпратени за лечение в Италия. Стотици семейства са настанени временно в различни градове на Косово.   ", "date": "2019.11.29", "title": "Ердоган: Турция ще построи 500 жилища в Албания за засегнатите семейства "}
{"url": "https://www.actualno.com/europe/strelba-na-londonskija-most-video-news_1411109.html", "text": "      Лондонският мост е отцепен от полицията, има ранени след нападение с нож, съобщава .          Репортер на медията, озовал се случайно по това време на моста предава, че е видял група мъже, замесени в сбиване на моста. Полицията пристигнала на моста и започнала стрелба по нападателя. Той бил задържан според едни медии, според други е бил застрелян. В следствие на нападението има поне петима ранени. Силите на реда отклоняват минувачите и съветват гражданите да избягват района.  Видеоклипове, заснети от очевидци, се появиха в социалните мрежи. На тях се вижда човек, който лежи неподвижно на тротоара на моста, а бойци на специални полицейски части се насочват към него от разстояние около двадесет метра.\r\nСпоред кореспондента на ВВС Джон Макманус казва, че в началото е видял група мъже, които се бият на моста - няколко души се опитвали да успокоят единия от тях. \r\nСпоред кореспондента, полицията пристигнала почти веднага, хората изтичали от моста и в началото се чули два изстрела, а след това още няколко.    Лондонският мост и прилежащите улици на двата бряга на Темза са отцепени, десетки полицаи са на местопроизшествието.\r\nЗа момента полицията няма представа за мотива на атаката на въоръжения с нож мъж, като служителите за борба с тероризма също участват в разследването. Като предпазна мярка обаче инцидентът се третира от полицията \"сякаш е свързан с тероризъм\".\r\nПремиерът Борси Джонсън заяви: \"Получавам постоянно актуализирана информация за инцидента на Лондон бридж и искам да благодаря на полицията и на всички спешни служби за незабавното им реагиране\".\r\nМинистър на вътрешните работи Прити Пател пък отбеляза: \"Силно съм притеснена от инцидента на Лондон бридж. Мислите ми са с всички засегнати от инцидента. Благодарна съм за бързата реакция на нашата полиция и призовавам всички да следват съветите им\".\r\nОфисите около моста са затворени, както и метростанцията на Лондон бридж, като влаковете преминават по моста без да спират, съобщи британската транспортна полиция.   Припомняме, че на Лондонския мост през пролетта на 2017-а  трима екстремисти прегазиха пешеходци, а след това нападнаха хора в района и убиха 8 души. ", "date": "2019.11.29", "title": "Стрелба на лондонския мост (ВИДЕО)"}
{"url": "https://www.actualno.com/politics/neno-dimov-dva-zooparka-sa-zatvoreni-za-poseshtenija-treti-e-s-otnet-licenz-news_1411113.html", "text": "      Две зоологически градини са затворени за посещения , а една е с отнет лиценз.      Това каза министърът на околната среда и водите Нено Димов в отговор на въпрос от депутата от БСП Михаил Христов за дейността на зоопаркове с отнети лицензии.   „Към настоящия момент на територията на страната има 19 обекта, които изпълняват критериите за задължително лицензиране като зоологически градини“, каза екоминистърът.\r\nПо думите му 14 са с валиден лиценз, два са в процедура за лицензиране, два са затворени за посещения и един е с отнет лиценз. „Тази година е лицензирана една нова зоологическа градина в Бургас“, заяви още Нено Димов.  Той уточни, че са преиздадени 7 лиценза за зоологически градини. „Двете зоологически градини в процедура са в Горни Чифлик и Разград“, добави още Димов.\r\nТой поясни, че двете затворени за посещение градини са в Стара Загора и Габрово. Стана ясно, че отнетият лиценз е на зоологическата градина в Кюстендил. ", "date": "2019.11.29", "title": "Нено Димов: Два зоопарка са затворени за посещения, трети е с отнет лиценз"}
{"url": "https://www.actualno.com/sofia/italianski-arhitekt-specheli-konkursa-za-rekonstrukcija-na-ploshtad-sveta-nedelja-snimki-news_1411112.html", "text": "      Италианското дизайнерско студио \"Фуксас\" спечели проекта за обновяване на площад \"Св. Неделя\" в историческия център на София. Офертите бяха отворени в хотел \"Балкан\" от представители на Столична община в присъствието на кмета Йорданка Фандъкова. Победителят в конкурса е избран от международно жури, а бяха допуснати седем участника.      \"За мен лично най-важно е да имаме проект, който отчита спецификата на мястото и може да се реализира. През следващата година предстои проектиране, което да отрази и препоръките на журито, и допълнителен преглед на предложените материали. Площад „Св. Неделя“ е едно от най-знаковите места в сърцето на София и част от археологическия резерват, който пази наследството на Древна Сердика. Затова нашето решение беше да организираме международен конкурс за възстановяването му.   Признание за София и за качеството на конкурса е, че сред 7-те участника са някои от най-големите и световно признати архитектурни бюра в света с опит, както в проектирането на градски пространства, така и в запазването и социализацията на археологическото наследство. С проекта трябва да решим две важни задачи – да възстановим пл. „Св. Неделя“ като знаково историческо място за София заедно с богатството на Древна Сердика и да разширим пешеходните пространства\", .     \"Писането на заданието беше изключително сложно, защото правилното задание можеше да реши две трети от условията на конкурсната програма\", заяви главният архитект на София Здравко Здравков, който е възложител на конкурса.\r\nПлощад \"Света Неделя\" трябва да свърже пешеходните пространства, които започват през пл. \"България\" през реконструирания бул \"Витоша\" до църквата \"Света Неделя\", посочи още Здравков. На второ място бе класиран проектът на Обединение AI Architects LLD, CLAB Architettura, Юрий Шередега, Дина Дридзе, Евгений Ширинян, следван от проектите на Консорциум \"OW/MA/CL (УУ/МА/КЛ)\" с членове на консорциума: One Works, Maofficina, Сracknell; Студио Паола Вигано; Студио Вилмот. ", "date": "2019.11.29", "title": "Италиански архитект спечели конкурса за реконструкция на площад \"Света Неделя\" (СНИМКИ)"}
{"url": "https://www.actualno.com/football/oficialno-arsenal-uvolni-unaj-emeri-interesni-favoriti-za-negov-naslednik-news_1411131.html", "text": "      След поредния слаб резултат на тима, Арсенал уволни главния си треньор Унай Емери. Новината бе потвърдена на официалния сайт на клуба.      Както е известно, снощи \"топчиите\" загубиха срещу Айнтрахт (Франкфурт) в груповата фаза на Лига Европа, което изглежда е преляло чашата с търпението на ръководството на клуба. Заедно с испанския треньор клубът освободи и почти целия неговия екип.    Ако погледнем статистиката обаче - това решение е сякаш оправдано.Процентът победи за този сезон е отчайващо нисък - 31. Единственото по-лошо представяне за \"топчиите\" в този аспект е при Джордж Греъм през вече далечната 1994/95 (29%).  Освен това, \"артилеристите\" допускат изключително често попадения. Те получават средно по 1,46 гола на мач през този сезон. Това са най-негативните им показатели от години насам. Сега логичният въпрос е кой ще бъде постоянният заместник на Емери, като в медиите се спрягат няколко имена.       Едно от първите имена в списъка е това на Маурисио Почетино. Само преди няколко седмици аржентиският специалист се раздели с Тотнъм и все още няма отбор, макар да е спряган и за Байерн Мюнхен.\r\nЕдва ли феновете на \"шпорите\" биха били много доволни от факта, че доскорошният им любимец ще поеме конкурент от Висшата лига, но от гледна точка на Почетино може да се окаже логичен избор.\r\nНяма нужда да се мести, а ще наследи един клуб с традиции и приличен състав, като ще има възможността да върне Арсенал към най-силните му години.  ", "date": "2019.11.29", "title": "Официално: Арсенал уволни Унай Емери, интересни фаворити за негов наследник"}
{"url": "https://www.actualno.com/society/neno-dimov-svika-izvynreden-syvet-zaradi-jazovirite-s-pod-50-nalichen-obem-news_1411135.html", "text": "      Министърът на околната среда и водите Нено Димов днес свика извънреден Координационен съвет по водите във връзка с ограничаването на водоползването от язовири, предназначени за питейно-битово водоснабдяване с под 50% наличен обем. Това съобщиха от пресцентъра на Министерството на околната среда и водите.      Към края на ноември със запълняемост под 50% са язовирите „Дяково“, „Асеновец“ и „Ястребино“. Затова на срещата бяха поканени представители на общините Сливен, Антоново, Бобов дол и Дупница. Присъстваха представители на отговорните министерства - МРРБ, МВР, МЕ, МЗ, МЗХГ, МВР, МИ, МТИТС, както и директорите на Басейновите дирекции – Западнобеломорски, Източнобеломорски и Черноморски район.   „Гарантирането на питейно-битовите нужди на населението за нас е приоритет“, заяви той. Според него ограничаването на водовземането от язовири не може да реши дългосрочно проблема, затова усилията трябва да бъдат насочени към намаляване на загубите на вода и подобряване на общественото водоснабдяване. Министър Димов предупреди, че в момента се обсъжда европейска директива, която ще постави задача пред държавите от ЕС течовете по водопреносната система да бъдат сведени до под 23 %. „Ясно е, че при нас загубите са доста по-съществени и ако тази директива стане факт, ще имаме кратко време да изпълним изискванията“, подчерта Нено Димов.\r\nОт Басейновите дирекции посочиха, че трите проблемни язовира не са единствените източници за водоснабдяване на обслужваните селища. Тяхна алтернатива могат да са подземните и повърхностни води, съгласно издадените разрешителни. Представителите на местната власт обясниха какви действия предприемат на общинско ниво, включително възможните алтернативни източници и изразиха увереност, че до воден режим в техните населени места няма да се стигне, защото реално се ползва по-малко количество вода от разрешеното. Те подкрепиха мерките на МОСВ за ограничаване на водоподаването за промишлени нужди от трите язовира.  На съвета беше решено при установяване на наличен обем под 50% на язовирите, използвани за питейно водоснабдяване или друго приоритетно водовземане като напояване, МОСВ да предприема мерки за ограничаване на потреблението за други цели - промишленост и енергетика и др.\r\nКоординационният съвет възложи на Басейновите дирекции да отправят предписания към ВиК операторите да актуализират списъците със стопанисваните от тях водоизточници и да приведат разрешителните в съответствие с изискванията на Закона за водите.   В случай на ограничаване на водоподаването ВиК операторите трябва да предприемат действия за преминаване към резервни повърхностни и подземни водоизточници за питейно-битово водоснабдяване, за които имат издадени разрешителни от съответните Басейнови дирекции. Тези указания трябва да бъдат дадени от МРРБ и общините, които съвместно да предложат програма за намаляване на течовете и загубите във водопреносните мрежи, така че природният ресурс да бъде ефективно използван.     ", "date": "2019.11.29", "title": "Нено Димов свика извънреден съвет заради язовирите с под 50 % наличен обем"}
{"url": "https://www.actualno.com/europe/evropejcite-iskat-izmenenieto-na-klimata-da-e-osnoven-prioritet-za-ep-news_1411069.html", "text": "      Борбата с , показва ново проучване на Евробарометър, като посочва младежките протести за климата като ключов фактор.      „Борбата с изменението на климата и опазването на околната среда, океаните и биоразнообразието „трябва да бъде най-големият приоритет на Европейския парламент (ЕП)“, казват гражданите на ЕС в ново проучване на общественото мнение на Евробарометър, поръчано от ЕП и проведено през октомври 2019 г. Климатичните промени вече бяха посочени като един от водещите стимули гражданите да гласуват на европейските избори през май, особено за младите хора. За първи път в проучване на Евробарометър гражданите поставят изменението на климата на първо място в списъка с приоритети за ЕС.   Общо 32% от европейците посочват борбата срещу изменението на климата и опазването на околната среда като най-важния проблем, на който членовете на ЕП трябва да обърнат внимание. Това е най-често посочваният отговор в 11 държави членки, особено сред респондентите в Швеция (62%), Дания (50%) и Холандия (46%).\r\nВ проучването на Евробарометър беше зададен и въпросът кой екологичен проблем е най-належащ за разрешаване. Абсолютно мнозинство от европейците (52%) смята, че това е изменението на климата, последвано от замърсяването на въздуха (35%), замърсяването на моретата и океаните (31%), обезлесяването (28%) и нарастващото количество отпадъци (28%). За е посочено като основен проблем, свързан с околната среда.  Председателят на парламента Давид Сасоли (С&Д, Италия), който пристига в Мадрид в понеделник, за да присъства на откриването на конференцията на ООН по изменението на климата (COP25), заяви: „Това проучване показва много ясно, че европейците искат действия от страна на ЕС за борба с изменението на климата. Вчера в Страсбург Европейският парламент одобри резолюция, която обявява извънредно положение в областта на климата и околната среда в Европа и света. Ние се вслушваме в гласа на нашите граждани и подчертаваме необходимостта да се премине от думи към конкретни действия“.\r\nПрез изминалата година за повече действия против изменението на климата мобилизираха милиони хора в ЕС и в световен мащаб.   Новото проучване на Евробарометър показва, че близо 60% от европейските граждани са уверени или убедени, че протестите, водени от младите хора, имат пряко влияние върху политиката както на национално, така и на европейско ниво.    В Ирландия (74%), Швеция (71%) и Кипър (70%) е най-голям делът на гражданите, които вярват, че протестите ще доведат до предприемане на политически мерки на европейско ниво в сравнение с 42% от гражданите в Чехия и 47% от гражданите на Обединеното кралство. 53% от българите смятат, че протестите ще доведат до предприемане на мерки на европейско ниво, докато 38% от българските респонденти вярват, че това ще се случи на национално ниво.    ", "date": "2019.11.29", "title": "Европейците искат изменението на климата да е основен приоритет за ЕП"}
{"url": "https://www.actualno.com/europe/incidentyt-na-londonskija-most-e-teroristichen-akt-zapodozrenijat-e-ubit-na-mjasto-news_1411150.html", "text": "      Заподозреният за извънредната ситуация на Лондонския мост е бил убит на място. Към тялото му е било прикрепено фалшиво взривно устройство, съобщи ръководителят на отдела по борба с тероризма на лондонската полиция Нил Басу, цитиран от БГНЕС.      По-рано полицията потвърди, че на Лондонския мост е имало нападение с нож и има ранени.   „Мога да потвърдя, че заподозреният е загинал. На тялото му е имало, предполагаме, фалшиво взривно устройство”, заяви Басу в специално изявление.\r\nТой подчерта, че неговият отдел ще проведе разследване. Засега е рано да се говори за мотивите, въпреки че инцидентът се смята за действие, свързано с тероризма.  Кметът на Лондон Садик Хан призова жителите и гостите на британската столица да останат единни пред заплахата от тероризъм.\r\nВ своя профил в Туитър той благодари на гражданите, които са обезвредили и задържали нападателя до пристигането на полицията.   „Тези, които се опитват да ни нападнат и да ни разединят, никога няма да постигнат успех”, категоричен е Хан.    В социалните мрежи бяха разпространени записи, на които се вижда как няколко човека повалят на земята неизвестен мъж, като един от тях взел от ръцете му нож и се отдалечил от мястото. Към групата се приближили още няколко човека, а други призовали минувачите да се отдалечат. Скоро на местопроизшествието пристигнала полиция и застреляла заподозрения.\r\nПовече за терористичния акт  ", "date": "2019.11.29", "title": " Инцидентът на Лондонския мост е терористичен акт, заподозреният е убит на място"}
{"url": "https://www.actualno.com/politics/krasimir-velchev-borisov-se-e-dokazal-kato-lider-a-ostavkata-na-petkov-e-zaradi-naprejenie-v-sistemata-news_1411144.html", "text": "      Натрупаното напрежение в системата доведе до това премиерът Бойко Борисов да поиска и приеме и социалната политика Бисер Петков. Това каза пред журналисти в Благоевград Красимир Велчев, Народен представител в 41-вото и 42-рото Народно събрание, зам.-председател на Парламентарната група на ПП ГЕРБ и член на Изпълнителната Комисия на партията, предаде репортер на Радио \"Фокус\" - Пирин. Велчев добави, че през вчерашния ден са имали заседание, на което въпросът не е бил обсъждан.      „Предполагам, че с натрупването на много напрежение в тази система, може би неправилни или не навреме взети решения, както и натрупване във времето на проблеми доведоха до това премиерът Борисов да поиска и приеме оставката на министъра на труда и социалната политика Бисер Петков. Вие виждате, че има напрежение в системата, затова е естествено да се вземат мерки. А и няма нищо лошо в смяната. Ето и при последните избори се видя, че хората искат промяна, искат реформи“, каза още Велчев.\r\nТой подчерта, че ако една партия държи на себе си и иска да бъде подкрепяна, то това е формулата и начина да съществува и да се развива. „Аз мисля, че сме доказали и Борисов е доказал като лидер и като министър трети мандат знае и взима решения на време“, коментира Велчев.   ", "date": "2019.11.29", "title": "Красимир Велчев: Борисов се е доказал като лидер, а оставката на Петков е заради напрежение в системата"}
{"url": "https://www.actualno.com/america/sasht-ochakvat-vsichki-chlenove-na-nato-da-uvelichat-razhodite-za-otbrana-news_1411146.html", "text": "      Съединените щати очакват всички държави-членки на НАТО до 2024 г. да увеличат военните си разходи до 2 % от БВП, в съответствие с взетото през 2014 г. решение.      Това е заявил за медиите високопоставен представител на Белия дом, съобщи РИА Новости, цитирани от БГНЕС. \r\nТой е припомнил, че през 2016 г. само 4 държави от НАТО са изразходвали за отбрана 2% от своя БВП. В момента вече страните са станали 9. Като цяло, разходите на членовете на Алианса за отбрана са се увеличили с повече от 100 млрд. долара.\r\nИзказването е направено във връзка с предстоящата в началото на декември среща на върха на държавите от НАТО в Лондон, в която ще участва президентът на САЩ Доналд Тръмп.   ", "date": "2019.11.29", "title": "САЩ очакват всички членове на НАТО да увеличат разходите за отбрана "}
{"url": "https://www.actualno.com/europe/osyden-za-shpionaj-v-rusija-shte-nastojava-za-kompensacii-ot-norvegija-news_1411159.html", "text": "      Осъденият от Русия за шпионаж и освободен в Норвегия бивш граничен комисар Фруде Берг смята да потърси компенсации от норвежкото разузнаване заради прекараните почти две години в руски затвор, съобщава РИА Новости, цитирани от БГНЕС.      От момента на арестуването си Берг отхвърля обвиненията в шпионаж, но признава, че е куриер на норвежкото разузнаване. Той смятал това за приятелска услуга, но с течение на времето стигнал до убеждението, че го използват.\r\n„Обсъдих този въпрос със своя адвокат. Появиха се много допълнителни разходи, които се превърнаха в бреме за мен и семейството ми. Някои неща в личния ми живот се промениха. Вероятно сега ще водя съвсем различен живот. Относно компенсациите – да, скоро ще представим сметката”, заявява Берг.\r\nЗа възможността да поиска компенсации от Норвегия по-рано заяви адвоката на Берг. Сумата се изчислява на около 90 000 долара.  Берг е задържан през декември 2017 г. в Москва при получаване на документи със секретни данни за военноморския флот на Русия. В миналото той е работил като граничен комисар на руско-норвежката граница.\r\nПрез април московският съд осъди Берг на 14 г. колония със строг режим по обвинение в шпионаж в полза на норвежкото разузнаване. Берг подаде молба за помилване.\r\nБерг е предаден на представителите на Осло в Литва на 15 ноември.     ", "date": "2019.11.29", "title": "Осъден за шпионаж в Русия ще настоява за компенсации от Норвегия "}
{"url": "https://www.actualno.com/curious/plasido-domingo-othvyrli-obvinenijata-v-seksualen-tormoz-news_1411163.html", "text": "      Пласидо Доминго отхвърли обвиненията в сексуален тормоз, съобщава испанския вестник АВС. Пред изданието той заявява, че „никога не се е държал като преследвач, агресивно и непристойно”, предаде БГНЕС.      Скандалът около 78-годишния Доминго се разгоря през август. Девет жени отправиха обвинения за сексуален тормоз. Те се оплакаха, че в продължение на 30 години Доминго се е държал неподобаващо в гримьорните и се е опитвал да ги целуне. По-късно още 11 жени излязоха с подобни обвинения.   Пласидо Доминго заяви, че последните 3 месеца са били изключително тежки за него.\r\n„Много от тези, които са общували с мен, знаят, че никога не съм се държал като преследвач, агресивно и непристойно”, каза певецът.  Той отхвърли всички обвинения и подчерта, че никога на никого не е обещавал роля или успешна кариера и на никого не е попречил да изгради такава.\r\nСлужебната злоупотреба на поста директор на операта в Лос Анджелис и Вашингтон е изключена, тъй като всички решения за разпределянето на ролите се вземат колективно от трима или петима човека.   Решението му да напусне поста генерален директор на операта в Лос Анджелис е било продиктувано от желанието да не подлага колегите си на натиск от страна на пресата.    Певецът изрази мнение, че промените в манталитета са довели до това действията, които преди са смятани за проява на галантност, днес да се възприемат по съвсем различен начин.\r\nВ понеделник Пласидо Доминго ще пее във Валенсия, а на 15 декември в Милано. ", "date": "2019.11.29", "title": "Пласидо Доминго отхвърли обвиненията в сексуален тормоз "}
{"url": "https://www.actualno.com/society/sedmicata-v-absurdi-25-29-noemvri-news_1409900.html", "text": "              Статистика на Института за развитие на публичната среда (ИРПС) показва 466 077 невалидни бюлетини за общински съветници на преминалите преди месец местни избори. Това е 15.1% от общо пуснатите 3 089 045 гласа и надминава с 1% невалидните бюлетини от предните местни избори през 2015 година. :    Отдаването на апартаменти и стаи под наем, които не са регистрирани според Закона за туризма, през платформи като Booking.com, Airbnb, Expedia, Facebook, се забранява. :       Около 2000 жени се включиха в шествие в Истанбул, което искаше \"край на безнаказаността\" на мъжете за насилие срещу жени. Участничките в митинга носеха снимки и плакати с имената на жени, убити от сегашни или бивши партньори. :     Д-р Дечо Дечев уточни и, че няма нито едно предложение да се извадят определени групи участници в модела на клиничните пътеки. :  Усещането, че в САЩ изобщо не обърнаха сериозно внимание на визитата на българския премиер Бойко Борисов, беше затвърдено от Fox News. Телевизията е една от малкото традиционни медии, към които американският президент Доналд Тръмп показва положително отношение и счита за \"приятелска\". Но точно тя направи сериозен гаф при отразяването на гостуването на Борисов – Fox News обяви, че българският премиер всъщност е министър-председател на Белгия, макар че накрая на репортажа говорителят поправи грешката в изписването. :  Радев започна с думите, че е върнал избора на Иван Гешев с аргумент, че не трябва изборът на главен прокурор да всява съмнение в обществото. С повторния си избор, ВСС не се вслушал в този аргумент, уточни президентът. Веднага обаче посочи, че \"няма да допусне президентът няма да наруши Конституцията\" и че в България следва да има спазване на законите. \"Няма как обаче да се вслушам в призивите за нарушаване на Конституцията, защото върховенството на закона е фундаментът на демокрацията. България ще просперира, когато започнем да уважаваме и спазваме законите. Затова няма да допусна точно президентът да наруши Конституцията, чието спазване винаги съм отстоявал\", са точните думи на държавния глава. :   От догодина 4-годишните задължително подлежат на образование. Това регламентират промени в Закона за бюджета, внесени от \"Обединени патриоти\" в последния момент, преди второ четене. :  Васил Цветанов, един от протестиращите, твърди, че получава 99 000 лева за триетажна къща. „Една гарсониера не мога да взема – явно държавата има сметка да ни прави на маймуни”, възмути се пред Нова телевизия Цветанов. :  Става въпрос за Законът за социалните услуги. :  Лечебното заведение няма да приема деца, нуждаещи се от спешна помощ, а ще ги насочва към други две болници – \"Пирогов\" и Националната кардиологична болница. :   Попитан дали като собственик на хотел той не е в конфликт на интереси да предлага , лидерът на НФСБ почна да говори как в САЩ били убити петима души в нелегална квартира, но призна, че има конфликт на интереси, обаче нямало форма да се попълва такъв конфликт при внасяне на законопроект. Но веднага депутатът смени плочата и обясни, че нямал хотел в Златоград, ами той бил на телевизия СКАТ, и ставало въпрос за 3 стаички. „В широк аспект погледнато всеки има конфликт на интереси”, заключи народният представител и уточни, че можело да се подаде сигнал. :  Истински конфликт предизвиква друго изискване – всички, които карат велосипед или тротинетка, да са с каски. :  Одобреният текст призовава седемте държави, които са я подписали, но още не са я ратифицирали – България, Чехия, Унгария, Литва, Латвия, Словакия и Обединеното кралство, да го направят без отлагане. :   47 на 52 процента – това е съотношението на здравни плащания в България според доклад на Европейската комисия. 47-те процента се отнасят за плащане лично от джоба ни, докато 52-та процента са държавният дял, който отново се формира от пари от джоба ни – през здравните вноски. :  Директорът на звеното за контрол на замърсяването на РИОСВ Перник Аделина Стоянова обаче обяви, че не е съгласна, че не си вършат работата. \"При предходни проверки са установявани източниците на замърсяването\", уточни тя, без отново да казва имена. И в сегашния случай имало \"предполагаем източник на замърсяване\", който не бил действащ промишлен обект. На въпрос кой оцвети реката в червено и как е наказан, Стоянова не отговори директно - само каза, че проверени обекти с комплексни разрешителни не са виновни. Все пак тя каза, че вероятно виновни са \"остатъци от стари металургични предприятия\" ... :  Предложението да бъде изслушан беше отхвърлено от управляващото мнозинство. :  Има напукана стена при . Най-вероятно първо е започнало горене, след което се е чуло нещо като пукот от високата температура. Това коментира в кулоарите на парламента вътрешният министър Младен Маринов. :  Куриер в телефонни измами, чийто ангажимент бил да пренася до „работодателя“ си хвърлените от възрастни жени пари и накити, ги взимал за себе си. Районният съд в Кърджали наложи на 78-годишния старец с инициали А.А. наказание от две години лишаване от свобода условно. Изпитателният му срок е за четири години, като делото е преминало по съкратеното съдебно следствие, съобщава Апелативната прокуратура в Пловдив. :  ", "date": "2019.11.29", "title": "Седмицата в абсурди (25 - 29 ноември)"}
{"url": "https://www.actualno.com/europe/njakolko-sa-ranenite-pri-atakata-v-london-news_1411162.html", "text": "      Няколко души, ранени при атаката на Лондонския мост са в „сериозно“ състояние, заяви кметът на града Садик Хан, след като полицията потвърди в петък, че става дума за \"терористичен инцидент\", предава AFP, цитирани от БГНЕС.      \"Потвърдено е, че редица хора са ранени, някои от тях сериозно\", каза Хан пред репортери. Един мъж, който е носел „фалшиво взривно устройство“, е застрелян на Лондонския мост от полицията.   Още за случая    ", "date": "2019.11.29", "title": "Няколко са ранените при атаката в Лондон"}
{"url": "https://www.actualno.com/politics/slavi-benovska-madam-v-i-reporterka-na-nedjalko-vlezli-v-ovalnija-kabinet-news_1411035.html", "text": "       \"Вече е в историята срещата между американския президент Доналд Тръмп и белгийския премиер Бойко Борисов. Поне така беше обявена срещата от американската телевизия Fox. На мястото на събитието обаче бяха безгрешните български журналисти, гордо отстояващи онова 111-о място\". Това пише Слави Трифонов в своята Facebook страница по повод визитата на българския министър-председател Бойко Борисов в Белия дом.      \"Специални пратеници във Вашингтон имаха bTV и Nova, а телевизията на Кошлуков даже изпрати двама журналисти.\r\nНаричам БНТ “телевизията на Кошлуков” от уважение към миналото на БНТ. И разбира се - без уважение към Кошлуков, който, по собствените му думи, от “нехайство и небережност” 5 месеца не е забелязъл, че взима с 40% по-голяма заплата.\r\nИ Кошлуков се оказа слепец, досущ като българските партии, които пък години наред не забелязваха, че получават много повече пари от полагащото им се по закон.  И сега Кошлуков щял да се самонакаже с две заплати.\r\nХем смешно, хем тъжно.\r\nТъжното е, че това става с нашите пари. Дали пък слепците не сме ние, че не виждаме всичко това?    Кои други журналисти бяха във Вашингтон? Как кои - Илиана Беновска, Валерия Велева и Звездомира Мастагаркова - репортер на кафевия сайт ПИК.\r\nТе сътвориха и най-големия виц за българската журналистика въобще в историята. Вицът е следният: \"Беновска, Мадам В. и една репортерка на Недялко влезли в Овалния кабинет\".\r\nХем смешен, хем тъжен виц.\r\nХич не беше добре българските журналисти да бъдат допускани в Овалния кабинет. Те написаха такива френски любовни репортажи за срещата Тръмп-Борисов, че видимо се бяха вдъхновили от мястото, където го е правила Моника Люински\", коментира още Слави.\r\n\"Ето какво написа например репортерката на ПИК:   “Тръмп признал на Борисов, че му бил приготвил два подаръка за половинката. После обаче разбрал, че е щастливо разведен и след като на живо видял колко снажен и силен е, решил, че интересът към него със сигурност е доста по-сериозен. И едва ли ще му стигнат само два подаръка.”\r\n“Щастливо разведен”, “снажен и силен” - ето така се пише репортаж за премиера.\r\nБеновска не написа репортаж, тя преразказа какво й е споделил самият Бойко Борисов. Във фейсбук тя написа, че лично Тръмп проявил интерес към нея, като попитал: “Коя е тази в зеленото”?\r\nМоже това да е така, не знам. Но ако е така, вероятно после Тръмп е допълнил: “Ми, няма да й дадем виза.”\r\nВсъщност, можеха ли пратениците на българските медии да отразят адекватно визитата на Борисов в САЩ?\r\nМоже ли да бъдеш свободен журналист, когато си взет като слуга? Какво имам предвид?\r\nНе знам дали знаете, но двайсетината български журналисти пътуваха за САЩ с… правителствения Еърбъс. Пътуваха, заедно с Бойко Борисов, Томислав Дончев, Красимир Каракачанов, Владислав Горанов. Пътуваха безплатно с властта. Дори богатите частни телевизии, които могат да си позволят да изпратят репортери отделно, а не с правителствения самолет, не го направиха. Явно угодническата позиция струва един самолетен билет.\r\nА епохално свидетелство за това какво се е случило в самия самолет, получихме от журналистката Валерия Велева, известна и като Мадам В.:\r\n“На третия час от полета Борисов в добро настроение идва при журналистите. (…) Укори медиите за публикациите по повод прегръдката му с посланичката на САЩ г-жа Херо Мустафа. И вметна, че журналистите не знаели, че нейните деца го наричат “чичо Бойко”.\r\nИ още от Велева: “Кацаме в Рейкявик. Летище Кефлавик ни посреща - празно, сиво и скучно. И точно в тази празнота на шест часа път от София Борисов отново попада в прегръдки - на Васко от Плевен, който работи в едно от заведенията на огромното летище…(…) Но, както казват, неведоми са пътищата Господни, а по тях Борисов винаги намира някой фен.(…)\r\n15 часа. Качваме се отново в самолета - директно към Вашингтон. Два часа преди да кацнем Борисов отново идва при журналистите. Възбуден е…”\r\nТук разбираме, че когато Борисов е възбуден, отива при журналистите. А какво правят журналистите с него, научаваме пак от Валерия Велева. За обратния полет с Еърбъс-а, тя пише следното:   “Едва настанили се в самолета и ето Борисов пристига при нас. Свалил е черния официален костюм, запретнал е ръкавите на тъмносиня фланелка и усмихнат чака да го питаме… И ние го “почваме”.\r\nСега разбрахте ли - Борисов ходи възбуден при журналистите, сваля сакото и те го почват.\r\nВъобще, Валерия Велева е омесила невероятен текст. Даже това е не просто текст, това е любовен бестселър, който надминава предишния й шедьовър - одата за срещата на Борисов с папа Франциск, където двамата бяха представени “като баща и син - видимо доволни един от друг, с някаква химия помежду им”.\r\nВсъщност, това пътуване на журналистите с властта до Вашингтон и назад ми напомня за английската кралица и за прословутите ѝ кученца, които припкат около нея. Не знам дали знаете, но кученцата на кралицата са от породата корги - това са дружелюбни и весели кученца, което ги прави и идеалните кученца за компаньони\", прави сравнение на Слави в своето изложение. И още:\r\n\"За пореден път се доказа, че българският премиер, като една същинска кралица, също си отглежда кученца за компаньони. Тия компаньони аз бих ги кръстил “български журналисти от породата корги” или “корги журналисти”.   Тия корги журналисти няма как да попитат Борисов защо САЩ и България “ще си партнират в защитата на свободата на словото”, както беше обявено в общото изявление.\r\nВъпрос, който би трябвало силно да ги вълнува, имайки предвид какво работят.\r\nНикой не попита премиера дали се чувства близък с Тръмп, след като политиката им по отношение на медиите е една и съща - всеки, който е срещу тях, е “платен” и разпространява “фейк нюз”.\r\nНикой не попита дали България има проблем със свободата на словото, след като в общото изявление се говори за нейната защита.\r\nЖурналистите, пътували с правителствения Еърбъс, обаче не ги интересува свободата на словото.\r\nДа, те просто бяха селектирани корги журналисти. ", "date": "2019.11.29", "title": "Слави: Беновска, Мадам В. и репортерка на Недялко влезли в Овалния кабинет"}
{"url": "https://www.actualno.com/plovdiv/psihiatyrkata-ot-plovdiv-obvinena-v-iztochvane-na-zdravnata-kasa-ostava-v-aresta-news_1411092.html", "text": "      С качулка и медицинска маска скри лицето си д-р Инна Бончева, психиатър от Пловдив, при влизането в залата на Районен съд Пловдив днес. В залата по нейна молба съдът забрани да се снима. Задържана преди два дни по , тя чу мярката си за неотклонение- задържане под стража.      На брифинг вчера Районна прокуратура изнесе данни по обвиненията срещу психиатърката с 20 годишна практика. , в кабинета и са открити ампули от скъпоструващи лекарства, дотирани от Здравната каса, намерен е и силиконов печат на РЗОК. Според обвинението, , изписвайки трите лекарства на 52 души, открити досега, които дори не са я посещавали. Диагнозата параноидна шизофрения дава право за три безплатни лекарства, които иначе са скъпи- само една от ампулите е със цена между 700 и 900 лева, лекарствата са депо, поставят се през две седмици. Прокуратурата твърди, че пациентите не са били болни, някои дори не са били в страната в този период, а след оформяне на документацията лекарствата са вземани от една и съща аптека от други лица. Как точно се е облагодетелствала д-р Бончева от така построената схема, още не е съвсем ясно, по данни на прокуратурата, тя е продавала лекарствата на половин цена на черния пазар. Пред съда днес психиатърката .  Срещу д-р Бончева са повдигнати две обвинения - за измама и за документно престъпление. По първото законът предвижда затвор до 9 години и конфискуване на половината имущество. По второто наказанието е до 6 години лишаване от свобода.  ", "date": "2019.11.29", "title": " Психиатърката от Пловдив, обвинена в източване на Здравната каса, остава в ареста"}
{"url": "https://www.actualno.com/asia/raketa-padna-v-zelenata-zona-na-bagdad-news_1411158.html", "text": "      Ракета е паднала в района на „зелената зона” на иракската столица, съобщи пресслужбата на силите за сигурност. Там са разположени дипломатически представителства и правителствени учреждения, припомня РИА Новости, предаде БГНЕС.      По информация на службите за сигурност, жертви няма.   Зелената зона в Багдад е територия с размер от 10 квадратни километра на брега на р. Тигър. Тя е затворена за гражданите на страната от съображения за сигурност. В зелената зона се намират правителствени сгради и чужди посолства, включително това на САЩ. Въпреки мерките за сигурност, територията неведнъж е ставала цел на терористични атаки.   ", "date": "2019.11.29", "title": "Ракета падна в зелената зона на Багдад "}
{"url": "https://www.actualno.com/starazagora/simulativen-nakazatelen-proces-razigraha-starozagorski-uchenici-news_1411155.html", "text": "      В симулативен наказателен съдебен процес участваха днес ученици от две старозагорски и едно казанлъшко училище. Възпитаниците на Гимназията с преподаване на чужди езици “Ромен Ролан“, на Търговска гимназия „Княз Симеон Търновски“ и на Средно училище (СУ) “Екзарх Антим І“ - Казанлък, се включиха в състезанието в различни роли.      Александра Ченалова, Виктория Атанасова, Дарина Бозова, Мария Кьосева и Мартин Христов от езиковата гимназия бяха съдии с подкрепата на съдиите от Районен съд - Стара Загора, Дарина Стоянова и Женя Иванова. С помощта на прокурорите Надежда Белчева, Кристина Куртева и Ивелина Кьосева за ролите на обвинители, свидетели и вещо се бяха подготвили учениците от търговската гимназия Вангелия Михайлова, Данита Димова, Милена Иванова, Мира Минчева и Петко Тонев.      Казанлъшките ученици Никола Иванов, Анита Христова, Елица Стефанова, Катерина-Борислава Терзиева и Ренан Селим бяха подсъдим и адвокати. Тяхната подготовка е водена от съдиите в Районен съд Ваня Тенева и Неделина Минчева.     Жури на състезанието бяха заместник-председателят на Районен съд Стара Загора Блага Бозова и съдия Таня Илкова, Гриша Мавров, районен прокурор на Стара Загора, Мария Цоловска от Регионално управление на образованието и омбудсманът на Стара Загора Надежда Чакърова.\r\nКазусът, който разиграха младежите, беше за притежание на високорисково наркотично вещество от ученик в жабка на кола, която е управлявал без книжка, е гледан преди няколко години в Районен съд - Стара Загора. Съдебният процес протече по всички правила и завърши с осъдителна присъда за \"подсъдимия\". Той призна вината си и изказа съжаление за деянието, а съдът му наложи глоба от 1000 лева заради чистото му съдебно минало младата му възраст, за която законът предвижда по-леко наказание.   Симулативният процес беше по инициатива на старозагорския районен съд с подкрепата на Районна прокуратура, община Стара Загора, община Казанлък и Регионалното управление на образованието. Основната му цел е да се повиши гражданското образование на учениците и да се увеличи доверието им в съдебната власт. Решението поредният симулативен процес да премине в по-широк формат е взето, за да се даде възможност на учениците да разберат, че посягането към наркотиците е безсмислено и води до тежки за младите последствия. Пред журналисти председателят на районния съд в Стара Загора Милена Колева сподели, че симулативният процес се организира и с превантивна роля по отношение на наркотиците. \"Подготовката за симулативния процес и участието в него е начин да се помогне на децата да се запознаят с работата на съдебната власт по различен начин. А не да изграждат впечатления от филми, които представят изкривена картина на работата на съда\" каза още тя.   След края на процеса журито похвали участниците. Първа награда отиде при отбора на ГПЧЕ „Ромен Ролан“, втората - при Търговската гимназия, а третата - при СУ “Екзарх Антим І“ - Казанлък. И трите отбора получиха грамоти и статуетка на богинята на правосъдието Темида. Индивидуална награда за добро представяне на „вещото лице“ Данита Димова беше връчена заместник областният управител Красимир Червилов. \r\nНа „процеса“ присъстваха и заместник-кметът на община Стара Загора Иванка Сотирова, председателят на общинския съвет Мария Динева, заместник областния управител Красимир Червилов, представители на Старозагорската митрополия, магистрати, директори на училища,  ученици. ", "date": "2019.11.29", "title": "Симулативен наказателен процес разиграха старозагорски ученици "}
{"url": "https://www.actualno.com/society/novinite-naj-vajnoto-za-denja-29-noemvri-news_1411129.html", "text": "      Редакционният екип на ви представя най-важните новини за изминалия ден, 29 ноември.       Министър-председателят Бойко Борисов поиска и прие оставката на министъра на труда и социалната политика Бисер Петков, съобщиха от правителствената информационна пресслужба.   Лондонският мост е отцепен от полицията, има ранени след нападение с нож, съобщава BBC. Европейският съюз (EС) си поставя все по-амбициозни цели по отношение на енергийната политика. Колкото по-амбициозни стават те обаче, толкова по-налудничаво звучат мерките за тяхното постигане. През последните няколко години особено актуално е говоренето за постигането на „въглеродна неутралност“.     Ако план сметката не се промени и не се заложат амбициозни цели и строг контрол, София няма да стане по-чиста, но повече пари ще отиват в посока на все същите познати фирми и прякори. Това заяви в профила си във Facebook общинският съветник Борис Бонев. БСП обвини управляващите в некомпетентност в управлението на здравеопазването и поиска оставката на министър Ананиев Драгомир Стойнев от левицата настоя, че когато стане толкова тежък инцидент, като този в \"Пирогов\" и се спира прием на деца по спешност здравният министър Кирил Ананиев трябва да дойде в парламента и да отговори на въпросите на опозицията.    Областният управител на Перник Ирена Соколова заедно с експерти, инженери, спелеолози и специалисти по ВиК установиха неправомерно отклоняване на огромни водни количества от водосборния район на язовир Студена. Това заяви тя по време на обществен експертен съвет, на който покани да присъстват и протестиращите - на база проверки на терен през последните 10 дни. До сериозен скандал се стигна в парламента. БСП поиска изслушване на здравния министър Кирил Ананиев защо детската болница спира спешния си прием. Предложението направи зам.-председателят на левицата Драгомир Стойнев от парламентарната трибуна. Ако Съвместната българо-македонска комисия по исторически въпроси продължи да настоява в работата си да се установи и напише в документ, че Гоце Делчев е българин или македонец, няма да имаме решение, заяви членът на македонската комисия Драги Георгиев, предава БГНЕС. ", "date": "2019.11.29", "title": "Новините: Най-важното за деня, 29 ноември"}
{"url": "https://www.actualno.com/politics/banov-podkrepjal-politiki-za-svoboda-na-slovoto-no-ne-kaza-kakvi-news_1411042.html", "text": "      Министерство на културата подкрепя политиките, гарантиращи независимостта на специализирания орган за гарантиране на свободата на словото.      Това каза министърът на културата Боил Банов в отговор на въпрос на депутата от БСП Антон Кутев за политиките на правителството за гарантиране свободата на словото в България.   \"Темата, която поставяте има много гледни точки и много решения\", каза Банов.\r\nТой отбеляза, че свободата на медиите означава демокрация. \"Към момента мога единствено да потвърдя, че Министерството на културата подкрепя политиките, гарантиращи независимостта на специализирания орган в тази сфера.  Такива са изискванията на Европа, спазваме ги и най-доброто, което можем да правим и продължаваме да правим всички от своите си позиции, за да не нагнетяваме и без това сериозните проблеми около българската свободна журналистика, да спазваме тази ненамеса.\r\nТова е най-важното, което можем да направим и трябва да го правим с ясна съвест\", заяви още министърът на културата.   Банов коментира, че като гражданин може да изрази впечатления и позиции в тази посока. \"Освен да нахвърляме някакви тези, готов съм във всякакви формати и дебати като министър на културата да участвам и да взимам сериозно отношение в дълбочина\", посочи още министър Банов. По думите му всичко друго би било несериозно.    Междувременно БСП инициира разисквания за политиките на правителството за гарантиране на свободата на словото.\r\nРазискванията ще се проведат на 6 декември във времето за парламентарен контрол. В тях ще участва и министърът на културата Боил Банов.\r\nИскането на опозицията е подписано от 61 народни представители, с което са изпълнени разпоредбите на Правилника за организацията и дейността на Народното събрание, то да бъде предложено от една пета от народните представители.    ", "date": "2019.11.29", "title": "Банов подкрепял политики за свобода на словото, но не каза какви"}
{"url": "https://www.actualno.com/business/bylgarskata-banka-za-razvitie-s-blizo-50-ryst-na-pechalbata-za-devetmesechieto-na-2019-g-news_1410973.html", "text": "             Близо 50% е ръстът на печалбата на ББР за деветмесечието спрямо същия период на 2018 г., като финансовата институция е реализирала печалба в размер на 22 млн. лв. Ръстът на финансовия резултат на банката е значително по-висок от средния за банковата система у нас, който е с годишно увеличение от 4,2 на сто. От печалбата си за 2018 г. ББР разпредели дивидент в размер на 20.1 млн. лв. в бюджета на държавата.\r\nБългарската банка за развитие е и с най-висока капиталова адекватност у нас. В края на септември тя е 31%. Коефициентът на ликвидно покритие на ББР е 558%, което е далеч над средното за банковата система и значително над регулаторно изискуемата норма от 100% ликвидно покритие.\r\nПродължава постепенното развитие на кредитната дейност в подкрепа на развитието на националната икономика, като за първите девет месеца увеличението на предоставените от ББР кредити е 9%, с което банката е в топ 10 на финансовите институции в страната с най-много отпуснати кредити към предприятия.  Банката успешно привлича финансов ресурс от международни институции, без да ангажира националния бюджет с държавни гаранции, като осигурява финансиране за българския бизнес въз основа на доброто си финансово състояние. От началото на 2019 г. размерът на привлечените за собствена сметка средства от международни финансови институции нараства над два пъти, като е достигнал 1 164 млн. лева.  ", "date": "2019.11.29", "title": "Българската банка за развитие с близо 50% ръст на печалбата за деветмесечието на 2019 г."}
{"url": "https://www.actualno.com/plovdiv/dvojnijat-ubiec-v-plovdiv-ostava-zad-reshetkite-news_1411034.html", "text": "      Неизбежна самоотбрана е версията, която твърди пред съда Йордан Таков. На 26 ноември той застреля Васил и Христо Ботеви, баща и син, в цех за рециклиране на кафемашини. Днес Окръжен съд- Пловдив го остави зад решетките с постоянна мярка за неотклонение. Прокуратурата оспори версията за неизбежна самоотбрана, прилагайки доказателства, а съдът прие, че данните за подобна версия са недостатъчни.       Йордан Таков признава, че е извършил убийствата, дори той сам се е обадил на тел. 112 да съобщи за тях и се е предал сам на полицаите. В двете жертви той е стрелял общо 6 пъти, на главата на по-възрастния са открити и следи от удар с тъп предмет.     ", "date": "2019.11.29", "title": " Двойният убиец в Пловдив остава зад решетките"}
{"url": "https://www.actualno.com/plovdiv/nadziratel-ot-zatvora-v-pazardjik-vliza-zad-reshetkite-za-4-g-i-10-meseca-news_1411071.html", "text": "      Върховният касационен съд потвърди днес решението на Апелативен съд- Пловдив, с което влиза в сила ефективна присъда от 4 години и 10 месеца на Георги Доков, надзирател от Затвора Пазарджик. На 30 август миналата година около 20.40 ч вечерта, той е управлявал лек автомобил \"Опел Астра\" по общински път между селата Сарая и Ивайло в пияно състояние, когато блъска и убива на място 16 годишно момче.      Обвинението доказа, че с концентрация на алкохол в кръвта 1.56 на хиляда промила, той е нарушил правилата за движение, избрал е скорост от 65 км/ч и не се е съобразил с конкретните условия за видимост, така че не е бил в състояние да спре пред евентуално препятствие.\r\nПазарджишкият окръжен съд разгледа делото при съкратено съдебно следствие, тъй като обвиняемият е признал фактите и обстоятелствата, затова определеното от съда наказание от 7 г и 3 месеца лишаване от свобода е намалено с една трета. Така присъдата става 4 години и 10 месеца и тя е приведена в изпълнение. ", "date": "2019.11.29", "title": " Надзирател от затвора в Пазарджик влиза зад решетките за 4 г и 10 месеца"}
{"url": "https://www.actualno.com/europe/osvobodiha-biznesmena-svyrzvan-s-ubijstvoto-na-dafne-galicija-news_1411053.html", "text": "      Малтийските власти освободиха Йорген Фенек – бизнесменът, който е в центъра на разследването на .      Фенек е освободен под полицейска гаранция, но той ще продължи да бъде внимателно наблюдаван, за да е сигурно, че няма да избяга, съобщават полицейски източници, цитирани от Reuters.\r\nБизнесменът, който е един от най-богатите хора в Малта, , докато се опитваше да напусне острова с яхтата си.\r\nОттогава той е освобождаван и арестуван отново 4 пъти, заради законовата норма, че заподозрян може да бъде задържан максимум 48 часа, без да му бъде повдигнато обвинение.      Фенек предложи да разкрие информация, свързана с убийството на журналистката, срещу което да му бъде осигурен имунитет от съдебно преследване. Властите обаче му отказаха.\r\nТой твърди, че идеята за убийството на журналистката е на Кийт Скембри, който до понеделник ръководеше канцеларията на премиера Джоузеф Мускат, откакто Лейбъристката партия на Малта пое властта през 2013 г. В началото на седмицата , след като беше свързан с убийството.    Кийт Скембри беше арестуван във вторник във връзка с разследването, но два дни по-късно бе освободен без да му бъдат повдигнати обвинения. До момента няма повдигнати обвинения на министри. ", "date": "2019.11.29", "title": "Освободиха бизнесмена, свързван с убийството на Дафне Галиция"}
{"url": "https://www.actualno.com/asia/premieryt-na-irak-podava-ostavka-news_1411062.html", "text": "      Министър-председателят на Ирак Адел Абдел Махди заяви, че възнамерява да подаде оставка. Съобщението е разпространено от правителствената пресслужба , информира РИА Новости, цитирана от БГНЕС.      От началото на октомври в Ирак се провеждат демонстрации с искане за оставка на правителството, борба с корупцията, безработицата и подобряване условията на живот.   По информация от медиите, в съпътстващите протестите сблъсъци са загинали над 300 човека, а повече от 15 000 са ранени.\r\n„Ще изпратя официално писмо в палатата на представителите с молба за оставка от поста ръководител на правителството”, се казва в изявлението.  В началото на октомври президентът на страната Бархам Салех заяви, че Абдел Махди се е съгласил да подаде оставка. ", "date": "2019.11.29", "title": "Премиерът на Ирак подава оставка "}
{"url": "https://www.actualno.com/smolyan/uchenici-ot-smoljan-stanaha-honoruvani-prepodavateli-v-universitet-news_1411057.html", "text": "      Ученици от ЕГ \"Иван Вазов\" бяха хонорувани преподаватели в Пловдивския университет \"Паисий Хилендарски\". Обучители от Сдружение \"НИЕ\", повечето от които ученици в езиковата гимназия, тази седмица проведоха семинари пред студенти от специалностите предучилищна и начална училищна педагогика.      Обученията в Аула 1 на Педагогически факултет са в рамките на кампанията \"Следата след мен\", водена от сдружението и целяща да подготви бъдещите учители, които да бъдат истински пример и ролеви модел за своите ученици. Темите включваха \"Емоционална интелигентност\", \"Ненасилствено общуване\", \"Лидерство\" и \"Мотивиращо говорене\".\r\nУчениците-лектори сключиха граждански договори като хонорувани преподаватели в Пловдивския университет, като това е прецедент за нашата страна.\r\nВсеки от тях ще получи специален сертификат, който ще важи при кандидатстване в университети в страната и в чужбина.  Студентите и преподавателите на ПУ бяха възхитени от семинарите на смолянските ученици и получиха покана в началото на следващата година да проведат серия от обучения в този и още един факултет в рамките на същата кампания. ", "date": "2019.11.29", "title": "Ученици от Смолян станаха хонорувани преподаватели в университет"}
{"url": "https://www.actualno.com/smolyan/slavka-chakyrova-kazanoto-ot-novoizbranija-kmet-na-chepelare-ne-e-istina-news_1411043.html", "text": "      „Казаното от Боран Хаджиев е некоректно и не е истина“, смята кметът от бившия мандат на града Славка Чакърова. Ето какво обясни тя в интервю за .          В началото на моя мандат аз направих преглед на състоянието и тогава направих пресконференция, в която състоях всички граждани със състоянието на общината. След края на мандата също направих пресконференция. И цифрите, които ги каза новият кмет, не е нещо ново. Това са задълженията на общината, които те оставиха преди четири години. Защото тогава настоящият кмет е бил част от управленския екип за мандат 2011 г. – 2015 г. През 2016 г., когато вече аз бях кмет, излязоха фактури за около 300 000 лева, които не са били осчетоводени за разходи, извършени през 2011 г. – 2012 г. Към 31.10.15 г. 250 000 лева кредит към банка, 1 690 000 лева кредит към Министерство на финансите, 1 190 000 лева цесия към друга банка и около 800 000 лева задължения към доставчици. Всичко това са задължения към началото на моя мандат. Веднага след като започнах мандата разбрах че детската градина има задължения към доставчици над 90 000 лева. А аз сега я оставям със задължеия около 30 000 лева. Четири години сме плащали текущите задължения и крайният резултат е, че общият размер на задълженията намаляват. Освен това, към Общински детски комплекс стщо имаше 30 000 лева задължения. И детската градина и Общинския комплекс са на дофинансиране от бюджета на община Чепеларе. Да, аз оставих общината със задължения от около 4 600 000 лева. Но те са в почти същия размер, какъвто ги намерих в началото на мандата си. И това беше отразено от много местни медии, може да се види в публикации от тогава. Т.е. това, което сега новият кмет заварва, е същото, което аз съм заварила от тях, като наследство. Проблем беше, че през последните четири години растеше дофинансирането на различни дейности, поради което не можаха да се стопят тези задължения. Аз смятам, че мандатът ми е успешен, защото не беше лесно да ги запазя на същото ниво, при условие, че трябваше да плащам лихви по кредити и плащания към фирми.   Първо, защото през тези четири години имаше увеличения на минималната работна заплата. Освен това, нарасна и размерът на възнагражденията на учителие в цялата страна, а броят на децата всяка година намалява в Чепеларе. Затова се налага и е задължително общината да дофинансира от местните приходи. Така от 160 000 лева през годините то достигна 200 000 лева. Сегашният кмет не е коректно посочил и сумата за бюджета на община Чепеларе за 2019 г. Той казва, че е около 6 000 000 лева, а всъщност е 10 000 000 лева. Освен това, кметът изтъква, че са големи задълженията към фирмата за сметопочистване и сметосъбиране. Да, така е, защото има цесия, която е в размер на 1 200 000 лева, останала от предишния мандат. Спекулира се и с въпроса, че няма желаещи фирми, които да извършват услугите по сметопочистването и снегопочистването, защото общината не им плащала. Истината е, че субсидиите, които влизат от държавата за тази дейност в община Чепеларе, са крайно недостатъчни. През 2017 г., когато зимата беше най-тежка, ние имахме страшно много разходи за снегопочистване. Поискахме помощ и от държавата, но така и не я получихме. Така се получи едно лавинообразно задлъжняване към фирмите за снегопочистване, но успявахме да поддържаме някакъв баланс. В крайна сметка обявихме обществена поръчка за снегопочистване в Чепеларе и село Проглед, но никой не се яви. Процедурата се прекрати поради липса на кандидати. След определени дни отново обявихме и доколкто разбирам сега отново няма желаещи да участват. Договорите за снегопочистване в Проглед и Чепеларе са прекратени. Това може да се случи по две причини: с изтичане срокът на договора или с усвояване на лимита. Такава е ситуацията със снегопочистващите фирми – усвоен бе лимитът, договорите бяха прекратени и се наложи обявяване на нова обществена поръчка. Не е причината, че фирмите са се отказали заради неплащане. Винаги има забавяне на плащането към снегопочистващите фирми изпълнители. И причините са две: винаги е много малка субсидията, която дава държавата за снегопочистване, специално за община Чепеларе. В мандат 2015 г. – 2019 г. не са правени никакви опити тази субсидия да бъде увеличена. А аз в моя мандат направих няколко опити и бе постигнат резултат, от който ще се възползва новият управленски екип в момента. От 178 000 лева вече е увеличена на близо 220 000 лева за 2020 г.        СУ „Васил Дечев“ се състои от две сгради – на гимнзията и на основното училище. Ние спечелихме проект за основен ремонт на двете сгради и двора на едното училище и за оборудване. През 2018 г. Имаме избран изпълнител. През септември тази година започва ремонт на едната сграда – тази, на гимназията. Там учат по-малко ученици. През цялата 2018 г./2019 г. децата учиха в сградата на основното училище. А гимназията беше ремонтирана. Там се направиха изолация, ремонт на покрива и подмяна на отоплението на газ. След необходимите ремонтни дейности, Акт 16 се издава от общината, защото сградата е по-ниска категория. Няма нужда от приемателна комисия. След карая на учебната година, от 30.06.18 г. започна ремонтът и на другата сграда. Строителят се побра в необходимите срокове, и училището за първия учебен ден беше готово. Тук обаче издаване на Акт 16 става от ДНСК, след назначаване на комисия. За целта обаче ксторителят и надзорът изпращат искане за назначаване на именно такава комисия. И тъй като ние не можем да нарушум учебния процес, още преди 15-ти септември са уведомени всички компетентни органи. Те изразиха становище ти, че сгарада е годна за ползване и аз издадох заповед, че децат амогат да влязат в училището, преди да бъде издаден Акт 16. И главният архитект даде съгласието си, и надзорът, и експерти от пожарната посочиха устно, че сградата може да бъде експлоатирана, след което директорите и на РУО и на училището са наясно, че сградата няма Акт 16. Съгласете се, че технически е невъзможно за 2 или 3 месеца да бъде извършен и ремотн, и едновременно издаване на документа. Междувременно е изпратена покана за съставяне на приемателна комисия и са платени такстите, т.е. в момента се изчаква. По проект са заложени промяна на двете инсталации в двете сгради и вътре в тях изграждане на газопреносна мрежа – газопровод, котел и радиатори. А в града още от 2012 г. има фирма, която доставя газ. Тя е сключила договор с КЕВР, съгласно който фирмата доставчик на газ извърпва изграждането на газопреносната мрежа вътре в града. И още стартирайки на първите ремонтни дейности в училището – на първата сграда през 2018 г. Фирмата е уведомена, че трябва да извърши полагане на газопровод на 202 метра, за да може да се стиген до имота на училището. С цяла година обаче тази фирма забави строителните дейности, а сега в последната седмица на октомври в рамките на няколко дни фирмата извърши изкоп, положи тръбите и ги зари. За да може да сеизвърши доставка на газ трябва да има договор. А директорката отказва да подпише такъв, не знам по какви причини. Няма как общината да го подпише, защото училището е потребител на горивото. Така, в един момент действително се оказва, че в училището няма отопление. Взима се решение всички около 330 деца да започнат да учат в една сграда и се създават неудобства за учениците. Между другото, моята заповед, като кмет на община Чепеларе в предишния мандат, с която има разрешение за провеждане на учебен процес в сградата в момента не е отменена, но е не се спазва. И е недопустимо децата да бъдат заложници на политически интриги.       Още през 2015 г. е сключен договор с фирма „Титан“, който аз наследих. Общината не е имала проблем с тази фирма и с изпълнение на графика й. Но пък финансово този 5-годишен договор не е изгоден, понеже раходите й са много големи. Проблемът е, че реално има големи задължения към тази фирма, защото с приоритет по време на моето управление бе изплащането на цесията към банка, която е взета през 2014 г., взета за изчистване на стари задължения към същата фирма. Вноските бяха по около 200 000 лева месечно. След проведени прегвори с банката успяхме да подпишем анекс към договора и с това да отсрочим погасяването на главницата. По-късно цесията я предоговорихме в кредит и разсрочихме за четири години. Така намалихме плащанията до около 3 000 лева на месец, а лихвеният процент от над 4% успяхме да занижим до близо 2,6%. Твърдението е абсурдно. Имаме един договор за реклама по радиото, която е месечно 450 лева. Също договор с регионални сайтове, които са годишни договори. На година струват не повече от 800 лева на година. И още един договор с онлайн медия, който е в размер на 4 500 лева за 2019 г. В него влизат изработване на филми и текущо отразяване. Имаме и абонамент на три вестника, които разпространяваме безплатно по кметства, читалища, в клубовете на пенсионерите и на хората с увреждания. Те се заплащат на два пъти в година. По около 3 000 лева е годишният абонамент за всяко от изданията, като освен вестниците влизат и определен брой публикации. Заради това, че в края на годината общинските съветници не приемат актуализация на капиталовата програма ще плащам лично от джоба си санкции. По искане на кметовете от кметства в общината сме извършвали спешни ремонти на различни обекти, които наистина са били наложителни. След като обаче Общинският съвет в Чепеларе не приема актуализацията на Инвестиционната програма, се показва, че изпълненото е незаконно. Това са мостове, стени и други неотложни ремонтни дейности, които касаят нормалното съществуване на хората по населените места в общината. През тази година бе извършена проверка и сега аз ще плащам актове за свършена от мен работа, но тъй като не е гласувано от общинските съветници, иам нарушение на закона за публичните финанси. Съставени са ми над 15 акта по 200 лева. Пример за такова е през април месец в резултат на обилните дъждове се свлече пътен участък към село Малево. Направен бе спешен оглед, проект и подпорна стена, защото в противен случай рискувахме да останат отцепени няколко къщи без достъп. ", "date": "2019.11.29", "title": "Славка Чакърова: Казаното от новоизбрания кмет на Чепеларе не е истина"}
{"url": "https://www.actualno.com/curious/dneven-horoskop-za-30-noemvri-news_1411025.html", "text": "             Тази събота ще бъдете един от щастливците на Зодиака. Очаква ви незабравима изненада от страна на половинката ви. Тази събота рискувате да нараните някого неволно. Мерете думите и действията си. Ако проявите скромност ще се извисите в очите на околните.   Тази събота е добър ден за малки довършителни работи. В процеса може да откриете много неща, за които сте мислили, че сте загубили безвъзвратно.     Тази събота не се колебайте да експериментирате. Ще видите, че напразно сте отказвали дадено предложение от страна на любимия ви.   Тази събота се опитайте да си представите желанията си. Това може да ви се стори странен начин за постигане на целите, но нищо не ви пречи да опитате.   Тази събота не настоявайте на всяка цена да се случи това, което искате. Понякога щастието не е в това да сме победители, а в споделеността.   Възможностите ви не са малко. Ако усещате, че не трябва да бързате – не го правете. Успехът ви е гарантиран.    Тази събота не се колебайте да помогнете на приятел или роднина. Не мислете много какво ви е дал тя или той. Всичко се отплаща. Тази събота е добре да се погрижите за себе си повече от друг път. Сега е време да се поглезите без да имате никакви угризения на съвестта.   ", "date": "2019.11.29", "title": "Дневен хороскоп за 30 ноември"}
{"url": "https://www.actualno.com/balkani/pak-ne-se-razbraha-kakyv-e-goce-delchev-news_1411014.html", "text": "      Ако Съвместната българо-македонска комисия по исторически въпроси продължи да настоява в работата си да се установи и напише в документ, че Гоце Делчев е българин или македонец, няма да имаме решение, заяви членът на Драги Георгиев, предава БГНЕС.      „Гоце Делчев е много чувствителна тема и да се отговори дали той е българин или македонец и да искам това от нашата комисия, смятам, че е абсолютно неприемливо. Не е работа на комисията да каже какъв е Гоце Делчев“, каза Георгиев.   Според него по онова време светът не е бил „черно-бял“ и не е имало ясно разделение на българско или македонско съзнание, защото \"всичко е преплетено и всички развития в този период са хаотични\".\r\nБългарският член на комисията Ангел Димитров обаче смята, че .  „Ако не се знае какъв е човекът, няма да можем да определим точно неговото дело. Освен това няма защо ние да казваме. Гоце Делчев сам е казал какъв е, това са го казали неговото семейство, приятели, другари. Те ясно са казали какви са“, каза Димитров.\r\nГеоргиев не е съгласен с това. \"Ако вървим по тази аналогия, че Гоце Делчев е казл, че е българин, той много често \", каза Георгиев.\r\nКакто съобщиха Георгиев и Димитров, въпросът за възможно съвместно честване на Гоце Делчев е предмет на днешното заседание на членовете на Комисията. Вчера бяха обсъдени средновековната история, периода на Османската империя и учебниците. Но, както подчертаха двамата, напредък не беше постигнат.       Припомняме, че през юни тази година същият . Отново не бяха уточнени спорните исторически въпроси между Северна Македония и България, отново не се постигна съгласие по темата за Гоце Делчев. \"Това беше едно от най-драматичните заседания между нас. Очаквахме това нещо, защото знаем, че Гоце Делчев е една от фигурите, които македонизмът е приел за свое знаме\", сподели тогава проф. Кирил Топалов, бивш посланик във Ватикана и член на съвместната българо-македонска експертна комисия.\r\n\"Помолихме колегите да цитират изворите, от които черпят историята си - те не можаха. Оказа се, че македонците не познават историческите си извори\", коментира още той.       ", "date": "2019.11.29", "title": " Пак не се разбраха какъв е Гоце Делчев "}
{"url": "https://www.actualno.com/smolyan/zavyrshi-konkursyt-za-deca-s-naj-krasiva-narodna-nosija-v-smoljan-news_1411041.html", "text": "      За да направим България по-добро място за живеене, на първо място трябва да я обикнем. Аз считам, че с конкурса „Аз раста патриот“ правим точно това. Трябва да вярваме в доброто и да превърнем добротата в своя висша ценност, заяви областният управител на Смолян Недялко Славов на финала на четвъртото издание на конкурса.      Той изрази радостта си, че тази инициатива е вече традиция и изказа специални благодарности към журналистката Петя Гайдарова от в-к „Марица“, която инициира конкурса преди четири години. „Дълбоко вярвам в полезния ефект на тази инициатива. В нея аз и екипът ми влагаме много емоция и сърцатост“, каза още Славов, като пожела благоденствие и здраве на всички.  Журналистката Петя Гайдарова призова децата да обличат народната носия винаги, когато имат тази възможност, защото никой приказен герой няма по-прекрасна премяна от тази. Тя благодари на родителите, че възпитават децата си в патриотичен дух, на областния управител и екипа му за приетата присърце идея и превръщането й в ежегодна традиция, както и за организацията по провеждане на конкурса. Участнички в тазгодишното издание на фотоконкурса „Аз раста патриот“ зарадваха публиката със свои изпълнения. Емили Мушкова от Неделино разчувства всички със стихотворението на Христо Ботев \"Хаджи Димитър\". Ивон Хаджийска, под съпровода на гайдаря Стоян Гушков изпълни родопската песен \"Мъри Радо, бела Радо\".      Талантливите деца от ОДК-Смолян също допринесоха за празничното настроение с музикалните си изпълнения.     В четвъртото издание на конкурса „Аз раста патриот“ се включиха 90 деца от цялата Смолянска област. 75 участваха във фотоконкурса и 15 написаха есе на тема „Видях доброто“. ", "date": "2019.11.29", "title": "Завърши конкурсът за деца с най-красива народна носия в Смолян"}
{"url": "https://www.actualno.com/smolyan/soleni-globi-za-jivotni-bez-nadzor-v-dospatsko-news_1411072.html", "text": "      От 200 до 1000 лева ще е глобата за пуснати по улиците и пътищата домашни животни без надзор в Доспатско, става ясно от заповед на кмета Елин Радев.      Той изрично забранява собствениците на коне, крави, овце, кози и др. да ги оставят свободно да се движат по централните улици на населените места и по републиканската пътна мрежа.\r\nЗадължава ги да придружават добитъка до напускането на населеното място или до мястото за водопой, а след това да ги прибират.\r\nГлобата е солидна, защото в района са зачестили случаи, в които свободно движещите се домашни животни създават сериозна опасност от пътно-транспортни произшествия.  Най-често опасност за движението в Смолянска област представляват пуснатите коне през зимата на свобода. През лятото ги ползват конете най-често за дърводобив. Много от собствениците през зимата обаче не ги хранят и ги пускат по гората, но животните слизат към пътищата, където ближат пръсканата сол по тях. ", "date": "2019.11.29", "title": "Солени глоби за животни без надзор в Доспатско"}
{"url": "https://www.actualno.com/europe/ocean-viking-spasjava-60-dushi-v-sredizemno-more-news_1411076.html", "text": "      Спасителният кораб „Ocean Viking” качи тази нощ на борда си 60 мигранти. Те са спасени на около 111 км от либерийския бряг от препълнена дървена лодка, съобщават от спасителните организации „SOS Méditerranée” и „Лекари без граница”. Сред спасените е 3-месечно бебе и 3-годишното му братче.      „Ocean Viking”, който се използва от двете организации, в рамките на три спасителни операции миналата седмица взе на борда си 215 души. Бременна с близнаци жена и един мъж бяха взети с хеликоптер от кораба, преди той да акостира в италианското пристанище Месина, предаде БГНЕС.   Германското издание „Шпигел” припомня, че по време на среща през септември Италия, Германия, Франция и Малта постигнаха принципно съгласие относно спасителните операции в Средиземно море. Този „временен механизъм за солидарност” предвижда в рамките на 6 месеца група държави-членки на ЕС да приема спасени от Италия и Малта бежанци.\r\nТака се предотвратява опасността кораби с бежанци да чакат в продължение на седмици в международни води, докато бъде решен въпросът с разпределението, за да могат мигрантите да стъпят на сушата. Механизмът за спешна помощ е разработен като временно решение, докато бъде преработена системата на ЕС за даване на убежище. Досега, обаче, за нея не е осигурена широка подкрепа.   ", "date": "2019.11.29", "title": "\"Ocean Viking\" спасява 60 души в Средиземно море "}
{"url": "https://www.actualno.com/europe/erdogan-ne-nato-makron-e-v-systojanie-na-mozychna-smyrt-news_1411080.html", "text": "      Държавният глава на Турция Реджеп Тайип Ердоган разкритикува френския си колега Еманюел Макрон за изявлението му за „мозъчната смърт“ на НАТО, като заяви, че може би той се намира в такова, предаде AFP, цитирана от агенция \"Фокус\".      „Говоря за президента на Франция. Ще кажа същото и пред НАТО. Първо, проверете за собствената си мозъчна смърт. Тези изявления са подходящи само за хора като Вас, които са в състояние на мозъчна смърт\", заяви Ердоган в телевизионна реч.     ", "date": "2019.11.29", "title": "Ердоган: Не НАТО, Макрон е в състояние на мозъчна смърт"}
{"url": "https://www.actualno.com/society/22-grajdanski-organizacii-s-finansirane-ot-tretoto-izdanie-na-ti-i-lidl-za-po-dobyr-jivot-news_1411082.html", "text": "             22 граждански организации ще получат финансиране в третото издание на „Ти и Lidl за по-добър живот“ - най-голямата социално отговорна инициатива на Лидл България. Печелившите проекти бяха представени и наградени на официална церемония днес със специалното участие на Томислав Дончев, вицепремиер и председател на Съвет за развитие на гражданското общество към Министерски съвет. сподели г-н Томислав Дончев, вицепремиер и председател на Съвет за развитие на гражданското общество към Министерски съвет.\r\nТазгодишните финалисти бяха селектирани сред 214 проекта от 92 населени места, а събраният фонд, с който ще бъдат подкрепени избраните 22 организации, е на стойност 155 000 лева. Сред новите проекти най-голяма част са в областта на културата и образованието – общо 15, а в полза на околната среда и активния начин на живот ще бъдат финансирани 7 проекта.   , коментира Милена Драгийска, главен изпълнителен директор на Лидл България.\r\n„Ти и Lidl за по-добър живот“ е определяна като най-голямата грантова програма на частен корпоративен дарител у нас и се реализира в партньорство с Фондация „Работилница за граждански инициативи“ и Български дарителски форум.\r\nПълен списък с одобрените за финансиране проекти може да бъде открит          ", "date": "2019.11.29", "title": "22 граждански организации с финансиране от третото издание на „ТИ И LIDL ЗА ПО-ДОБЪР ЖИВОТ“"}
{"url": "https://www.actualno.com/starazagora/mladejkijat-obshtinski-syvet-na-stara-zagora-poloji-kletva-snimki-news_1411067.html", "text": "      Младите общински съветници на Стара Загора днес положиха клетва на първата си за мандат 2019 - 2020 година сесия. Те се заклеха да работят за интересите на младите хора в Града на липите.       Под ръководството на новия председател Виктория Димитрова на заседанието беше представена дейността на съветниците от предходния Младежки общински съвет (МОС). Досегашният председател Радина Николова отчете инициативите на младежкия орган и благодари на кмета Живко Тодоров и на община Стара Загора за подкрепата и ползотворното сътрудничество.   Работата си за изтеклия мандат отчете и досегашният млад кмет Никола Чакалов. Специални благодарности той изказа на Искра Иванова, ръководител на Центъра за подкрепа за личностно развитие, която е инициатор за създаването на Младежкия общински съвет и избор на кмет на Млада Загора през 1996 година. Никола, който вече е член на „големия“ общински съвет в Стара Загора, обеща, че ще помага и ще бъде до младите си колеги винаги, когато нужда от него като общински съветник. Кметът на Млада Загора в мандат 2019 - 2020 година, Теодора Иванова, призова членовете на младежкия местен парламент да работят за повишаване на спортната активност на младите старозагорци и да се насърчава участието им в обществения живот и в младежките инициативи.     „Вече сте официално избрани членове на Младежкия общински съвет, което означава голяма отговорност за поемане  на ангажименти и задачи, и най-вече за очакванията, които имаме към Вас. Вие сте избрани, за да бъдете в услуга. Нашите очаквания са за инициативност в младежките политики. Така, както Стара Загора в национален план е водеща в младежките дейности, да надграждате и догодина отново да се гордеем с вас“, пожела на младите съветници заместник-кметът Иванка Сотирова.\r\n„Сигурна съм, че част от Вас ще бъдат отново в тази зала вече като общински съветници, защото участието Ви в този формат е добра подготовка за това\", пък се обърна към тях председателят на общинския съвет в Стара Загора Мария Динева. \r\nВ следващите точки от дневния ред на заседанието младите съветници утвърдиха броя - пет, и наименованията на постоянните комисии и набелязаха основните насоки, цели и инициативи за работата си през едногодишния си мандат.    Преди тържествената си сесия членовете на МОС се срещнаха по традиция с председателя на общинския съвет, която им подари Правилник за работата на ръководения от нея местен парламент и значка на община Стара Загора. По време на срещата тя сподели с тях, че за първи път е станала общински съветник на 23 години, а на 28 е била заместник-кмет. \"Това означава, че младостта не е порок и че тук се дава път на младите хора. В Стара Загора младежките политики вървят напред. Само тук се избира млад кмет от 23 години насам, а вече и млад омбудсман. Пак сме пример и сме първи“, каза Мария Динева. След срещата младежите от новия МОС поднесоха цветя  пред барелефа на Петко Рачов Славейков, първия кмет на Стара Загора след Освобождението. \r\nОсвен Мария Динева и Иванка Сотирова гости на тържествената сесия на 23-тия младежки общински съвет на Стара Загора бяха и общинският омбудсман Надежда Чакърова, общинският съветник Николай Диков, представители на организации, работещи с младежи. ", "date": "2019.11.29", "title": "Младежкият общински съвет на Стара Загора положи клетва (СНИМКИ) "}
{"url": "https://www.actualno.com/analysis/evropejskata-zelena-sdelka-utopija-s-ikonomicheski-posledstvija-news_1411032.html", "text": "             Такъв е пакетът от енергийни мерки Clean Energy For All Europeans (Чиста енергия за всички европейци). Първият вариант на този план е приет още през 2016 г., като основните му цели могат да бъдат систематизирани в 3 подточки:\r\n•\tЕнергийна ефективност;\r\n•\tГлобално енергийно лидерство;  •\tСправедлива цена за потребителите.\r\nНа пръв поглед тези цели звучат много идеалистично и галят ухото. Но на практика с този план ЕС не може да постигне собствените си енергийни намерения. Самото заглавие на този пакет призовава към използването на чиста енергия, но в документа никъде не става ясно мястото и бъдещето на ядрената енергия, като най-нискоемисионен и надежден източник. Нещо повече – с новия състав на Европейската комисия (ЕК) и увеличаващото се влияние на зелените движения както в националните парламенти, така и в Eвропейския, перспективите пред развитието на ядрената енергетика намаляват значително.\r\nПонастоящем ядрената енергетика е най-регулираният енергиен сектор в ЕС, като шансовете това да се промени в посока облекчаване регулаторните режими, са нищожни. Създаването на допълнителни административни процедури предразполагат към една все по-тежка бюрократична среда, която е неспособна да привлича инвеститорски интерес – така, както от държавите като стопански единици, така и от водещите компании в сектора на ядрената енергетика. В резултат на това се създават предпоставки за сериозно технологично изоставане, защото осъществяването на проекти по изграждане на нови ядрени мощности ще стане изключително скъпо и времеемко начинание.    За постигането на заветния „въглероден неутралитет“ ЕС почти ексклузивно се е фокусирал върху експанзията на възобновяемите енергийни източници. Според различни прогнози, планираните инвестиции във ВЕИ сектора възлизат на 180 млрд. евро, а общия дял на възобновяемите източници трябва да достигне 27% до 2030 г. За съжаление, това фокусиране изцяло върху един тип технология може да създаде сериозни дисбаланси в енергийната система както на националните държави, така и на Европейския съюз като цяло. Изключването на ядрената енергия като най-нискоемисионния енергиен източник почти сигурно ще доведе до ръст в използването на фосилни горива като неин основен заместител. Това вече се случва в Германия, която увеличава потреблението на природен газ, като това в немалка степен се дължи на отказа на страната от ядрената енергия.\r\nНеясното бъдеще на ядрената енергия в енергийния микс на ЕС създава предпоставки за загуба на конкурентни предимства и лимитира възможността за стъпване на нови енергийни пазари като тези в Африка и Азия. В резултат на застоя, редица водещи европейски компании са изправени пред реалната опасност от загуба на технологичен ноу-хау, което пък от своя страна ще доведе до цялостна загуба на ядрени знания. Това ще повлияе отрицателно върху цялостния процес по обновяване на европейския ядрен парк и ще създаде потенциал за увеличаване енергийната зависимост – дали чрез доставки на чужда реакторна технология, или направо чрез заместване с други енергоносители като природен газ, въглища и нефт. Последните, освен зависимости, ще „спомогнат“ за неизпълнението на поставените от самия ЕС климатични цели. През последните няколко месеца в Европейската комисия усилено започна да се говори за „Европейска зелена сделка“. Идеята се препокрива с  плана New Green Deal на Демократическата партия в САЩ, който зове за пълно отказване от изкопаемите горива и 100% възобновяеми източници. И докато в САЩ този план едва ли ще получи правителствена подкрепа в обозримо бъдеще, с оглед на политиките на администрацията на Тръмп, то в Европейския съюз „зелената сделка“ има изгледи да бъде подпечатана институционално.\r\nВ своята реч на 27 ноември пред Европейския парламент в Страсбург, бившият германски министър на отбраната и новоизбран Еврокомисар - Урсула фон дер Лайен изложи плана за „европейската зелена сделка“. На този етап все още официален документ, който регламентира политиките в областта на енергетиката, не съществува, но може да се предположи, че „зелената сделка“ на ЕС ще е продължение на политиките, прокламирани в досега съществуващите пакети от мерки и директиви. По различни оценки на институции като Европейската инвестиционна банка (ЕИБ) подобно начинание ще струва около 450 млрд. евро.      Ден по-късно европейските депутати гласуваха резолюция, с която обявиха извънредно климатично положение. За щастие тя няма никакъв обвързващ характер, но издава насоката в мисленето на много от политическите партии в Европейския парламент. Приемането на резолюцията съвсем естествено бе своеобразен триумф зелените движения и в немалка част подкрепящите ги социалистически партии. Тонът, с който лидерите им посрещнаха резолюцията, бе колкото въодушевен, толкова и алармистки – напълно в духа на традициите на „зеленото“ говорене.\r\nМерките за справяне с истинските проблеми в енергетиката трябва да бъдат насочени не към затваряне на производства и елиминиране на цели промишлени отрасли. Нужни са инвестиции в подобряването екологичния профил на централите, използващи фосилни горива, а не преждевременното им затваряне. Ако в ЕС наистина искат да се случи някаква енергийна трансформация, то трябва да бъдат положени основите за нея. Енергетиката не може да се променя от днес за утре. За съжаление, сетивата на европейските бюрократи са насочени в тотално различна посока. Мобилизацията на такъв огромен финансов ресурс и пренасочването му към строго определена посока (възобновяемите източници) създава предпоставки за огромни дисбаланси и дефицити не само в енергийната, но и в икономическата система. Не трябва да пропускаме факта, че само преди няколко седмици финансовите министри на 28-те страни членки призоваха за спиране на финансирането на проекти за изкопаеми горива. Това е поредното доказателство за тоталната неадекватност на общите политики в ЕС по отношение посоката на развитие на енергетиката. Все пак добрите примери трябва да бъдат отбелязани. Те едва ли ще бъдат поощрени, понеже трудно биха се вписали в идейната рамка, прокарвана от новия състав на Комисията.\r\nСтраните от Източна Европа изненадващо показват устойчивост спрямо енергийните политики, спускани от Брюксел. Държави като България, Чехия, Унгария, Словакия и Румъния продължават да разчитат на ядрената енергия като основен стълб в енергетиката. Нещо повече – към този своеобразен източноевропейски ядрен клуб смята да се присъедини и Полша.   Във Варшава отдавна искат да диверсифицират не само доставчиците, но и енергоносителите и ядрената енергетика притежава всички необходими достойнства за изпълнението на този план. Преди няколко седмици полското министерство на енергетиката афишира плановете за инвестиции от порядъка на 60 млрд. долара в изграждането и развитието на ядрен капацитет. Унгария пък продължава с плановете за разширяване на ядрената централа в Пакш, макар и трудно по чисто политически причини. Ядрената енергетика в тези държави ги прави много по-устойчиви на външно политическо влияние.\r\nТрудно е да се прогнозира докъде биха стигнали тези държави в плановете си за развитие на ядрената енергетика, тъй като националната им политика би влязла в противоречие с общата енергийна политика на съюза. В Брюксел не биха се поколебали да използват всички инструменти за политически натиск, ако тези държави продължават да не „спазват“ общия дискурс. Все пак страните в Източна Европа могат да се надяват на подкрепата на единствената голяма ядрена държава в съюза след напускането на Великобритания – Франция. В Париж ясно си дадоха сметка, че тръгването по пътя на Германия няма да им донесе никакви позитиви както за енергийната сигурност, така и за икономиката на страната. Тъкмо по тази линия може да се търси политическа подкрепа що се касае до приемането на важни решения за бъдещето на ядрената енергетика – както на национално, така и на европейско ниво. Без включването на ядрената енергия в стратегическата визия на ЕС за развитието на енергетиката няма как да постигнати целите по постигане на енергийна независимост и намаляване на емисиите. Няма как да очакваме постигането на устойчиви резултати в емисионната политика, щом най-нискоемисионният енергиен източник е изключен от плановете за енергийно развитие.\r\nНещо повече, отстраняването на ядрената енергетика от енергийния микс на Европа води до все по-засилваща се импортна зависимост на фосилни горива. Подобно развитие на процесите в енергетиката няма да помогне на ЕС да бъде глобален енергиен лидер, напротив – то ще ограничи перспективите и ще лиши Европа от потенциала, който има. При една по-различна и реалистична политика по отношение на енергийните източници, ЕС има много по-голям шанс да реализира потенциала си, какъвто несъмнено притежава. Просто някой трябва да събуди спящата Европа. ", "date": "2019.11.29", "title": "Европейската зелена сделка – утопия с икономически последствия"}
{"url": "https://www.actualno.com/asia/erdogan-tyrsi-pari-ot-london-parij-i-berlin-za-vryshtane-na-sirijskite-bejanci-news_1410983.html", "text": "      Турският президент планира да постигне споразумение с Великобритания, Франция и Германия за финансиране на Анкара във връзка с нейната политика по отношение на Сирия, включително връщането на бежанци там.      Според американските медии, преговорите по въпроса трябва да се проведат на срещата на върха на НАТО в Лондон на 3-4 декември, информира МИА, цитирана от БГНЕС.   Целта на този ход е да финансира турската политика по отношение на сирийските бежанци, които , но за които е необходимо да се създаде инфраструктура там. ", "date": "2019.11.29", "title": "Ердоган търси пари от Лондон, Париж и Берлин за връщане на сирийските бежанци "}
{"url": "https://www.actualno.com/dobrich/osydiha-myj-otvljakyl-i-zastrashil-jivota-na-18-godishno-momiche-news_1411085.html", "text": "      Лишаване от свобода за 8 години и 8 месеца и глоба от 5 хил. лв. е присъдата за 34-годишния Мирослав Дяков от Добрич за отвличане и причиняване на средна телесна повреда на 18-годишната Виктория, както и за притежание и разпространение на наркотици. В продължение на 20 денонощия  от 3 до 24 юли 2018 г. той държал похитеното момиче в апартамента си. Девойката била насилвана, дрогирана, не получавала храна и вода, мъжът гасил по тялото ѝ цигари. Когато е открита от полицаи след сигнал на семейството ѝ, тя е била на ръба на живота.      Виктория не пожела да предяви граждански иск срещу мъчителя си. Делото срещу него премина в условията на съкратено съдебно следствие, след като той е признал вината си и всички факти в обвинителния акт.\r\nПрисъдата на Окръжен съд-Добрич може да бъде обжалвана и протестирана пред Апелативен съд – Варна. ", "date": "2019.11.29", "title": "Осъдиха мъж, отвлякъл и застрашил живота на 18-годишно момиче"}
{"url": "https://www.actualno.com/politics/izleze-ukazyt-za-naznachavaneto-na-ivan-geshev-za-glaven-prokuror-news_1411089.html", "text": "      В Държавен вестник е публикуван президентският указ, с който Иван Гешев е назначен за главен прокурор. Това става три дни след като държавният глава .      Мандатът на Сотир Цацаров изтича на 10 януари, напомня БНР.  Това би трябвало да е датата, от която ще започне седемгодишният мандат на Гешев.    , така че, ако бъде избран, което ще стане ясно в края на другата седмица, мандатът на новия главен прокурор ще започне по-рано.\r\nПричината е, че ако Цацаров бъде избран за шеф КПКОНПИ, той ще изпадне в положение на несъвместимост и ще трябва в едномесечен срок да напусне прокуратурата. Това става с подаване на молба до ВСС, който след като се произнесе положително по нея, предлага на президента да освободи Сотир Цацаров като главен прокурор. И с публикуването на указа ще е възможно Иван Гешев да поеме функциите си на обвинител номер едно.  Прогнозите са, че ако Цацаров получи достатъчна подкрепа, може да предаде поста на Иван Гешев в навечерието на Коледните празници, съобщава още БНР. ", "date": "2019.11.29", "title": "Излезе указът за назначаването на Иван Гешев за главен прокурор"}
{"url": "https://www.actualno.com/smartguide/huawei-shte-objalva-restrikciite-nalojeni-ot-sasht-news_1411090.html", "text": "      Компанията Huawei Technologies Co. е взела решение да оспорва в съда решение на Федералната комисия по съобщенията на САЩ (FCC) от по-рано този месец, което допълнително ограничава нейния бизнес с малкото останали ѝ американски клиенти. За случая информира изданието The Wall Street Journal, цитирано от БНР.      Китайският технологичен гигант се подготвя за съдебно дело, чрез което да оспори решение от миналия петък, когато FCC гласува единодушно за забрана на използването на федерални средства за закупуване на оборудване от компании, представляващи заплаха за националната сигурност, визирайки най-вече китайските фирми Huawei Technologies и ZTE Corp.   Федералната комисия по съобщенията също така гласува да изиска от провинциалните доставчици на телекомуникационни услуги да премахнат притежаваното от тях технологично оборудване, доставено от двете китайски компании. Huawei и ZTE имат 30 дни, за да оспорят решението.\r\nЗапознати източници твърдят, че китайският технологичен гигант се очаква да заведе дело през следващата седмица в Апелативния съд на Ню Орлеан.  Още през март Huawei заведе дело и срещу правителството на САЩ във Федералния съд в Тексас, за да блокира изпълнението на разпоредби от закон за отбранителната политика през 2019 година, който не позволява на американските власти и на техните контрагенти да използват телекомуникационното оборудване на Huawei. \r\nВ интервю за The Wall Street Journal по-рано този месец, 75-годишният основател на компанията Жън Чжънфей посочи, че тя \"може да оцелее много добре и без САЩ\". Компанията е най-големият производител на телекомуникационни устройства в света и номер 2 на пазара на смартфони, изоставайки от южнокорейската Samsung Electronics Co., но задържайки се пред американската  Apple Inc.   Новината за потенциално ново изостряне на напрежението между китайския технологичен гигант и САЩ може да доведе до допълнителни притеснения сред инвеститорите на \"Уолстрийт\" относно хода на търговските преговори между двете най-големи световни икономики. Подобни притеснения възникнаха вчера, след като американският президент Доналд Тръмп подписа указа за влизане в сила на законопроекта на Конгреса в подкрепа на човешките права и демокрация в Хонконг, което доведе до остри и гневни реакции от страна на китайските власти.     ", "date": "2019.11.29", "title": "Huawei ще обжалва рестрикциите, наложени от САЩ"}
{"url": "https://www.actualno.com/politics/avramova-prizova-vodata-v-pernik-da-se-puska-vednyj-dnevno-news_1410971.html", "text": "      Само веднъж на ден да има вода в Перник и това да е във времето от 15 до 22 ч., а не както е сега. За това призова от трибуната регионалният министър Петя Аврамова.      В момента перничани имат вода два пъти дневно. \"С това ще се намалят загубите по мрежата и ще се гарантира строг контрол на разходването ѝ. По този начин се надяваме напролет да има достатъчно вода в яз.\" Студена\", каза тя и подчерта, че въвеждането на режима е бил необходим.   Допълнителни количества вода от Владайския канал ще бъдат насочени към язовир „Студена\", обяви още тя.\r\n„Язовир „Студена“ е проектиран като технологичен изравнител. Това означава, че язовирът събира водите от водосборната област“, каза още министърът.  Тя посочи, че язовирът е в списъка на комплексните и значими язовири. „Месечният график се изготвя като се взима предвид актуалната информация“, допълни още Аврамова.\r\n„От 12 ноември беше сформиран екип от експерти за извършване на проверка във ВиК - Перник за експлоатацията на язовира и ВЕЦ към него за периода от 1 януари до датата на проверката.   В хода на проверката се установи, че ВиК операторът е действал в изпълнението на наредбата“, заяви още Аврамова.    „Към настоящия момент МРРБ проучва всички възможности за решаване на проблема с въведения режим. Разглеждат се възможностите за оптимално използване на наличните водоизточници, захранващи язовир „Студена“.\r\nНабелязани са стъпки за оказване на експертна помощ от страна на „Софийска вода“. Провеждат се обследвани яна терен.\r\nИскам да благодаря на експертите на „Софийска вода“ за оказаната помощ, набелязаните мерки, които ВиК в следващите няколко дни ще изпълни и ще има допълнителни количества вода от Владайския канал, които ще бъдат насочени към язовир „Студена“, заяви още Аврамова.    ", "date": "2019.11.29", "title": "Аврамова призова водата в Перник да се пуска веднъж дневно "}
{"url": "https://www.actualno.com/smartguide/oranjev-petyk-s-ogromni-otstypki-v-magazinite-na-vivacom-news_1410963.html", "text": "      \"Оранжевият петък\" в магазините на Vivacom започва от днес и продължава 5 дни. В магазините на телекома и онлайн на сайта потребителите могат да се възползват от големи отстъпки на различни видове устройства от портфолиото на компанията.      Офертата важи при сключване на нов срочен договор или подновяване на текущ за тарифни планове SMART L, L+, XL, XL+, U, както и i-Traffic M+, L+, XL+, XXL+  и закупуване на устройство при еднократно заплащане в брой или на лизинг.\r\nСред намалените модели до 02 декември са:\r\nHuawei P30 със 6.1-инчов OLED дисплей и резолюция от 1080 х 2340 пиксела. Смартфонът използва 7nm-овия икономичен процесор Kirin 980, който в комбинация с 6GB RAM и 128GB вградена памет, осигуряват възможност за използване на няколко приложения едновременно.  Huawei P30 разполага с тройна основна камера – 40 МР широкоъгълен обектив с лазерен автофокус, 8 МР телефото обектив с 3 пъти оптично приближение и 16 МР ултраширокоъгълен обектив за по-голяма зрителна площ на кадъра, както и 32 МР селфи камера. Предлага се на цена от 37.98 лв. на месец с план SMART L+.\r\nДруг модел, част от \"оранжевия петък\" във Vivacom, е Huawei P30 lite. Смартфонът е оборудван с мощния 8-ядрен процесор Kirin 710, а 4 GB RAM памет и 128 GB вградена памет съхраняват всички важни моменти на едно място. Камерата на Huawei P30 lite разполага с троен хибриден зуум. Устройство има опция за бързо зареждане и може да бъде закупено на цена от 15.98 лв. на месец с план SMART L+.\r\nВ промоцията е включено и е бюджетното предложение Samsung – Samsung Galaxy A10. Galaxy A10 има отделен слот за microSD карти, като поддържа такива до 512GB. Моделът има предлага възможност за лесно прехвърляне на файлове от смартфона към външна флашка и обратно  с опцията USB On-The-Go. Смартфонът изпозлва лицево разпознаване и се предлага на цена от 6.98 лв. на месец с план SMART L+.    Друго предложение от Vivacom през \"оранжевия петък\" е HONOR 8S. Дисплеят му е 5,71-инчов HD+, а 5 MP селфи камера предоставя функцията бърз Face Unlock. Устройството е на промоционалната цена от 4.98 лв. на месец с план SMART L+. ", "date": "2019.11.29", "title": "\"Оранжев петък\" с огромни отстъпки в магазините на Vivacom"}
{"url": "https://www.actualno.com/healthy/ananiev-iska-oshte-vreme-za-rezultati-ot-proverkite-za-smyrtta-na-3-godishno-dete-news_1410988.html", "text": "       Ще удължим срока за резултатите от проверката за . Това каза министърът на здравеопазването Кирил Ананиев пред журналисти в Народното събрание за починалото 3-годишно дете, предаде Агенция „Фокус“.      Ананиев обясни, че докладът, който му е изпратен е определен като предварителен . \"Не като окончателен. Мотивите на директора са, че все още пристигат нови и нови медицински документи, резулати от кръвни изследвания.   Очакваме и докладите на четиримата незавсими експерти. За съжаление може би ще се наложи да удължа още малко срока.\r\nПоех ангажимент пред родителите на Алекс и пред главния прокурор да действаме много бързо, но явно такива случаи изискват технологично време“, заяви още Ананиев.  Според него повечето медицински специалисти смятат, че детето е имало двустранна бронхопневмония със силна инфекция , която се развива изключително бързо във времето.\r\nТой говори и по друга актуална тема, свързана с \". Министърът заяви, че не приема никакви форми на насилие на медицинския персонал.    „Върху жената е оказано и физическо, и психическо насилие . Чакам всеки момент директора на „Св. Анна“ да ми изпрати доклада и моментално ще го предам на главния прокурор.    Имаме споразумение с главната прокуратура за съвместни действия в такива случаи. Аз и моят екип ще окажем пълно съдействие. Това се случва поне през моя мандат вече доста пъти и не мога да разбера какви са тези хора, които вършат тези деяния“, обясни Ананиев.\r\nНа въпрос какво трябва да бъде предприето оттук нататък, министърът заяви, че си има предвидена процедура.\r\n„Мислим да направим с бюджета за следващата година, както направихме една програма за старите асансьори, ще направим хоризонтална програма, за да видим къде е най-належащо да се сложат камери“, обясни още Ананиев. Той увери, че на местата, където е най-рисково, камерите ще бъдат сложени    ", "date": "2019.11.29", "title": "Ананиев иска още време за резултати от проверките за смъртта на 3-годишно дете"}
{"url": "https://www.actualno.com/sofia/elen-gerdjikov-horata-da-vzimat-vse-poveche-uchastie-v-reshenijata-na-syveta-news_1411005.html", "text": "                          Рейтинг: от .\n            Гласували общо: потребители                 ", "date": "2019.11.29", "title": "Елен Герджиков: Хората да взимат все повече участие в решенията на съвета"}
{"url": "https://www.actualno.com/politics/bonev-milioni-otivat-za-rychno-metene-na-ulici-i-trotoari-v-sofija-news_1410871.html", "text": "      Ако план сметката не се промени и не се заложат амбициозни цели и строг контрол, София няма да стане по-чиста, но повече пари ще отиват в посока на все същите познати фирми и прякори. Това заяви в профила си във Facebook общинският съветник Борис Бонев.      Поводът за публикацията му е провелото се вчера заседание на Стопанската комисия, на което се е за почистването или как София ще изхарчи 217 млн. лв. през 2020 г.   Зададох редица въпроси и ако въобще получих отговори, те бяха меко казано незадоволителни. На едва 34 страници доклад от зам.-кметовете по екология Йоана Христова и финанси Дончо Барбалов, в най-груб вид и без какъвто и да е анализ, са наблъскани числа, повдигащи съмнения за продължаване на безконтролното харчене на нашите пари, пише Бонев. , например за лятно почистване на територии за обществено ползване, разходите до 30 септември 2019 г. са общо 24 081 512 лева. В тази цифра влиза ръчно метене на тротоари, улични платна, алеи, спирки МГТ, пешеходни подлези, надлези и др., като разходите за тях са 13 662 423 лева. За механично метене на улични платна и площади разходите пък са 1 489 754 лева. За механично метене на тротоари, алеи и други места за обществено ползване разходите са 38 120 лева. За събирането и транспортирането на отпадъци от улични кошчета разходите към септември 2019 г. са 3 529 698 лева.  Затова ще настоявам план сметката да се разпише като документ с анализ кое, как и защо е изпълнено или не е изпълнено, .\r\nДа се заложат много повече средства за машинно метене, вместо за армии чистачи с метли (разликата е 1 към 9). Да се дадат ясни отговори за какво отиват 9-те милиона предвидени за \"външни услуги\" на общинското предприятие за преработка на отпадъците. Да се отговори, защо едва 25% от инвестиционната програма е реализирана, но се иска увеличение за 2020 г.   Да се предостави междинен отчет за дейността на Столичния инспекторат с разбивки на фишове, актове, наказателни постановления по наредби. Колко е стойността на наложените и събрани глоби, както и разбивка на числения състав на инспектората, заявява Бонев.    Надявам се, че колегите от комисията също ще поискат да знаят отговорите на тези въпроси и ще направят необходимото планираните средства да се изразходват правилно и резултатно. Администрацията е време да разбере, че взискателността на гражданите и техните представители в общинския съвет е силно завишена и тяхната нетърпимост към баламосване е изчерпана, подчертава още общинският съветник. ", "date": "2019.11.29", "title": "Бонев: Милиони отиват за ръчно метене на улици и тротоари в София"}
{"url": "https://www.actualno.com/europe/bezraboticata-v-germanija-na-naj-niskoto-si-nivo-sled-obedinenieto-news_1410979.html", "text": "      Безработицата в Германия е на най-ниското си ниво от обединението на бившата Източна и Западна Германия през 1990 г., съобщи днес германската Федерална агенция по заетостта, цитирана от БГНЕС.      През ноември безработните в страната са 2,18 милиона души, като равнището на безработица е 4,8%. Безработните са с 24 000 по-малко в сравнение с предходния месец и с 6 000 по-малко, отколкото през същия месец миналата година, показват данните.   \"Сегашният икономически спад все още се забелязва на пазара на труда\", заяви ръководителят на агенцията Детлеф Шеле. „Но като цяло икономиката е стабилна“, добавя той.\r\nСъс 736 000 работни места, регистрирани в Бюрото по заетостта, търсенето на работна ръка остава високо. Това обаче е с около 71 000 по-малко, отколкото в същото време миналата година.   ", "date": "2019.11.29", "title": "Безработицата в Германия на най-ниското си ниво след обединението "}
{"url": "https://www.actualno.com/plovdiv/izlojbata-shriftyt-na-plovdiv-predstavja-shriftovata-familija-plovdiv-typeface-portret-na-plovdivchani-v-bukvi-news_1410972.html", "text": "      Пловдив е първият град със собствена шрифтова фамилия, вдъхновена и създадена на базата на почерците на неговите граждани и приятели. След нейното официално публикуване на сайта plovdivtypeface.com на 1 ноември в Деня на народните будителите всички ние можем да свалим безплатно и да използваме свободно седемте шрифта на PlovdivTypeface.      От 28 ноември 2019 г. на площад Римски стадион в центъра на Пловдив авторите на проекта графичното студио PUNKT и студиото за шрифтов дизайн Typedepot представят етапите от развитието на проекта в изложбата “Шрифтът на Пловдив”. С появата на шрифтовата фамилия през 2019 г. Пловдив отпразнува домакинството си като първата европейска столица на културата, която пише на кирилица.\r\nИзложбата разказва за началото на проекта от 24 май в Деня на славянската писменост, поставено със събирането на повече от 3800 почерци, методиката и резултатите от анализите на попълнените бланки, създаването на трите основни шрифта във фамилията – ръкописния Plovdiv Script, изтънчения Plovdiv Display и практичния Plovdiv Sans, както и двете специални начертания - Plovdiv Pictograms и Plovdiv Maina Mode. Plovdiv Pictograms дава възможност да играем с пиктограмите, създадени като част от визуалната идентичност на Пловдив 2019 и станали символни за града. Plovdiv Maina Mode пък е програмиран така, че да “превежда” текстове, написани с него, на пловдивски жаргон.   Авторите разказват как почеркът се развива и как се оформя неговият характер както в исторически, така и в индивидуален план.\r\nЛюбопитна част от изложбата заемат и статистическите инфографики, които с помощта на постиженията на графологията правят опит за психологически портрет на пловдивчани.\r\nБогатата текстова и визуална информация на изложбата е побрана в 36 пана върху 12 триъгълни призми, проектирани и създадени така, че дават възможност за инсталиране както на закрити, така и на открити обществени пространства.    Идеята е в бъдеще изложбата да направи своеобразно “турне” из града - на други знакови за Пловдив места – библиотека, градски паркове, търговски центрове и разбира се в кварталите, като така се върне обратно сред хората, от които е вдъхновена.\r\nPlovdiv Typeface е първият по рода си градски шрифт за свободно ползване, създаден специално за Пловдив. Целта му е да създаде безплатен за ползване шрифт, вдъхновен от характера на пловдивчани, който да остане като част от наследството на Пловдив 2019 и да бъде припознат и използван от пловдивчани като част от градската идентичност.\r\nШрифтовата фамилия Plovdiv Typeface можете да изтеглите от тук: Последвайте проекта в социалните медии за повече информация:\r\nInstagram -    Facebook -  ", "date": "2019.11.29", "title": "Изложбата “Шрифтът на Пловдив” представя шрифтовата фамилия Plovdiv Typeface - портрет на пловдивчани в букви"}
{"url": "https://www.actualno.com/healthy/55-000-lv-chrez-bitkojni-poveche-za-borba-s-raka-na-gyrdata-news_1410997.html", "text": "      Фондация „Победи рака“ получи дарение в размер на 55 000 лв. благодарение на фондация „Битхоуп“, която чрез платформата си използва криптовалута за финансирането на различни каузи в сферата на здравеопазването, образованието и технологичните иновации.      Дарението от 3.6105 биткойна е направено от един от най-авторитетните покер портали в САЩ, използващи криптовалута.   Става ясно, че средствата са събрани чрез благотворителни онлайн турнири, провеждани през октомври - Световният месец за борба с рака на гърдата.     ", "date": "2019.11.29", "title": "55 000 лв. чрез биткойни повече за борба с рака на гърдата"}
{"url": "https://www.actualno.com/pleven/nov-sluchaj-na-afrikanska-chuma-v-plevensko-news_1410968.html", "text": "      Заради новорегистрираното огнище на Африканска чума по свинете (АЧС) в плевенското село Николаево директорът на Регионална дирекция по горите – Ловеч, инж. Павли Богдански е издал заповед, с която се ограничава достъпът до инфектираната зона.      Районът е обявен за първично възникнало огнище на болестта в резултат на проба от диво прасе, отстреляно миналата седмица от ловната дружинка в селото. Определена е заразена зона от 200 кв. км около констатирания случай и са разпоредени ограничителни мерки за движението на свинете в Плевенска област, съобщиха от областната управа.   Със заповедта на директора на Регионална дирекция по горите в Ловеч се забранява за срок от 30 дни достъпът до горски територии в инфектираната зона на лица, които нямат отношение към претърсването и прилагането на мерките за предотвратяване и ликвидиране на болестта. В горските територии могат да се извършват неотложни дейности от лицата, които нямат отношение към претърсването по ред и условия, определени от областната епизоотична комисия в Ловеч, и съгласно определените от БАБХ мерки за биосигурност. ", "date": "2019.11.29", "title": "Нов случай на африканска чума в Плевенско"}
{"url": "https://www.actualno.com/crime/zadyrjan-e-50-godishen-myj-za-napadenieto-v-umbal-sv-anna-news_1411000.html", "text": "      Една от лекарките, , е сериозно пострадала и е настанена за лечение, предава БНР. Инцидентът е станал около 4.00 часа тази сутрин, когато в Клиниката по хирургия медици са били извикани за консултация. Пациент напада лекари и медицински сестри, които са били удряни, блъскани, душени и обиждани. Нападателят размахвал белезници, заплашвайки екипа с арест. Счупена е и врата.      Установено е, че обективите на камерите за видеонаблюдение са били предварително закрити с ръкавици. По случая се води разследване. Полицията е задържала 50-годишен мъж, заподозрян за нападението. Той е отведен за разпит в 7-мо РПУ . \r\nГоворителят на лечебното заведение Антон Луков обясни:   \"Всичко това става, след като е била наложителна консултация за тежко болен пациент, който е трябвало да бъде стабилизиран и затова са поканени лекари, колеги и от Клиника по рехабилитация, за да помогнат. В това време друг пациент, който е за планово лечение, без никаква спешност, напада лекарите по най-брутален начин. Две от лекарките са пострадали - едната е хоспитализирана в Клиниката по рехабилитация със съмнение за комоцио. Главата й е блъскана в стената. До такава степен е била обект на агресия. Ръководството на болницата по най-категоричен начин заявява подкрепа за пострадалите медици, като настоява за бързо прилагане на законодателството в Република България\", каза говорителят на УМБАЛ \"Св. Анна\" Антон Луков.  Министърът на здравеопазването Кирил Ананиев ще сезира главния прокурор за инцидента в болница \"Св. Анна\":\r\n\"Върху жената е оказано физическо и психическо насилие. Чакам всеки момент директорът на \"Света Анна\" да ми изпрати доклада и моментално ще го предам на главния прокурор. Ние имаме споразумение с Главната прокуратура за съвместни действия в такива случаи, като аз и моят екип ще окажем пълно съдействие. Това се случва, поне през моят мандат, доста пъти. Не мога да разбера какви са тези хора, които вършат тези деяния\", заяви министър Ананиев. Той каза още, че в бюджета за 2020 година са предвидени пари за монтиране на камери в болниците с цел повишаване на сигурността на лекари и медицински сестри срещу подобна агресия .\r\n\"Ще направим програма и ще видим къде е най-належащо да се сложат тези камери, защото вие разбирате, че в толкова болници няма как да се сложат, но на местата, където е най-рисково, ще сложим и ще осигурим паричен ресурс на болниците\", посочи Кирил Ананиев.     ", "date": "2019.11.29", "title": "Задържан е 50 годишен мъж за нападението в УМБАЛ \"Св. Анна\""}
{"url": "https://www.actualno.com/curious/bylgarskijat-folklor-provokira-vyztorga-na-britanskija-the-guardian-news_1411015.html", "text": "      Компилация от 37 автентични песни от българския фолклор провокира възторга на \"The Guardian\", пише \"24 часа\".      На ръба на Източна Европа и Черно море невероятното богатство от народна музика продължава да прелива – дълго, след като други страни наблюдават как традициите им намаляват. Това завладяващо издание от Smithsonian Folkways съдържа музика, записана по селата в България между 1966 и 1979 г. Това е традиция в най-чистия й вид – разнообразна, сложна и следваща собствен път - и историята зад нея е меко казано героична, пише изданието за сборника и музиката в него.   Отбелязват още, че колекционерът на песни Мартин Кейниг е бил наясно, че индустриализацията и преселването от град в град започват да заглушават тези песни. Фолклорните мелодии също се изменят - разбираемо - в тази бивша комунистическа държава те са се ползвали като инструмент от правителството и са били разводнени, пише \"The Guardian\".\r\nЗатова попадайки в страната ни Кейниг прави записи на емблематичния български фолклор. Тази антология с 37 песни е наречена \"извор\" на история. Споменати са имена на изпълнители като Линка Гекова Гергова, Менка Илиева Аронова и Божурка Тупанкова. \"Традиционните инструментали на Щилиян Тихов на кавал (балканска флейта) трептят, трептят и трептят като комари, докато цигулки и гайди се заплитат и разплитат в пленителни, сблъскващи се комбинации\".  Груповото пеене е особено завладяващо. Мартин Кейниг се среща с много от изпълнителите или техни близки през 2015 г., за да получи съгласието им за употребата на техните произведения и да ги заплати. ", "date": "2019.11.29", "title": "Българският фолклор провокира възторга на британския \"The Guardian\""}
{"url": "https://www.actualno.com/crime/obvinenata-za-prisvojavane-na-1-mln-lv-bankova-slujitelka-ostava-v-aresta-news_1411031.html", "text": "      Специалистката в отдел „Банкиране на дребно“ във варненския офис на банка Невена Й. ще остане в следствения арест. Това е определението на Варненския окръжен съд, с което бе одобрено искането на Окръжната прокуратура във Варна. Това съобщиха от Апелативна прокуратура - Варна.      Припомняме, че бе привлечена като обвиняема за длъжностно присвояване в особено големи размери, представляващо особено тежък случай. Днес в съдебната зала по представена справка от банката, където е работила Невена Й.,  стана ясно, че точно 19 вложители са били ощетени от присвоителните действия на обвиняемата, като точната сума е 1, 22 млн. лева. Обвиняемата подписала и запис на заповед в полза на банката заради присвоената сума, след като била разкрита.   Парите от влоговете на вложителите били прехвърляни в сметка на обвиняемата и нейни роднини, а след това теглени и изпращани с куриерската фирма „Еконт“ на виртуалния приятел на Невена. Той се представял като Мирослав Михайлов. Истинското му име обаче е Сергей и живее охолно в монтанско село, съобщиха още от прокуратурата.\r\nОсвен парите на вложителите, Невена теглила личен кредит и кредит от името на баща си, а парите също били изпратени на мъжа. С пратки на „Еконт“ тя изпратила и личните влогове на родителите си, които са пенсионери по болест. В дома на Сергей са намерени и иззети едва 30 000 лева в брой.  Пред разследващите обвиняемата обяснила, че Мирослав искал парите, за да реши свои финансови проблеми с лихвари. За близо трите години общуване в интернет двамата никога не са се виждали на живо. Невена имало само три негови снимки.\r\nВ съдебната зала на Варненския окръжен съд днес обвиняемата Невена изрази съжаление за действията си и поиска да й бъде определена мярка за неотклонение „Домашен арест“.   Състав на Варненския окръжен съд прие аргументите на прокуратурата, че има обосновано подозрение, че Невена е извършила длъжностното присвояване в особено големи размери, представляващо особено тежък случай, както и че има опасност, ако е на свобода, тя да се укрие и да извърши друго престъпление.  Това престъпление се наказва от закона с лишаване от свобода от 10 до 20 години.    Определението на Варненския окръжен съд, с което е взета най-тежката мярка за процесуална принуда на Невена Й., подлежи на обжалване пред Апелативния съд. ", "date": "2019.11.29", "title": "Обвинената за присвояване на 1 млн. лв. банкова служителка остава в ареста "}
{"url": "https://www.actualno.com/burgas/policijata-v-burgas-razsledva-ubijstvoto-na-30-kotki-news_1410965.html", "text": "      Над 30 са труповете на котки, които са намерени от граждани в бургаския жилищен комплекс „П.Р.Славейков“. Те са открити около блокове с номера 4,12,19,68. Първите сигнали за ужасяващите находки станаха факт в началото на седмицата. Тогава бяха намерени 12 мъртви животни. Два трупа са иззети от полицията и от служители на Обществен ред и сигурност за аутопсия.      Днес ОДМВР Бургас излезе с официално становище по случая. Според информация на областния говорител на полицията Цветелина Рандева, случаят се разследва. Във Второ Районно управление Бургас е постъпила информация за множество трупове на улични котки, открити в различни райони на жилищен комплекс. Информацията е от граждани и от сдружение „Милосърдни сърца“. Според зоозащитниците, котките вероятно са убити. За установяване на точната причина за смъртта, част от телата на животните са иззети и ще бъдат изпратени за експертно ветеринарно заключение в Стара Загора.\r\nБургас е един от градовете в които по специална програма се извършва безплатна кастрация на бездомни котки. Ловецът на котки към общината Ивайла Боянова също е засегната от проблема, защото част от животните които храни пред блока са били убити. ", "date": "2019.11.29", "title": "Полицията в Бургас разследва убийството на 30 котки"}
{"url": "https://www.actualno.com/europe/otkazaha-pomilvane-na-biznesmen-zamesen-v-ubijstvoto-na-dafne-galicija-news_1410911.html", "text": "       Отказаха да помилват бизнесмен, който обвинява бивш съветник на премиера на Малта за през 2017 г., съобщава DPA.       , поиска имунитет в замяна на информация по случая. Но премиерът Джоузеф Мускат заяви, че няма нормативна база, за да му се гарантира помилване, а шефът на полицията и главният прокурор са против.   Мускат обяви решението си на пресконференция в 03:00 часа тази сутрин след извънредно заседание на кабинета, което продължи до малките часове.\r\nМалтийските министри бяха събрани в офиса на премиера на извънредна среща в четвъртък вечер във връзка с развитието около разследването на убийството на Галиция през тази седмица. Разследването обхвана и високите етажи на властта.  Галиция беше убита през октомври 2017 г. Тя разкри корупция в правителството на страната. Фенек твърди, че идеята за убийството на журналистката е на Кийт Скембри, бизнесмен, който до понеделник ръководеше канцеларията на премиера Джоузеф Мускат, откакто Лейбъристката партия на Малта пое властта през 2013 г. В началото на седмицата , след като беше свързан с убийството.       Кийт Скембри беше арестуван във вторник във връзка с разследването, но два дни по-късно бе освободен без да му бъдат повдигнати обвинения. До момента няма повдигнати обвинения на министри. Освобождаването на Скембри без обвинения ядоса граждански активисти, които подозират, че над него е опънат политически чадър, за да бъде предпазен. Група протестиращи, включително един от синовете на Галиция, се събраха пред офиса на премиера тази нощ.\r\nСпоред Times of Malta таксиметров шофьор е разкрил пред полицията, че е действал като посредник между Фенек и предполагаемите екзекутори на Галиция. Шофьорът е заявил, че е получил 150 000 евро от Фенек за тримата мъже, които са обвинени, че са подготвили бомбата за убийството на Галиция. Въпросните убийци чакат съдебен процес.\r\nДелегация на Европейския парламент ще посети Малта, за да се запознае с последните разкрития по случая.       ", "date": "2019.11.29", "title": "Отказаха помилване на бизнесмен, замесен в убийството на Дафне Галиция"}
{"url": "https://www.actualno.com/pleven/smeniha-shefa-na-plevenskata-od-na-mvr-dosegashnijat-otiva-na-rabota-v-sydebnata-sistema-news_1411009.html", "text": "      Старши комисар Веселин Вътов е новият директор на Областната дирекция на вътрешните работи в Плевен. Днес той е бил представен на състава на дирекцията от зам.-главния секретар на МВР Георги Арабаджиев. Промяната в ръководството е направена, защото досегашният директор – старши комисар Красимир Начев, отива на работа в съдебната система, съобщиха от Дирекцията.      Старши комисар Вътов е роден на 10 май 1977 година в Плевен. В системата на вътрешното министерство е от 1 октомври 2002 година. Преминал е през различни изпълнителски и ръководни нива. От 2016 година до момента е заемал длъжността началник на сектор „Противодействие на криминалната престъпност“ в областната дирекция. За добрата си работа е награждаван многократно от министрите на вътрешните работи и директорите на ОДМВР – Плевен.   Веселин Вътов е временно преназначен на длъжността директор на ОДМВР – Плевен за срок от 1 година със заповед на министъра на вътрешните работи Младен Маринов. ", "date": "2019.11.29", "title": "Смениха шефа на плевенската ОД на МВР, досегашният отива на работа в съдебната система "}
{"url": "https://www.actualno.com/football/eto-koj-shte-predava-machovete-ot-evro-2020-news_1411022.html", "text": "      БНТ и Нова Броудкастинг груп ще излъчат съвместно всички мачове от предстоящото Европейско първенство по футбол догодина.      Първенството започва на 12 юни и ще продължи 1 месец. За пръв път шампионатът ще се проведе в повече от две държави – всъщност, мачове ще се играят в 7 държави, в общо 8 града. Домакини на футболните битки ще са Лондон, Мюнхен, Рим, Баку, Санкт Петербург, Букурещ, Амстердам, Дъблин, Билбао, Будапеща, Глазгоу и Копенхаген.   От БНТ казват, че коментатори ще бъдат познати лица – Петър Василев, Ивайло Ангелов, Стефан Георгиев и Петър Иванов. Илия Илиев, който е част от сутрешния блок на Националната телевизия, също ще се включи като коментатор.\r\nОт страна на Нова коментатори Борислав Борисов, Петър Виденов и Мирослав Арабаджиев. Като гост-коментатори ще се изявят Георги Драгоев, Виктор Врачев, Лъчезар Пройнов.   ", "date": "2019.11.29", "title": "Ето кой ще предава мачовете от Евро 2020"}
{"url": "https://www.actualno.com/politics/kakvo-se-krie-zad-ntd-njama-takava-dyrjava-news_1410920.html", "text": "      \"Няма такава хубава държава\" - това била идеята, с която учредителите на партията \"Няма такава държава\" (НТД) на Слави Трифонов и екипа му са подходили при избора на името. Това обясниха адвокатите на НТД на заседанието в СГС по регистрацията на партията, цитирани от news.bg.      Според защитата, за да се приеме името на партията, учредителите й са подходили с позитивно чувство затова са го избрали. Те не отричат държавността, а казват, че няма такава хубава държава.   Защитата изтъква, че с допускането на партията в политиката, държавата щяла да стане още по-хубава, като целите, задачите и начините на постигането е спрямо на закона и Конституцията.\r\nПо време на днешното заседание магистратите приеха представените писмени доказателствa. Стана ясно, че са изпълнени всички законови изисквания за регистрация на партията, спазени са процедурите, и затова според адвокатите на НТД няма причина партията да не бъде регистрирана съгласно Конституцията.  На заседанието стана ясно, че логото на партията ще бъде синя ръка с линии от цветовете на българското знаме - бяло, зелено и червено. Адвокатите на Слави обясниха още, че така представеното графично изображение на партията не трябва да бъде тълкувано като използване на българското знаме. От държавното обвинение за момента не са оспорвали логото на партията и то най-вероятно ще бъде прието.\r\nДо 2 седмици трябва да стане ясно дали Софийският градски съд (СГС) ще позволи регистрацията на партията на Слави Трифонов - \"Няма такава държава\".   Документите по регистрацията бяха в началото на месец ноември. Още при учредяването на партията при заключени врати юристи изразиха съмнения за името на партията, което може да се възприеме като уронващо доброто име и престиж на държавността.    Според проучване на \"Тренд\" новата партия на Слави Трифонов „Няма такава държава” е четвърта политическа сила в страната. Изследването е реализирано в периода 7-15 ноември 2019 г. чрез пряко полустандартизирано интервю „лице в лице“ сред 1008 души на възраст 18+. Още за нагласите на българите можете да прочетете  ", "date": "2019.11.29", "title": "Какво се крие зад НТД (\"Няма такава държава\")?"}
{"url": "https://www.actualno.com/europe/donald-tusk-predade-na-sharl-mishel-predsedatelstvoto-na-evropejskija-syvet-news_1411017.html", "text": "      „Искам Европа да стане глобален лидер в зелената икономика, с работни места, иновации и висок стандарт на живот“, бяха едни от първите думи на . Той каза това по време на церемонията по предаването на пълномощията от       „Като председател на Европейския съвет ще използвам цялата си енергия, за да намаля бюрокрацията. Нека работим заедно по този проблем. За мен ще бъде привилегия да служа на европейските граждани. Ще използвам всеобхватен подход за разрешаването на проблемите - иновативен и ефективен. Ще показвам собствен стил, открит за диалог и ангажиран с изграждането на мостове. И вероятно ще бъда по-предпазлив в туитовете, поне в началото“, подчерта вече бившият премиер на Белгия Шарл Мишел.   Доналд Туск заяви, че „когато поемах поста от моя, а и вашия предшественик Херман ван Ромпьой преди 5 години, дори не подозирах, че сценарият на моя мандат ще бъде като написан от Алфред Хичкок“.\r\n„Може би си спомняте неговата рецепта за добър трилър. Той казваше: „Искам филм, който започва със земетресение и стига до кулминация“. От първите месеци на 2015 година, Европа се бори с кризи - гръцката, украинската, миграцията, „Ислямска държава“ и нейните терористични атаки в рамките на нашите граници и само миг по-късно дойде и Брекзит“, каза Туск, който е бивш премиер на Полша, а наскоро бе избран за председател на Европейската народна партия.   ", "date": "2019.11.29", "title": "Доналд Туск предаде на Шарл Мишел председателството на Европейския съвет"}
{"url": "https://www.actualno.com/politics/vashington-sys-svoj-chovek-da-sledi-svobodata-na-slovoto-u-nas-news_1410899.html", "text": "      След проведената среща между тази седмица, България и САЩ навлизат в нов етап от дипломатическите си отношения. Това заяви американският посланик Херо Мустафа в първата си публична реч пред Атлантическия клуб в България, предаде БГНЕС.      Пред дипломатите тя започна публичната си реч на български, като отбеляза, че е щастлива да бъде в тази красива страна. Още с първите думи Мустафа обеща, че по време на нейния мандат ще работи по проекти с хоризонт от следващите 30 години.   Американският посланик отдели внимание на няколко ключови области –военен сектор, икономика и енергетика.\r\nВъв военната сфера се предвижда разработване на 10-годишен план за сътрудничество по опазване на сухопътната и морската област. Проучват се и възможности да произвеждаме части и елементи във военния сектор.  В икономическата сфера американските компании до момента са инвестирали повече от 2 млрд. долара в българската икономика, създали са над 30 000 места в енергетиката и селското стопанство. В следващите години ще се акцентира в разкриването на работни места в стартъп компании ИТ и технологии, отбеляза Мустафа.\r\n„ . Тя беше акцент и в разговора между Доналд Тръмп и Бойко Борисов. Те разговаряха как България ще стане истински енергиен хъб. САЩ ще следи отблизо как се развива интерконекторът с Гърция. За разлика от „Турски поток“, където България е транзитна страна, газовата връзка с Гърция и терминалът за втечнен газ Александруполис ще ви направят надежден доставчик на потоци от газ, смята Мустафа.   Американският посланик съобщи, че ще дойдат експерти, за да помогнат при бъдещото изграждане на АЕЦ „Белене“.    САЩ ще изпрати нов човек в посолството в София, който ще отговаря по въпросите за свободата на словото, върховенството на закона и по темите за малцинствата, съобщи още Херо Мустафа. ", "date": "2019.11.29", "title": "Вашингтон със свой човек да следи свободата на словото у нас "}
{"url": "https://www.actualno.com/pernik/oblastnijat-upravitel-na-pernik-podava-signal-v-prokuraturata-za-iztochvane-na-jazovir-studena-news_1410921.html", "text": "      Областният управител на Перник Ирена Соколова заедно с експерти, инженери, спелеолози и специалисти по ВиК установиха неправомерно отклоняване на огромни водни количества от водосборния район на язовир Студена. Това заяви тя по време на обществен експертен съвет, на който покани да присъстват и протестиращите - на база проверки на терен през последните 10 дни.      Соколова казва, че преди три дни видяла бентовете за отклоняване на цялата вода от един от  основните водоизточници при маловодие с тръба, отвеждаща към помпена  станция. Още на следващия ден (на 28 ноември 2019 г.) се  установява увеличение на дебита към язовир Студена с 418 литра в  секунда, при само 44 литра в секунда на 27 ноември. В същото време се  установява, че помпената станция не работи. \"Ако някой си е позволил да  отклонява водни запаси в този период на безводие, трябва да понесе своята  отговорност. Веднага подавам сигнал в прокуратурата\", обяви Соколова.  Тя допълни, че с неин подпис не може да се източи или напълни язовир  Студена.   Припомняме, че носителят на стипендията \"За жените в науката 2019\" д-р Евгения Сарафова каза само преди седмица, че чрез динамична сателитна визуализация е установила рязко намаление на язовира от края на юли. Заключенията по сателитните данни можете да видите ! План за действие   Областният управител, хидролози, геолози и ВиК инженери са намерили решение с въвеждане на допълнителни водоизточници към язовир Студена. Атанас Русев, инженер и спелеолог, обясни по време на обществения експертен съвет, че е подготвен комплексен план, който е входиран в Областна администрация - Перник и ще бъде въведен незабавно в действие със съдействието на МРРБ. С разработения план в много кратки срокове, по-малко от месец във водосбора на язовира ще постъпват количества вода, които надвишават ежедневното потребление.\r\n\"Софийска вода\" с екипа на Атанас Русев днес са взели проби от водоизточниците за установяване на физико-химични и микробиологични показатели.    ", "date": "2019.11.29", "title": "Областният управител на Перник подава сигнал в прокуратурата за източване на язовир \"Студена\""}
{"url": "https://www.actualno.com/politics/gerb-s-rezervi-kym-predlojenieto-na-bsp-otnosno-prokuraturata-news_1410919.html", "text": "       Изразяваме резерви към предложенията на БСП за контрол върху актовете на прокуратурата. Това каза народният представител от ПГ на ГЕРБ Красимир Ципов във връзка с за контрол върху актовете на прокуратурата, предаде Агенция \"Фокус\".      \"На първо място този дебат се води от известно време без да видим ясно и конкретно предложение. По линия на това дали да има съдебен контрол върху актовете на прокуратурата и в момента има съдебен контрол върху някои от тях , обвинителните актове се разглеждат в съдебно заседание\", заяви още Ципов.   Депутатът от ГЕРБ обърна внимание на народните представители от БСП, че към настоящия момент има инстанционен контрол върху прокуратурата. \"В ъведе ли се и съдебен контрол, нека те да отговорят ще има ли възможност съдът да се занимава с нещо друго освен с това да контролира всеки един акт за образуване или отказ за образуване на наказателно производство. Да видим какви са конкретните предложения, внесени от народните представители на \"БСП за България\", заяви Ципов.  Припомняме, че по-рано днес лидерът на БСП Корнелия Нинова разкри на брифинг в парламента, че от БСП са внесли предложение да се наложи контрол върху безконтролни досега актове на прокуратурата.\r\n\"Предложението което внасяме, ще онагледя с един пример: отказите на прокуратурата да образува досъдебно производство . Това означава, че ако някой подаде сигнал до прокуратурата и тя откаже да образува досъдебно производство по различни причини - субективни, икономически, политически, лобистки, този процес приключва. Той е затворен в рамките на прокуратурата и до главния прокурор\", посочи Нинова.   Това създава чувство за несправедливост у хората и предпоставки за произвол. Ето защо принципно и от доста време ние отстояваме налагането на контрол върху действията на прокуратурата.    Внасяме предложение този контрол да се осъществява от независимия български съд\", каза още Нинова. Тя поясни, че предложението е всеки може да обжалва действията на прокуратурата пред съда . ", "date": "2019.11.29", "title": "ГЕРБ с \" резерви\" към предложението на БСП относно прокуратурата"}
{"url": "https://www.actualno.com/europe/britanskite-konservatori-vzeha-na-mushka-channel-4-video-news_1410904.html", "text": "       Британските консерватори заплашват да разследват Channel 4, ако спечелят парламентарните избори на 12 декември. Причината: телевизионният канал замени с ледена скулптура премиера Борис Джонсън, който не се отзова на лидерски дебат за климатичните промени, пише \"The Guardian\".      Другият отсъстващ от събитието беше лидерът на партия \"Brexit\" Найджъл Фараж. Той получи същото отношение, но не отвърна със заплахи, все още. Вижте как се случи всичко в Channel 4 в следващото видео.    Всъщност представител на Консервативната партия, готов да дебатира е имало - това бил Майкъл Гоув, но той получил отказ от редакторите на предаването, защото дебатът бил обявен като спор между лидерите на партиите. Гоув бил придружен от бащата на премиера - Стенли Джонсън - запален екозащитник, който подкрепи дори Протестите срещу унищожението на климата във Великобритания.   Източник от Консервативната партия потвърди пред The Guardian, че партията ще прегледа задълженията на телевизионния канал, ако Борис Джонсън се върне на \"Даунинг стрийт\" следващия месец. Kонсерваторите щели да разследват дали телевизията не може да служи на обществото по по-добър начин.\r\nГоворител на консерваторите съобщи, че са писали на медийния регулатор  Ofcom с искане за разследване, тъй като телевизията е нарушила правилата.        Лицензът на Channel 4 е до края на 2024 г., което означава, че ще трябва да бъде подновен при ново правителство, ако парламентът изпълни петгодишния си мандат.\r\nChannel 4 е обществен телевизионен канал и реално е подвластен на правителството. То би могло да наложи промени в политиката му, ако парламентът прокара съответното законодателство.\r\nПоследното проучване на YouGov показва, че консерваторите във Великобритания са напът да спечелят най-голямото си мнозинство в парламента от 1987 г. на предстоящите избори на 12 декември. Това  ще даде мандат на премиера Борис Джонсън да изведе страната от Европейския съюз. Още подробности за нагласите в обществото можете да намерите  ", "date": "2019.11.29", "title": "Британските консерватори \"взеха на мушка\" Channel 4 (ВИДЕО)"}
{"url": "https://www.actualno.com/politics/bsp-obvini-gerb-v-nekompetentnost-za-upravlenie-na-zdraveopazvaneto-news_1410924.html", "text": "       Управляващите са некомпететни да се справят със системата на здравеопазване, това е не само нашата оценка, но и на европейските институции.       Това каза народният представител от БСП д-р Десислав Тасков в декларация от името на група.   „Уважаеми народни представители, вчера излезе докладът на ЕК за състоянието на здравеопазването за 2019 г. Изводите от този доклад са стряскащи. Смятаме,че е необходимо да се вземе отношение още сега. България има най-висок дял на директните плащания от пациенти, почти три пъти по-висок от ЕС.   Българите имат най-ниска продължителност на живота в ЕС . Т.е. Живеем нездравословно, имаме неефективно здравеопазване и умираме най-рано в ЕС“, посочи още Тасков.\r\nПо думите му разходите за здравеопазване растат и правят здравеопазването недостъпно за хората с по-ниски доходи .   Според него ярък пример за състоянието и разпадът на системата са продължаващите протести на специалистите по здравни грижи и обявеното преди няколко дни .     ", "date": "2019.11.29", "title": "БСП обвини ГЕРБ в некомпетентност за управление на здравеопазването"}
{"url": "https://www.actualno.com/healthy/srednoshtna-agresija-sreshtu-lekari-ot-umbal-sv-anna-v-sofija-news_1410907.html", "text": "      Лекари в УМБАЛ „Св. Анна“-София АД бяха обект на , през тази нощ, съобщават от пресслужбата на болницата. Около 4.00 ч. сутринта в Клиника по хирургия е извикана за консултация лекар от КАИЛ на болницата. Консултацията се налага заради      лечението на тежко болен  пациент. (Води се следствие. Имена няма да  бъдат оповестявани).   В това време друг пациент, който е приет в УМБАЛ „Св.Анна“-София АД за планова операция, започва да вилнее в коридора на Първо отделение на Клиника по хирургия. Удря, блъска, души и обижда лекари и сестри.\r\nРазмахва и белезници и заплашва с арест. Предварително е сложил на камерите гумени ръкавици, с цел да предотврати видеозаснемането. Чупи и врата на клиниката.  Пострадалите лекари и сестри освен физически травми са в психически шок. Подадено е оплакване и тече разследване. Ръководството на УМБАЛ „Св. Анна“- София АД категорично застава зад лекарите работещи в болницата и вярва, че , се казва в прессъобщението. ", "date": "2019.11.29", "title": "Среднощна агресия срещу лекари от УМБАЛ „Св. Анна“ в София"}
{"url": "https://www.actualno.com/curious/kak-shte-izglejda-putin-v-kalendara-za-2020-godina-news_1410931.html", "text": "      В календара за 2020 г. с държавния глава на Руската федерация Владимир Путин няма да негови снимки с гол торс, отбелязва американското издание The Washington Post, цитирано от агенция \"Фокус\".      Вместо това са избрани снимки на Путин в костюм в компанията на американския президент Доналд Тръмп и канцлера на ФРГ Ангела Меркел, с президента на Египет и с престолонаследника на Саудитска Арабия.\r\nОт редакцията са категорични – разликата с календарите от предходните години е огромна. Така в календара за 2019 г. Путин играеше хокей, ловуваше в Сибир гол до кръста и хранеше животни. Тогава издателите искаха да го представят като силен, но разпознаваем лидер.\r\nТрадиционните вече календари са станали част от имидж кампанията на Кремъл. Сега обаче целта е Путин да бъде представен не само като „владетел“ на Русия, но и като глобален лидер в свят, в който политиката става все по-агресивна. В резултат само на една снимка Путин е без костюм - когато изучава растение в природен резерват.     На една от фотографиите Путин е представен заедно с Макрон, Тръмп и Меркел. Що се отнася до снимката на Путин с престолонаследника на Саудитска Арабия, авторът на статията обяснява, че Рияд е закупил С-400 от Русия и координира действията си с нея на петролния пазар. Египет от своя страна подписа договор за 2 милиарда долара с Москва за закупуване на повече от 20 руски изтребители Су-35.  Освен всичко останало, Русия успя да разшири влиянието си в Близкия изток, като постигна съгласие с Турция за прекратяване на огъня в Сирия. Освен това Москва помогна на Башар Асад да си върне контрола над по-голямата част от страната. Ердоган и Асад обаче не са включени в календара за 2020 г.    Усилията на Путин във външната политика са широко популярни сред руснаците, въпреки че във вътрешната политика, както отбелязва авторът на статията, той донякъде губи позиции поради ниските доходи и западните санкции. ", "date": "2019.11.29", "title": "Как ще изглежда Путин в календара за 2020 година? "}
{"url": "https://www.actualno.com/europe/ep-objavi-izvynredno-polojenie-zaradi-klimata-news_1410942.html", "text": "      В навечерието на Конференцията на ООН по изменението на климата (COP25) в Мадрид от 2 до 13 декември Европейският парламент (ЕП) одобри в четвъртък , която обявява извънредно положение в областта на климата и околната среда в Европа и света. Парламентът също така изисква от да гарантира, че всякакви законодателни и бюджетни предложения напълно съответстват на целта за ограничаване на глобалното затопляне под 1,5 °C.      В отделна резолюция Парламентът изисква Европейският съюз (ЕС) да представи пред Конвенцията на ООН по изменение на климата своята стратегия за постигане възможно най-скоро и най-късно до 2050 г. на климатична неутралност. Общността трябва да се ангажира с . Евродепутатите призовават новия председател на Европейската комисия Урсула фон дер Лайен да включи цел от 55% за намаление на парниковите газове до 2030 г. в Европейския зелен пакт.   Евродепутатите заявяват, че сегашните амбиции за намаляване на емисиите от морския и въздушния транспорт не са достатъчни. Всички страни трябва да включат емисиите от тези видове транспорт в своите планове за национален принос за опазването на околната среда, отбелязват те, и призовават Европейската комисия да предложи включването на морския сектор в схемата на ЕС за търговия с емисии (СТЕ).\r\nСтраните от ЕС трябва най-малко да удвоят своя финансов принос към Зеления фонд за климата, заявява Парламентът. Държавите членки на ЕС са най-големите донори на публично финансиране за климата и бюджетът на ЕС трябва да съответства напълно на международните му ангажименти. Евродепутатите също така отбелязват, че обещанията на развитите държави не постигат общата цел от 100 млрд. долара годишно след 2020 година.  В заключение ЕП настоява държавите членки на ЕС да спрат поетапно директните и индиректните субсидии за изкопаеми горива до 2020 г.\r\n„Европейският парламент прие своята амбициозна позиция в навечерието на предстоящата Конференция на ООН по изменението на климата (COP25) в Мадрид. Взимайки предвид извънредното положение в областта на климата и околната среда, е важно да намалим парниковите газове с 55% до 2030 -а. Това е ясно и навременно послание към Европейската комисия няколко седмици преди публикуването на съобщението й относно Зеления пакт“, заяви Паскал Канфен (Обнови Европа, Франция), председател на комисията по околна среда, обществено здраве и безопасност на храните, по време на дебата.    ", "date": "2019.11.29", "title": "ЕП обяви извънредно положение заради климата"}
{"url": "https://www.actualno.com/society/mrrb-otpuska-187-mln-lv-za-sanirane-v-28-te-malki-obshtini-news_1410940.html", "text": "      Нови 18 687 123,16 лева се отпускат от Министерството на регионалното развитие и благоустройството (МРРБ) по Оперативна програма „Региони в растеж“ 2014-2020 г. в 28-те малки общини в страната. Размерът на средствата може да бъде увеличен след одобрение на промени в програмата от Европейската комисия в съответствие с решението на Комитета за наблюдение за пренасочване на други 25 млн. лв. за прилагането на такива мерки, съобщиха от МРРБ.      За финансиране могат да кандидатстват общините: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг.   Целта е продължаване и надграждане на инвестициите за повишаване на енергийната ефективност в обществени и жилищни сгради. Всеки кандидат  може да подаде до три проектни предложения. Няма ограничение в броя и вида на обектите в едно предложение. Проектите може да включват както многофамилни жилищни сгради, така и публични. Допустими са сгради на държавната и общинската администрация, както и общински от . Предимство се дава на жилищните блокове, като по програмата вече могат да кандидатстват и такива с над 35 самостоятелни обекта в тях.\r\nОчаква се в резултат от изпълнението на проектите да се подобрят енергийните и експлоатационните характеристики на одобрените за финансиране здания, което ще позволи устойчивото им управление и поддръжка и намаляване на крайното потребление на енергия. Спестените в следствие на приложените мерки вредни емисии ще доведат до подобряване на средата в малките градове.  Срокът за кандидатстване е 27.03.2020 г. Минималният размер на заявената безвъзмездна финансова помощ по всеки проект е 200 000 лева, а максималният не може да надхвърля 1 500 000 лева. ", "date": "2019.11.29", "title": "МРРБ отпуска 18,7 млн. лв. за саниране в 28-те малки общини "}
{"url": "https://www.actualno.com/burgas/stana-jasno-zashto-dupkite-po-ulicite-na-burgas-vse-oshte-ne-sa-zapylneni-news_1410898.html", "text": "      Бави се ремонтът на основни улици в Бургас и това е видно за всеки, независимо дали е пешеходец или се движи с превозно средство. показа какво е състоянието на някои от улиците, които се нуждаят от спешен ремонт. , беше запълнена и асфалтирана огромната дупка в района на пазар „Краснодар“, която се пълнеше с мръсна вода. Какво е състоянието на пътните настилки в западната ЦГЧ на Бургас и кога общината ще се заеме с техния ремонт е въпрос, който си задават много граждани.       От тяхно име пита общината председателят на Комисията по общинска собственост, общински предприятия и дружества Георги Дракалиев. За още подробности по темата разговаря с общинския съветник: “Проблемът съществува от доста години и по него има много оплаквания от жителите на района. Аз също съм живя там и знам какво е положението. Тъй като се бавят нещата многократно съм поставял тези въпроси, но искам да разбера дали има предвидени за ремонт улуци в бюджета за 2020 година . Няма отговор на тази част от въпросите, но има обяснение за гражданите, които да са на ясно защо така се случват нещата. Частично някои от улиците се ремонтират, или наполовина, или през една и хората си мислят, че някой е лобирал за съответната улица или нещо друго се случва. А в действителност графикът се съобразява с инвестиционната програма на ВиК“.   От Община Бургас потвърждават, че основната причина за забавянето е, че първо трябва да се подменят тръбите на ВиК мрежата . Много от тях са стари и са в плановете на водното дружество за предстоящ ремонт.\r\n\"При ремонта се предвижда да бъдат подменени амортизирани ВиК мрежи, нова пътна настилка, бордюри и тротоари с достъпна среда за хора с увреждания . Ще бъде подменено уличното осветление с ново енергоспестяващо. Ще се благоустроят зелените площи, ще има нови пейки и детски площадки\", казва зам.-кметът по строителство, инвестиции и регионално развитие инж. Чанка Коралска.\r\nТя визира състоянието на пътните настилки и тротоарите по улиците „Христо Ботев“ и „Гладстон“, жилищен комплекс “Възраждане“ и други.    Според инж. Чанка Коралска вече има проведени обществени поръчки за реконструкция на улиците „Христо Фотев“,„Македония“, „Пробуда“, „Цар Самуил“, „Васил Левски“, „Любен Каравелов“, „Шейново“, „Патриарх Евтимий“, „Цариградска“, „Ивайло“, „Дебелт“ и част от булевард „Гладстон“. В тези части на града предстои реконструкция на четири междублокови пространства, за което също има проведени обществени поръчки. Списъкът с всички улици в Бургас, които подлежат на ремонт ще стане ясен с приемането на бюджет 2020 година . ", "date": "2019.11.29", "title": "Стана ясно защо дупките по улиците на Бургас все още не са запълнени"}
{"url": "https://www.actualno.com/politics/arhitekt-za-stroeja-na-novata-detska-bolnica-tova-bi-bil-chudovishten-prestypen-kompromis-news_1410941.html", "text": "      \"Конструктивното обследване на сградата, което МЗ е представило към обществената поръчка, залага на изпитвания, направени преди 12 години – на бетона и на армировката. Това е все едно да поставите диагноза и да назначите лечение на базата на изследвания, направени преди 12 години. Това крие огромни рискове.\" Това каза арх. Петкана Бакалова в интервю за БНР.      \"Съдът не е вникнал и не е разгледал проблема по същество... Няма как да се примирим, това би бил чудовищен престъпен компромис с националната детска болница. Ще алармираме всички национални и европейски институции, които имат отношение към спазването на правилата. Хората са готови на протести. Ние ще организираме допълнителни експертизи и действия, за да убедим обществото и управляващите, че тази сграда е рискова.\"   Това каза пред БНР арх. Петкана Бакалова, зам.-председател на УС на Камарата на архитектите в България, чиято жалба срещу обществената поръчка за национална детска болница беше отхвърлена.\r\nПрипомняме, че на 27 ноември ВАС даде зелена светлина на Министерство на здравеопазването да възложи поръчка за .  Тя бе категорична, че обществената поръчка не може да гарантира качеството на бъдеща детска болница. Арх. Петкана Бакалова допълни:\r\n\"Да се примирим, означава да бъдем мълчаливи свидетели на едно престъпление.\"    ", "date": "2019.11.29", "title": "Архитект за строежа на новата детска болница: Това би бил чудовищен престъпен компромис"}
{"url": "https://www.actualno.com/politics/marinov-otreche-v-pirogov-da-e-imalo-vzriv-ne-bila-padala-i-stena-news_1410910.html", "text": "      Не е имало взрив в \"Пирогов\". Оказва се, че няма и стена, която да е разрушена, има напукана стена при инцидента в \"Пирогов\". Най-вероятно първо е започнало горене, след което се е чуло нещо като пукот от високата температура. Това коментира в кулоарите на парламента вътрешният министър Младен Маринов, предаде репортер на БГНЕС.      Маринов потвърди, че разследващите работят и по версията, че инцидентът е възникнал заради запалена цигара.   \"Трябва да видим откъде е тръгнала искрата\", заяви той и каза, че е необходимо да се изчака излизането на експертизите.\r\nПрипомняме, че ден след пожара в болница \"Пирогов\", категорично е изяснено, че пламъците не са предизвикани от взрив на кислородна бутилка. Това съобщи шефът на Главната дирекция \"Пожарна безопасност и защита на населението\" главен комисар Николай Николов. По неофициална информация от цигара, запалена от пациент. Според пожарната щетите не са причинени от взривена кислородна бутилка, каквато беше .   ", "date": "2019.11.29", "title": "Маринов отрече в \"Пирогов\" да е имало взрив, не била падала и стена"}
{"url": "https://www.actualno.com/society/kak-da-smetnem-avtomobilnija-si-danyk-ne-samo-v-sofija-news_1410851.html", "text": "      След явно обявеното намерение на столичната кметица Йорданка Фандъкова автомобилния данък и данъка за придобиване на имущество от 2020 година, предстои решение на Столичния общински съвет (СОС) дали това да се случи наистина. Обикновено мнозинство ще е достатъчно намерението на Фандъкова да стане факт, а ГЕРБ заедно с ВМРО има такова – точно 31 общински съветници от общо 60. До момента \"Спаси София\" също се изказаха положително за мярката, но само ако новите пари се ползват по предназначение – вижте какво е то според НПО-то, от което Борис Бонев стана общински съветник.      И докато повишението на данъка за придобиване на имуществото е ясно – от 2,5% на 3%, то налогът при автомобилите се изчислява по специална формула. Тя е следната – имуществената компонента на превозното средство се умножава по екологичната .\r\nВ екологичната компонента има само един елемент – екологичният стандарт на автомобила. В момента той варира от Евро 0 до Евро 6, като 6 е най-щадящият околната среда.   В имуществената компонента обаче има два елемента – мощността на колата и възрастта ѝ. Те се умножават, за да се формира цялата компонента, която след това се умножава по екостандарта. Така вече е ясно каква ще е тежестта на данъка за съответния автомобил.       (Мощност x възраст) x екостандарт = тежест на данъка.\r\nСлед като тежестта е ясна, вече трябва да се направи справка според съответната общинска наредба, в случая на София, кой къде попада в различните компоненти и различните им стойности като цифрово изражение в левове. Ето и очакваните промени в София, според изчисленията на Столична община: Всеки би могъл да изчисли данъка за колата си чрез – но само като пример! ", "date": "2019.11.29", "title": "Как да сметнем автомобилния си данък - не само в София"}
{"url": "https://www.actualno.com/education/krasimir-vylchev-njama-vzaimnost-mejdu-obrazovatelnata-sistema-i-roditelite-news_1410951.html", "text": "      \"Няма взаимност между образователната система и родителите. Основната причина за това е липсата на споделени ценности. Колкото повече права имаме, толкова повече несигурни се чувстваме. Като част от реализирането на компетентностите са и гражданските компетентности.\" Това каза министърът на образованието и науката Красимир Вълчев на конференция на тема \"Ролята на образованието за насърчаване на фундаменталните ценности на ЕС\", предаде Агенция \"Фокус\".      Той подчерта, че днешното поколение деца са изправени пред редица предизвикателства в глобализирания свят, в който живеем и затова е много важно толерантността да стане основна ценност.    \"Днес океанът от информация прави така, че децата да не могат да разберат кое е същественото. Тук роля има образователната система, защото децата са лесно манипулируеми, а дезинформацията в днешно време е много голяма\", посочи министър Вълчев. Той допълни, че политиките, които се реализират в България са тези, които реализират навсякъде по света, но въпросът е това да стане по-бързо при нас.\r\n\"Един от пропуските на нашата страна е, че забравихме колко е важно образованието и колко важни са учителите. Затова е важно и заплатите им да бъдат високи\", отбеляза министърът на образованието.   ", "date": "2019.11.29", "title": "Красимир Вълчев: Няма взаимност между образователната система и родителите"}
{"url": "https://www.actualno.com/actualno/black-friday-v-politikata-news_1410618.html", "text": "      Black Friday е маркетингов трик, измислен през 60-те години на ХХ век във Филаделфия. Целта му е, чрез драстични намаления и промоции, гарнирани с моделиране на потребителските нагласи, да увеличат в пъти оборотите и печалбите на търговците. Всъщност, наименованието му е дадено от филаделфийските полицаи - заради кошмарните задръствания по пътищата в дните на голямото, трескаво предколедно пазаруване.      Днес Black Friday е завладял умовете и пазарния нагон на половината свят. През последните години потребителската пандемия бе валидирана и у нас, с навлизането на големите търговски вериги. Непридирчив и прилепчив към всичко външно, българинът с чистосърдечен купувачески плам и настървение се юрна към световната мода на Черния петък. А той, междувременно, главоломно се разви от еднодневен в целоседмичен, та дори и целомесечен.\r\nПредколедната истерия бързо и надълбоко навлезе в националния ни натюрел, до степен да засегне и такива деликатни сфери като националната сигурност, правораздаването, плащанията за здраве и дори българската литературна класика. А промоционалните оферти с произход булевард „Дондуков“ – 1 и 2, тази година очевидно са ориентирани към обслужване на по-богатата клиентела.\r\nНай-широко коментираната промоция в навечерието на Black Friday дойде директно от маркетинговия отдел на Министерски съвет. Оттам предложиха първият ден от да е за сметка на работника, а не на работодателя. Офертата бе направена през парламента, но очевидно бе адресирана до работодателските организации. Те, разбира се, реагираха възторжено на ексклузивното предложение. Но и не пропуснаха да заплашат, че ще напуснат Националния съвет за тристранно сътрудничество, ако по някаква причина офертата се разкисне. На което синдикатите опитаха да се озъбят, но служебно. И после, в типичния си тънък дипломатически стил, намекнаха за готовност да влязат като бонус в цената.  След здравният, и духовният маркетинг ни зашемети с изумителната си предколедна оферта.  Тя е дело на екип от филологически труженици, наели се с нелеката задача да класиката на Иван Вазов „Под игото“. Причината: съвременните ученици не разбирали архаизмите в текста, та затова литературните гьобелсовци се заели с подмяна на около 6 000 думи във Вазовия текст. С нови. Каква е целта на бруталната литературна и лингвистична екзекуция не е трудно да се досетим. Азбучната истина е, че езикът е най-важната екзистенциална спойка за една нация. Дали да не очакваме в следващия промо пакет на МОН пиктографско издание на Вазов, изцяло съобразено с интелектуалния капацитет на средностатистическия български ученик…\r\nВ кипящия водовъртеж от изкушаващи предколедни промоции със своя блясък и щедрост се открои и офертата, лансирана от премиера Бойко Борисов по време на кратката му, но дългоочаквана при президента на САЩ Доналд Тръмп. Както по-късно се разбра, по същество тя представлява предложение за безвъзмездно разполагане на команден военноморски център на НАТО във Варна, с цел „адаптирано предно присъствие“ (каквото и да означава това). Впрочем, едва ли е тайна, че родната черноморска акватория напоследък е обект на специален интерес от страна на САЩ, най-вече като потенциален плацдарм за военно сдържане (или предизвикване?) на Русия. Срещу това България ще получи свежи американски инвестиции, подсилващи енергийната ни зависимост, методическа помощ за борба с корупцията и отпадане на визовия режим (ама някой друг път). Дали поетият от Борисов ангажимент е съгласуван с всички български институции, или е предмет на друг тип сделка, едва ли скоро ще разберем. Във всеки случай е добре да наблюдаваме развоя на съдебната сага по законите RICO и \"Магнитски“, с водещото участие на видни български особи – олигарси, банкери и висши сановници от съдебната власт. Понеже би могло  да се окаже, че благосклонността към тях в САЩ има пряка връзка с Black Friday промоцията на Борисов…\r\nВ цялата тази предколедна каталожна търговия една мълчание изненада публиката. Това на президента Румен Радев. Той някак пропусна да коментира военната сделка на Борисов в САЩ, а по Конституция разполага с функцията на главнокомандващ. Нещо повече, и указа за назначаването на нов главен прокурор, въпреки настояванията и очакванията на българското общество. Кой и как сломи характера на българския президент и дали странното му мълчание не е добре осребрено, няма как да разберем. Сега. Но изглежда така, сякаш някой силово отне реалната политическа тежест на Радев и я вкара в парадигмата на чисто декоративното присъствие…    И че самолетът беше свален. И подменен с друг, от странство - все още непроизведен, но затова пък прескъп. И очевидно включен в голямата промоция за Black Friday.\r\nЧерен петък му викат по нашенски. Автор:   ", "date": "2019.11.29", "title": "Black Friday в политиката"}
{"url": "https://www.actualno.com/viewpoint/azbuchnik-na-bylgarskija-haos-generali-news_1410284.html", "text": "      Днес България за първи път от Освобождението има на върха на управлението българин генерал. При това не един, а двама. Президент е  летецът генерал Румен Радев, а министър-председател – пожарникарят генерал Бойко Борисов.      Изключвам двете протежета на Александър Батенберг – руските генерали Казимир Ернрот и Леонид Соболев, управлявали по за няколко месеца в годините 1881-1883. Тяхната задача е била да се премахне Търновската конституция и цялата власт да бъде концентрирана в ръцете на монарха. Нито един от останалите 53-ма български министър-председатели от Освобождението до днес обаче не е бил генерал.  А времената са били далеч по-сурови и през тези години сме минали през множество войни, въстания, преврати.\r\nДнес не сме във война, членове сме на НАТО и ЕС. В никоя от страните на Европейския съюз начело не е генерал. А у нас – цели двама!  Сякаш повече приличаме на страна от Латинска Америка. Остава само да въведем военно положение, за да придобие пълзящия авторитаризъм завършена форма. Тогава овластените и техните протежета/ Д.П., С. Ц. , И. Г. и други/ ще могат спокойно да се предвижват с бронетранспортьори и няма да има нужда да отцепват булевард „България” – ние сами ще бягаме от тях.\r\nА сега сериозно. Каква е причината да имаме двама генерали начело на управлението на страната ни? Каква е причината за подобно управление в една демократична държава, защото и двамата генерали са избрани на  свободни и демократични избори. Отговорът разбира се е ясен – волята на избирателите.  Което ще рече, че те са поискали начело на властта твърда ръка. А защо им е твърда ръка? И тук отговорът е ясен – за да ги избави от криминалната престъпност, беззаконието, корупцията.  Когато преди десетина години генерал Бойко Борисов се появи на бял кон начело на държавата, той отправи именно такива послания към избирателите. Обеща да въведе ред, справедливост, да осъди крадците и измамниците по високите етажи на властта, да пребори битовата престъпност, да направи живота на хората по-добър.\r\nВсички добре знаем какво се получи на практика. За да бъдат замазани очите на хората, бяха извършени зрелищни арести на политически и бизнес противници, които по-късно бяха освободени и осъдиха България в Страсбург. Междувременно бяха извършени множество убийства на сенчести фигури, за да бъде овладян техния бизнес. В последствие политическият рекет се разпростря върху цялата бизнес среда на страната. Започнаха масовите кражби на еврофондове и други държавни активи в енергетиката, телекомуникациите, беше ликвидирана КТБ. Цялата тази процедура по разграбването на страната ни се извършваше и продължава да се извършва организирано, със строга йерархия. Както се казва, с генералска хватка.\r\nПостепенно по-голямата част от хората, дори и най-наивните, разбраха, че да имаш кокарда и пагони на генерал съвсем не значи, че си истински генерал. Роди се следния афоризъм: „У нас мафията си има държава и генерал”.    Желанието на избирателите за твърда ръка очевидно стана още по-неустоимо и преди няколко години те избраха с висок процент друг генерал, президента Руман Радев. Очакванията са той да върне надеждите на хората за ред, законност, справедливост. Това означава само едно - битка с върхушката на съществуващата власт, тоест с генерал Бойко Борисов. Времето ще покаже дали президентът със своите сили, възможности и пълномощия е в състояние да постигне някакъв успех. Засега генералската битка повече прилича на тактическо учение без видими резултати. А времето тече, животът си върви. Тогава?\r\nДа се готви следващият генерал. Автор: …………………………    ", "date": "2019.11.29", "title": "Азбучник на българския хаос: ГЕНЕРАЛИ   "}
{"url": "https://www.actualno.com/curious/kakyv-e-myjyt-zodija-bliznaci-news_1410865.html", "text": "      Мъжът Близнаци е интересен, заради своето непостоянство и променливост. Той е необичаен, трудно е с него, но няма да скучаете. Не обича да се подчинява, защитава свободата и личното си пространство. В какъв свят е днес, едва ли някой може да разбере. Това, за което мисли в момента и какво ще бъде в главата му след час, ще остане загадка за всички и завинаги. Неговата променливост не трябва да се нарушава.      Мъжът близнак е срамежлив, но общителен. Обикновено надарен с няколко таланта. Притежава богато въображение, отдалечава се от настоящето и може да забрави за това обещание. Често гори, за да промени средата си - заради начина на мислене, който търси ново, непознато, постоянно се движи. Как обича мъжът Близнаци На жената е трудно да устои на мрачния поглед, романтично ухажване, омайващ тайнствен глас на мъжът зодия Близнаци. Той непрекъснато ще се опитва да се изплъзне от ръцете на жена, дори любимата. Истински страстното чувство на любов плаши мъжа Близнак.   Сексуалност у мъжете близнаци Мъжът близнак не се различава в леглото. Той оценява и обича добрия секс. Но очакването за сексуално приключение е по-интересно за него от самия акт. Неговата сексуалност, често се използва, за да постигне целите и да отговори на желанията. Той обича да прави любов на светло, с горящи свещи и огледала, поставени наоколо. Донякъде харесва театрална, но много красива обстановка. Така мъжете зодия Близнаци, наблюдават, какво се случва, като зрители. Те са способни за всяка от жените. Едва ли, обаче ще успее да задоволи някоя докрай. Желанието да вземете всичко, което иска, понякога не го оставя място за грижи по партньора. Мъж Близнаци и брак     За разлика от мъжа Овен, Близнаците не бързат да се женят и внимателно се отнасят към въпроса за брака. Те ценят свободата си докрай, докато една от красивите дами наистина не влезе в сърцето им. Но дори и да се ожени, той ще се опита да поддържа чувството за свобода и ще позволи на жена си да го усети. Той не ревнува, въпреки факта, че няма да се откаже красива мимолетна романтика. Съпругата на мъж зодия Близнаци, няма да скучае. Той ще изпълни живота й с изненади и бурни събития, ще бъде верен съпруг, докато в семейните отношения има хармония. Когато няма, какво да говори със съпругата си, той ще намери друга събеседница, която в същото време ще стане негова любовница. Съвети за жени              ", "date": "2019.11.29", "title": "Какъв е мъжът зодия БЛИЗНАЦИ"}
{"url": "https://www.actualno.com/politics/obedineni-patrioti-shte-borjat-prestypnostta-s-dobrovolni-otrjadi-video-news_1410938.html", "text": "       \"Обединени патриоти\" предлагат създаването на доброволни отряди за справяне с престъпността. Мярката трябва да влезе в Закона за МВР между първо и второ четене.  Формированията ще действат на места, където има дефицит на органи на  реда, съобщават от ВМРО.      \"Доброволчеството като начин за превенция и справяне с битовата и маргиналната престъпност е стара идея на патриотите. Тя е залегнала и в приоритетите за повишаване на обществения ред и сигурност в програмата още от 43-то НС. Ето защо Обединени патриоти ще подкрепят на първо гласуване Законопроекта за изменение и допълнение на Закона за Министерството на вътрешните работи и ще внесат предложение за допълнение, свързано с доброволните отряди.\"   Това посочи в свое изказване в Народното събрание на 28 ноември съпредседателят на ПГ „Обединени патриоти“ и заместник-председател на ВМРО Искрен Веселинов.\r\nТой заяви, че между първо и второ четене народните представители от Обединени патриоти ще изготвят законопроект за възстановяването на доброволните отряди, които да подпомагат опазването на обществения ред. Действията не тези отряди от доброволци трябва да са в синхрон и под ръководството на МВР.  Депутатът посочи, че в сегашния законопроект е засегната темата с доброволците, но само тези звена, които и в момента съществуват – за овладяване на бедствия и пожари.\r\nТрябва да се разработи тази материя в закона, касаеща доброволческите отряди, дейността им трябва да бъде регламентирана в Закона за МВР, категоричен е Искрен Веселинов.   Доброволци със съответния образователен ценз и чисто съдебно минало и преминавайки обучение в МВР да имат правомощия по патрулна и охранителна дейност. Тези формирования да противодействат на битовата престъпност – особено по малките населени места. Доброволните отряди трябва да могат да налагат закона там, където има дефицит на представители на МВР.    За това е имало дебат между ГЕРБ и ОП и е част от общите приоритети, които са събрали двете политически формации в управлението, стана ясно от думите на Веселинов.\r\nИзказването на Искрен Веселинов можете да видите в следващото видео.  ", "date": "2019.11.29", "title": "\"Обединени патриоти\" ще борят престъпността с доброволни отряди (ВИДЕО)"}
{"url": "https://www.actualno.com/business/banka-dsk-puska-nova-programa-za-lojalnost-merci-news_1410922.html", "text": "      Банка ДСК обяви, че предоставя на всички свои клиенти с дебитна или кредитна карта нова програма за лоялност Merci. С нея клиентите получават отстъпки при плащания с карта в над 900 търговски обекти в цялата страна. Отстъпката се начислява директно в момента на плащане на ПОС терминал в съответния магазин, като намаление в общата дължима сума за покупка.      Merci е нововъведение за клиентите на Банка ДСК, а за тези на Експресбанк е валидна от есента на миналата година. Създадена с цел да улеснява притежателите на всички видове дебитни и кредитни карти, издавани от двете финансови институции, инициативата предоставя преференциални условия с атрактивни отстъпки между 5% и 50% от цената, при пазаруване в различни видове търговски обекти.\r\nВ Merci са включени 30 добре познати търговски марки на българския пазар, разполагащи с над 900 обекта в цялата страна – от сферата на фармацията, здравеопазването, мода, пътувания, спорт, детски стоки, книжарници, горива, автомобилни услуги и много други. Освен постоянните фиксирани отстъпки, предлагани от тези търговци, картодържателите на двете банки могат да бъдат приятно изненадани с допълнителни ексклузивни предложения и комплименти, валидни за лимитиран период от време.   Разработеното мобилно приложение Merci позволява на потребителите да се възползват в пълна степен от предлаганите възможности - могат да намират всички търговски обекти в близост, посредством геолокация на мобилните устройства и да се информират за отстъпките спрямо индивидуалните условия на всеки търговец. Също така могат да получават информация за намаления и известия за нови оферти.\r\nВсички картодържатели на Банка ДСК и Експресбанк участват автоматично в програмата, като е необходимо само да инсталират безплатното приложение на своите мобилни устройства (от App Store и Google Play) и да регистрират своята карта за разплащания. Двете банкови организации продължават да работят съвместно по прилагането на други нововъведения, които са част от цялостния процес на интеграция, и имат за цел да подобрят допълнително  потребителското преживяване.\r\nДопълнителна информация за Merci - .     ", "date": "2019.11.29", "title": "Банка ДСК пуска нова програма за лоялност Merci"}
{"url": "https://www.actualno.com/plovdiv/d-r-inna-boncheva-e-psihiatyryt-iztochil-nad-500-000-lv-ot-zdravnata-kasa-news_1410862.html", "text": "      20 годишна практика има д-р Инна Бончева, арестувана в Пловдив за това, че чрез измама е за скъпоструващи лекарства за параноидна шизофрения .      92 пациенти фигурират в списъка, уточнен засега от следствието, което продължава. За да се получат трите лекарства, пациентът първо трябва да отиде с направление от джипи при специалист, който да му постави диагноза. Специалистът трябва да прецени, че те се нуждаят от терапия точно с тези скъпоструващи лекарства. Цената  на една ампул а, която е депо и се слага през две седмици, е между 700 и 900 лв . Има и редица ограничения за тяхното изписване- възраст, тест на здравословното състояние, определени кръвни параметри. Следва изготвяне на протокол за пред Здравната каса, а след като протоколът и здравната книжка бъдат заверени в Здравната каса, тя потвърждава, че поема лечението на пациента за един, три или шест месеца. След това пациентът трябва да отиде с протокола при джипито или при специалист, който да му изготви рецептата и с нея да отиде да си получи лекарството в аптеката.  Над 80 души вече са разпитани, в кабинета на лекарката е намерен и фалшив печат на здравната каса, разследването продължава. Повечето пациенти са от малки населени места извън Пловдив. Лекарката се е срещала с лични лекари извън града и е предлагала да и изпращат пациенти, срещу които ще плаща по 7 лв за всеки на лекаря. Твърде вероятно е личните лекари, насочвали пациенти, да са нямали и най- малка представа за измамната схема.    От личи, че тя е ходила на екскурзии и почивки на екзотични места. Предстои съдът да реши мярката и за неотклонение. ", "date": "2019.11.29", "title": "Д-р Инна Бончева е психиатърът, източил над 500 000 лв от здравната каса"}
{"url": "https://www.actualno.com/society/irena-sokolova-kanja-vsichki-vytre-na-eksperten-syvet-za-vodata-news_1410857.html", "text": "      Всички каня вътре, днес провеждаме обществен експертен съвет. Искаме да разкажем за проблема и да представим решенията, заяви Ирена Соколова, областен управител на Перник пред сградата на Областната администрация, където се провежда заради водната криза, предаде БГНЕС. Протестиращите искат оставката на Соколова.      Каня всички да влезем вътре в областна администрация, има решение на проблема. Оставката е акт, който може да се извърши всеки момент, по-важно е решението на проблема, имаме план за справяне, това е в момента решението, заяви Соколова.   Тя заяви, че след обиколката й вчера на водосборната зона, има голяма разлика в подаването на вода към гражданите на Перник. При нейната проверка вчера водата е била 418 литра в секунда. Откакто перничани са на воден режим потребяват по 300 л в секунда. Вчера имаме за първи път 418 л в секунда, а днес имаме 152 л в секунда. откъде идва. Разликата е драстична, каза Соколова. ", "date": "2019.11.29", "title": "Ирена Соколова: Каня всички вътре на експертен съвет за водата"}
{"url": "https://www.actualno.com/analysis/nezavisimaja-gazeta-nato-priravni-germanija-kym-sasht-news_1410761.html", "text": "             Преразпределението на разходите, при което САЩ намаляват финансовия си принос към НАТО, трябва да повиши духа на страните-членки преди юбилейната среща на върха в Лондон на 3-4 декември.    реши да преразпредели финансовите вноски в бюджета на организацията. От 2021 г. САЩ намаляват своя принос от сегашните 22,1% до 16,35%, а немският дял нараства от 14,8% на 16,35%. За Германия това означава годишно увеличение на плащанията с над 33 милиона евро. И САЩ ще могат да спестят по този начин 120 милиона евро. Досега, в абсолютни цифри, САЩ плащаха на бюджета на НАТО, съставляващ 2,12 млрд. евро, общо 470 млн, а Германия - 313 млн.\r\nУвеличават се и вноските за други страни членки на Алианса. Само Франция категорично отказа да увеличи приноса си към НАТО. Според информацията в Париж смятат темата за преразпределението на финансовия принос за „абсолютно второстепенна“.   се надява одобрението за преразпределението на средствата да намали риска от спорове относно общите разходи за отбрана. Както по-рано стана ясно, Тръмп поиска Германия и други американски партньори в НАТО до 2024 г. да увеличат финансовия си принос в отбраната до поне 2% от своя БВП. Той обаче се позовава на съответното решение на Алианса от 2014 г. В Германия обаче те са склонни да тълкуват това решение като „цел, към която трябва да се придвижим“. Сега Германия харчи около 1,39% от своя БВП за отбрана.\r\nЗасега германските медии не съобщават за протести на властите заради увеличаването на приноса на Германия в НАТО. Бундестагът ще трябва да приеме новия бюджет за следващата година на 29 ноември. Според аналитичното издание Morning Briefing той ще възлиза на 362 млрд. евро. Най-значителната му част са социалните разходи. Предвижда се да се изразходват 45,1 млрд. евро за отбрана. Миналата година разходите за отбрана в Германия според Министерството на отбраната възлизат на 43,2 милиарда евро. Така германците имат достатъчно пари за увеличения принос към бюджета на НАТО.   В същото време в страната продължава дискусия относно възможността за увеличаване на военния бюджет до нужния според Тръмп размер. И докато германският министър на отбраната Анегрет Крамп-Каренбауер подкрепя увеличението на бюджета за отбрана, социалдемократическият министър на финансите Олаф Шолц е против.    Очевидно това ще бъде решено в зависимост от това кой ще е новият лидер на Социалдемократическата партия на Германия (СДПГ). От резултатите от писменото гласуване на членовете на СДПГ, в което участват над 420 хил. партийни членове, ще се реши бъдещето на управляващата коалиция в страната, която включва и консервативния блок „Християндемократически съюз“ (ХДС). Резултатите от волята на социалдемократите трябва да бъдат известни на 1 декември.\r\nТези избори станаха необходими след оставката на тогавашния председател на партията Андреа Нелес през юни 2019 г. Тогава беше решено ръководството на СДПГ да е съставено от двама политици. Ако бъдат избрани противници на настоящата „голяма коалиция“, ще е възможно бъдещото отношение на Германия към да се измени. В този случай най-вероятно настоящата коалиция ще престане да съществува и ще бъдат обявени предсрочни избори. ", "date": "2019.11.29", "title": "\"Независимая газета\": НАТО приравни Германия към САЩ"}
{"url": "https://www.actualno.com/pleven/nash-biznesmen-prinudil-rabotnik-da-spi-v-konushnja-do-divo-prase-se-izpravja-pred-syda-news_1410928.html", "text": "      Дело за физически и психически тормоз, граничещ с робство , ще гледа Плевенският окръжен съд. Обвиняем по него е земеделският производител М.А. Той трябва да отговаря пред Темида за общо пет престъпления . Обвинен е в изнудване и принуда на едно лице, трафик на друго лице, което използвал за принудителен труд, причиняване на телесна повреда, опит за принуда и закана с убийство, съобщи Плевенската окръжна прокуратура.      Според обвинителния акт единият от пострадалите при тези престъпления - И.С., бил нает от обвиняемия да се грижи за животните му. В началото отношенията между двамата като работник и работодател били нормални. Преди 4 години обаче обвиняемият започнал да проявява физическа и психическа агресия към И.С. като го карал да работи до пълно изтощение . Пребивал го и го унижавал публично. И.С. два пъти правил опити за самоубийство. Веднъж опитал да избяга от стопанството, но М.А. го настигнал и го върнал. Продължил да го тормози и като наказание за бягството го оставил да спи в конюшнята заедно с малко диво прасе .\r\nКраят на робството дошъл на 24 юли м.г., когато по повод на образувано досъдебно производство полицията извършила претърсване в стопанството на М.А. Един от униформените намерил И.С. да живее в изключително лоши условия в конюшнята, а той започнал да му се моли да го спаси от обвиняемия.\r\nСпоред обвинението М.А. е демонстрирал агресивност и чувство за безнаказаност и към гражданите, и към институциите . Той решавал възникналите проблеми с физическа сила, заплахи и психически тормоз.  Ще трябва да отговаря пред съда и за саморазправа, изнудване и закани за убийство с друг земеделски производител.\r\nПредстои насрочване на делото за разглеждане от съда.     ", "date": "2019.11.29", "title": "Наш бизнесмен, принудил работник да спи в конюшня до диво прасе, се изправя пред съда"}
{"url": "https://www.actualno.com/curious/luboven-horoskop-za-30-noemvri-1-dekemvri-news_1410872.html", "text": "       Овен       Истината е, че през почивните дни ще бъде трудно да се устои на вашия магнетизъм. Половинката ви определено ще се чувства сякаш привлечена с магнит към вас, както и напълно непознати представители на силния пол, което може да се окаже повод за напрежение във връзката. Телец Очакват ви доста ведри почивни дни. Не е изключено да откриете съвсем нов тип привличане с половинката - както сексуално, така и духовно. През уикенда всичко ще си дойде на мястото, дори ако последно време сте били охладняли един към друг.   Близнаци Обвързаните Близнаци ще се радват на хармония и разбирателство в отношенията, но сякаш ще им се иска да добавят щипка страст към сексуалния си живот. Напълно възможно е да имат еротични фантазии, които ще искат да разкрият. Рак     Раците няма да се носят на крилете на любовта определено. Като че ли ще изместят фокуса си върху работата и страничните ангажименти, за да постигнат успехи пред идната седмица.  ", "date": "2019.11.29", "title": "ЛЮБОВЕН хороскоп за 30 ноември - 1 декември "}
{"url": "https://www.actualno.com/politics/bsp-predlaga-vyzmojnost-za-objalvane-na-aktove-na-prokuraturata-pred-syda-news_1410870.html", "text": "      Внасяме промени в НПК днес, с които предлагаме да се наложи контрол върху безконтролни досега актове на прокуратурата.       Това заяви лидерът на БСП Корнелия Нинова по време на брифинг в Народното събрание, предаде Агенция „Фокус“.   \"Знаете, че много време в българското общество се води дискусия за необходимите промени в съдебната власт, за правомощията на прокуратурата и главния прокурор. Много пъти ние сме отстоявали позицията\", посочи Нинова.\r\nПредложението което внасяме, ще онагледя с един пример: отказите на прокуратурата да образува досъдебно производство.   Това означава, че ако някой подаде сигнал до прокуратурата и тя откаже да образува досъдебно производство по различни причини - субективни, икономически, политически, лобистки, този процес приключва.\r\nТой е затворен в рамките на прокуратурата и до главния прокурор. Това създава чувство за несправедливост у хората и предпоставки за произвол. Ето защо принципно и от доста време ние отстояваме налагането на контрол върху действията на прокуратурата. Внасяме предложение този контрол да се осъществява от независимия български съд\" , каза още Нинова.\r\nТя поясни, че предложението е всеки може да обжалва действията на прокуратурата пред съда .       \"Смятаме, че това е възможност чрез закона да се създаде рамка, в която да не се допускат произволни действия , злоупотреби от страна на прокурори и че ще се възстанови в голяма степен чувството на справедливост у онези, които очакват истинско правосъдие в България.\r\nДнес това вече е факт. Внасяме го в деловодството. Това многократно е поставяно като въпрос и е дискутирано от Комитета на министрите на Съвета на Европа, от осъдителни решения на съда на Страсбург\", изброи лидерът на БСП.\r\nТя посочи, че БСП е провокирана да направи това предложение от широкия консенсус от европейска страна и тук в България. \"Също така очакваното становище на Венецианската комисия очакваме да е положително. Когато за пръв път го заявихме, това беше посрещнато много враждебно.\r\nДнес с много разговори и дискусии и срещи, сме убедили и хората, и обществото, и институциите, че това е абсолютно належаща промяна, за да бъде прокуратурата на равнището, на което очакват хората\", подчерта Корнелия Нинова.\r\nПопитана з ащо БСП не предлага възможност за разследване на главния прокурор, Нинова посочи, че предложенията на партията за промени в НПК е и способ за това.       \"Когато някой жалбоподател подаде жалба в съда срещу акт на главния прокурор, това вече е стъпка за разследване на неговите действия, на това, че е отказал да образува производство и т.н.\", допълни още Корнелия Нинова.\r\nТя посочи, че БСП ще търси подкрепа от останалите парламентарни групи. \"Ще търсим разговори с колегите. Отворени сме и търсим подкрепа, защото това е вече изключително необходимо на българското общество\", уточни още Нинова. ", "date": "2019.11.29", "title": "БСП предлага възможност за обжалване на актове на прокуратурата пред съда"}
{"url": "https://www.actualno.com/crime/psiholog-opisa-profila-na-bankovata-slujitelka-iztochila-pochti-1-mln-lv-news_1410886.html", "text": "      Възможно жената да е била изнудвана или манипулирана. Тиха, спокойна и податлива на манипулации. Така криминалният психолог проф. Калин Гайдаров описа от Варна, която беше арестувана за присвояването на близо 1 млн. лв.      Той добави, че парите са голямо изкушение и има много случаи, в които хората не могат да устоят, когато работят с големи суми. Според задържаната служителка, парите са били изпращани на мъж в Монтана, с когото са поддържали отношения само в Интернет и никога не са се виждали.   \"Виртуалният партньор може да съществува, общуването в мрежите е достатъчно пълноценно за специфична категория хора, които нямат достатъчно контакти в реалната среда\", посочи проф. Гайдаров в интервю за bTV и каза още, че има хипотеза партньорът да е измислен герой. Въпросният мъж все още не е задържан от органите на реда.\r\nПо думите му възрастта на жена е ключова, защото тя е на 38 години и е необвързана. Това според проф. Гайдаров я прави податлива на манипулации от мъж. Експертът посочи, че е недопустимо банката да не забележи източването 3 години.  Предполага се, че за този период банковата служителка е извършила около 50 тегления на средства от чужди сметки. Всеки път сумата е била различна, като основно е варирала между 5 и 20 хил. лв. От банката обаче подават сигнал в прокуратурата едва в началото на тази седмица.\r\n\"Днешното време е технологично, не бива да изключваме хипотезата, че случаят е реален. Това са важни аспекти от човешкия живот и ако нямаш изградена социална представа, ти можеш да си въобразяваш някакви неща, които са странни за обществото\", посочи криминалният психолог.    ", "date": "2019.11.29", "title": "Психолог описа профила на банковата служителка, източила почти 1 млн. лв."}
{"url": "https://www.actualno.com/europe/nacistka-grupa-podgotvjala-zagovor-beshe-razbita-v-italija-news_1410855.html", "text": "      Италианската полиция осуети нацистки заговор, пише \"The Guardian\". Ключовите фигури в разбитата група са основно жени - водещи били \"майор Хитлер\" и \"Мис Хитлер\", а гуру на групата бил бивш високопоставен член на калабрийската мафия .      Арестувани са общо 19 , които искали да сформират нова нацистка партия. При спецакция на полицията в няколко града в страната са открити оръжия, експлозиви, нацистки символи, знамена и книги за Адолф Хитлер и Бенито Мусолини.   Разследването на прокуратурата в Калтанисета, Сицилия, е с кодовото име \"Черните сенки\". Според обвинителите заподозрените са организирали създаването на  пронацистка, ксенофобска, антисемитска група, наречена Италианска националсоциалистическа работническа партия. В домовете на арестуваните обаче били намерени много оръжия, експлозиви, нацистки плаки със свастики, нацистки знамена и книги за Адолф Хитлер и Бенито Мусолини.\r\nПо данни на разследващите групата подготвяла акция с листовки срещу двама депутати от лявоцентристката Демократическа партия - Емануеле Фиано, видна фигура в италианската еврейска общност, и Лора Болдрини, бивш говорител на парламента.  Ръководителят на италианската организация е 50-годишна жена от Падуа, която работи в държавната администрация и няма криминално минало. Прякорът й в организацията бил \"Майор Хитлер\". Разследващите са открили свастики и антисемитски материали в дома й.\r\nСред арестуваните е и \"Мис Хитлер\" - 26-годишна жена от Сицилия, която е спечелила онлайн конкурс за красота с тази титла и през август е изнесла реч на конференция на крайнодесни последователи в Лисабон.   Членовете на групата са били в контакт с други неонацистки групи извън  Италия, включително с британската Комбат 18 и португалската крайнодясна  група \"Нов социален ред\".    Миналият юли полицията в Северна Италия задържа трима мъже, след като разкри огромно скривалище от автоматични оръжия, материал с нацистки символи и триметрова ракета въздух-въздух в хангар на летището Риванацано Терме в Ломбардия, припомня изданието. ", "date": "2019.11.29", "title": "Нацистка група, подготвяла заговор, беше разбита в Италия"}
{"url": "https://www.actualno.com/europe/fsb-zadyrja-ruskinja-shpionirala-za-ukrajna-news_1410868.html", "text": "      Специалните служби на Русия задържаха руска гражданка в Севастопол, която по указания на украинското разузнаване е , съобщи ФСБ на Русия за РИА Новости, цитирана от БГНЕС.      \"По подозрение в държавна измяна в Севастопол е задържана руска гражданка, който е вербуван от украинските специални служби и по указание на Главното разузнавателно управление на Министерството на отбраната на Украйна целенасочено е събирала секретна военна информация\", се казва в съобщението.   Заведено е наказателно дело за държавна измяна като максималното наказание за него е 20 години затвор. ", "date": "2019.11.29", "title": "ФСБ задържа рускиня, шпионирала за Украйна "}
{"url": "https://www.actualno.com/europe/unker-blokiraneto-na-pregovorite-sys-severna-makedonija-i-albanija-e-sramno-news_1410850.html", "text": "      Председателят на Европейската комисия Жан-Клод Юнкер прие да бъде автор на дневния редакционен коментар на \"Политико\" в последния си ден на служба.      В него Юнкер се връща назад и поглежда към слабостите и успехите на петгодишния си мандат начело на европейската изпълнителна власт.   Той споделя относно преговорите със Северна Македония и Албания през октомври, че това е неизпълнение на даденото обещание на двете страни.\r\n„Ако силата на Европа се състои в това да бъдем доверен партньор, някой, на когото може да се разчита да защитава глобалния ред, основаващ се на многостранни правила, нашата слабост се състои в това, че не спазваме обещанията си - нашите и тези на нашите международни съюзници. Най-добрият пример е нашата политика на разширяване и срамната неспособност на европейските лидери да спазят обещанията си за започване на преговори за присъединяване със Северна Македония и Албания, след като тези правителства изпълниха необходимите критерии. Уважението трябва да бъде спечелено и ако искаме да запазим доверието в нас, трябва да направим това, което сме казали, че ще направим - вътре и вън“, написа Юнкер в своя прощален коментар.   ", "date": "2019.11.29", "title": "Юнкер: Блокирането на преговорите със Северна Македония и Албания е срамно "}
{"url": "https://www.actualno.com/europe/slovakija-othvyrli-istanbulskata-konvencija-otnovo-news_1410866.html", "text": "      Парламентът на Словакия отхвърли Истанбулската конвенция за защита на жените от насилие за втори път и призова правителството на страната да попречи на ЕС да я ратифицира.      93 словашки депутати гласуваха в полза на резолюцията, 29 - \"против\", а 13 - \"въздържал се\".   Депутатите дори приеха резолюция, която призовава правителството да  \"попречи\" на ЕС да приеме задълженията си, произхождащи от Истанбулската  конвенция.    Представена от Съвета на Европа за ратификация през 2011 г., конвенцията е одобрена от повечето страни членки на ЕС. На 28 ноември резолюция, която няма задължителен характер, с която призоваха седемте държави, които все още не са ратифицирали документа, да го направят. Това са , Чехия, Унгария, Литва, Латвия, Словакия и Обединеното кралство. Сред вносителите е и българският евродепутат Илхан Кючюк. Евродепутатите на ДПС са гласували \"за\" резолюцията, оказа се обаче, че вотът на българските евродепутати разкри изненади. Какви са те можете да видите в .\r\nСпорна конституционна поправка от 2014 г. определя брака в Словакия като съюз между мъж и жена.   Словашкият парламент отхвърли Истанбулската конвенция за първи път през март, като се аргументира с това, че е в противоречие с конституционното определение на страната за брак като хетеросексуален съюз.    Дебатът в България отново се плъзна по Подобен аргумент прокламират и евродепутати от България, както и , част от управляващото мнозинство у нас.\r\nВ същото време от Българският фонд за жените подчертават, че , който предлага цялостен подход за превенция и справяне с насилието над жени и домашното насилие. Целите на конвенцията са ясно записани в Глава 1, Чл. 1. Най-общо, те са премахване на насилието и дискриминацията над жените и момичетата и създаване на цялостна рамка, политики и мерки за подкрепа на жертвите. Никъде в целите на Конвенцията не се споменава “трети пол” (каквото и да разбират под него противниците на Конвенцията), нито “въвеждане на гей бракове”, уточняват още от организацията.    ", "date": "2019.11.29", "title": "Словакия отхвърли Истанбулската конвенция, отново"}
{"url": "https://www.actualno.com/starazagora/radio-mejduchasie-v-starozagorsko-uchilishte-snimki-news_1410859.html", "text": "      Първото предаване на стартира вчера. То е една от иновациите в учебното заведение, което от тази година е част от мрежата на иновативните училища в България. Първото \"излъчване\" на радио програмата беше посветено на Деня на народните будители, а темата беше „Иновациите в училище“.      Седмокласници интервюираха началника на Регионално управление на образованието Татяна Димитрова и директора на училището Пенка Трандева. Радиото, идеята за което е на преподавателката Силвия Колева, има за цел да възпитава в родолюбие и да насърчи интереса на възпитаниците на школото към българския език. По този начин децата от едно от училищата в ромския квартал \"Лозенец\" трябва да подобри уменията им да разбират и да се изразяват на български език, както и уплътни свободното  им време, да помогне за подобряване на микроклимата в училището и да им помогне за кариерното им ориентиране.   Учениците ще участват активно в подготовката и представянето на предаванията, които ще се излъчват по време на голямото междучасие, откъдето идва и името на радиото. Затова и ежеседмичните му предавания ще започват с популярната песен на Васил Найденов \"Междучасие\".     Начинаещите радио журналисти от СУ „Христо Смирненски“ за първото си предаване получиха и менторска подкрепа от професионалистите от Радио Стара Загора. ", "date": "2019.11.29", "title": "Радио \"Междучасие\" в старозагорско училище (СНИМКИ) "}
{"url": "https://www.actualno.com/society/mejdugradskite-avtobusi-poskypvat-s-nad-7-spored-branshovici-news_1410873.html", "text": "      Автобусните превозвачи планират да започнат от 13 декември символичен протест, който да стане ефективен от 13 януари, предава БНР.      Причините са нерегламентираният превоз, липсата на средства за финансиране на бранша, на ясна законодателна рамка, при застраховката Гражданска отговорност и неяснотите около тол системата. Това каза Магдалена Милтенова - председател на Браншовия съюз за стопанска инициатива в транспорта и член на Националното сдружение на автобусните превозвачи и на Конфедерацията на автобусните превозвачи, която обединява сдруженията в автобусния сектор.   Поблемите, които превозвачите са поставили в началото на тази година на среща при премиера Борисов, не са били разрешени.\r\nВ бюджета за догодина са „предвидени повече средства за субсидии компенсации, които отново няма да бъдат достатъчни, но все пак имаме някакъв напредък. Но проблемът не е само предоставянето на тези средства и в начина им на разпределение. В момента големите градове усвояват почти цялата субсидия и за останалите общини остават много малко средства, много малко като компенсация“, заяви Милтгенова.  В Шуменско има населени места, които рискуват да останат без транспорт догодина. Масово се съкращават транспортните схеми.\r\n„Ако хората са имали транспорт всеки ден, сега имат през ден. Ако са имали през ден, имат през два“. Милтенова изтъкна, че ако се въведат , според МРРБ това ще се отрази с около 7% на цените, но според превозвачите завишението „ще бъде много по-голямо“.    ", "date": "2019.11.29", "title": "Междуградските автобуси поскъпват с над 7% според браншовици "}
{"url": "https://www.actualno.com/balkani/gyrcija-pod-trevoga-zaradi-bolest-kojato-uj-e-izcheznala-tam-ot-30-godini-news_1410811.html", "text": "      Медицинските власти в Гърция предупреждават за повишен риск от разпространение на дифтерит, след като лабораторни тестове разкриха, че смъртта на 8-годишно момче в интензивното отделение на Атинската детска болница вероятно е причинена от дифтерия. Това е заболяване, което се смята за напълно изкоренено в Гърция преди почти три десетилетия, посочва БГНЕС.      Гръцките власти сега чакат резултати от Агенцията за обществено здраве на Обединеното кралство, които ще потвърдят дали причината наистина е била дифтерия.   Според съобщението на болницата по-рано тази седмица, момчето е починало от остра респираторна инфекция, белодробна хипертония и белодробен оток. То е прието по спешност в болница на 22 ноември със симптоми на остър ларингит и тежък респираторен дистрес, а влошеното му състояние подтикна лекарите да го настанят в отделението за интензивно лечение.\r\nВъпреки първоначалните съобщения, че детето е ваксинирано само частично срещу дифтерит, източници от Националната здравна организация на Гърция (EODY) потвърдиха пред \"Катимерини\", че е получило всичките пет необходими инжекции.  8-годишното момче е било отглеждано в приемно семейство от три години. ", "date": "2019.11.29", "title": "Гърция под тревога заради болест, която уж е изчезнала там от 30 години "}
{"url": "https://www.actualno.com/america/trymp-podnovi-pregovorite-s-talibanite-pri-iznenadvashta-vizita-v-afganistan-video-news_1410881.html", "text": "      Президентът на САЩ Доналд Тръмп направи изненадващо посещение в Афганистан. Той се срещна както с президента на страната Ашраф Гани, така и с американските войски по случай Деня на благодарността.      Гани благодари на Тръмп за неговото ръководство и призова за сключване  на сделка, която няма да даде твърде много власт на талибаните.     Държавният глава на САЩ обяви, че мирните са възобновени на фона на призивите за прекратяване на огъня и намаляване на разполагането на войски на САЩ в региона. През септември той обяви преговорите за мъртви.  Малко по-късно талибаните заявиха, че е \"твърде рано\" да се говори за възобновяване на преките преговори с Вашингтон. \"Засега е твърде рано да се говори за възобновяването на разговорите. Ще дадем официалната си реакция по-късно\", заяви официалният говорител на ислямистката група Забихула Моджахид пред AФП, цитиран от БГНЕС.     Тръмп потвърди, че би искал да намали броя на войските до около 8 600 в Афганистан от 12 000 души сега.    \"Никога няма да позволим повторение на 9/11 отново., заяви Тръмп на военните, като благодари за службата им в страната му дори на големи американски празници.  Бъдете уверени, че моята администрация винаги ще бъде ангажирана с унищожаването на терористите, където и да се появят\", каза Тръмп на войските и добави, че с нетърпение очаква деня, когато те ще могат да се завърнат при семействата си.    ", "date": "2019.11.29", "title": "Тръмп поднови преговорите с талибаните при изненадваща визита в Афганистан (ВИДЕО)"}
{"url": "https://www.actualno.com/healthy/doklad-na-ek-v-bylgarija-pacientite-plashtat-lichno-za-zdrave-pochti-tolkova-kolkoto-i-prez-dyrjavata-news_1410826.html", "text": "      47 на 52 процента – това е съотношението на здравни плащания в България според доклад на Европейската комисия. 47-те процента се отнасят за плащане лично от джоба ни, докато 52-та процента са държавният дял, който отново се формира от пари от джоба ни – през здравните вноски. При това 14% от населението дори не е обхванато от системата на здравното осигуряване, което прави достъпа до лечение още по-труден.      Прекият дял на пациентски плащания са основно за лекарства, извънболнична помощ и пари под масата, пише , позовавайки се на данните от доклада.   Относително слаба е първичната превенция и промоцията на здравословен начин на живот, което рефлектира във висок дял на предотвратими смъртни случаи, системата на здравеопазването не успява да лекува ефективно и навреме пациентите - България е на четвърто място по смъртност от предотвратими състояния и заболявания.\r\nБез да е особено учудващо, в доклада излиза и ново много притеснително заключение – 20% от болничните хоспитализации може да не се случват, а ефектът да е същият през извънболничната помощ. \"Силният ръст на броя на болничните легла в градовете и в частния сектор в същото време подсилва концентрацията на този тип услуги въпреки опитите да бъде овладян този процес и да бъде подсилена доболничната грижа\", пише в доклада.  \"През последните 10 години значително намаля дефицитът от медицински и дентални услуги, но днес се е оформила значителна разлика между хората с високи и ниски доходи и това, което могат да си позволят\", допълват от ЕК.\r\n\"Въпреки значителното подобряване от 2000 г. насам на прогнозната продължителност на живота България регистрира най-ниския показател в ЕС\", отбелязва ЕК. Тя е 74.8 г. по данни от 2017 г. Освен това силно доминира рискът от фактори като пушене, пиене на алкохол и нездравословно хранене, което допринася за висока смъртност от инсулт, исхемична болест на сърцето и рак на белите дробове. 51 на сто е делът на смъртността, дължаща се на поведенчески рискови фактори при 39% в ЕС.    ", "date": "2019.11.29", "title": "Доклад на ЕК: В България пациентите плащат лично за здраве почти толкова, колкото и през държавата"}
{"url": "https://www.actualno.com/europe/vynshnite-ministri-na-germanija-i-turcija-atakuvaha-ednovremenno-makron-news_1410802.html", "text": "      Топ дипломатът Маас предупреди, че разделянето на сигурността на САЩ и тази на Европа не би било в интерес на европейците. С това той и Германия като цяло продължи критиките си към френския президент Еманюел Макрон относно бъдещето на НАТО, като предупреди, че последните му предложения могат да създадат нови разделения в Европа.      Изказвайки се на външнополитическа конференция в Берлин, Маас подчерта, че НАТО, което Макрон обвини в \"мозъчна смърт\", трябва да остане като централен стълб на европейската сигурност.   \"Мисловните експерименти за разединяване на американската и европейската сигурност ме тревожат и не само заради нашата собствена сигурност. Страхувам се, че те ще разделят Европа\", подчерта Маас, според БГНЕС.\r\nПо-рано този месец Макрон изрази съмнения относно бъдещата жизнеспособност на НАТО с аргумента, че европейците трябва да намалят зависимостта си от американците и да създадат собствена обща отбранителна структура. Забележките на Макрон бяха остро критикувани от лидерите на страните от Централна и Източна Европа, включително Полша, Литва и Естония.  Междувременно, турският външен министър Мевлют Чавушоглу обвини Макрон, че е \"спонсор на тероризма\" и отхвърли критиките на френския лидер за настъплението на Турция в Сирия. Чавушоглу каза пред репортери, че Макрон иска да бъде лидер на Европа, но се \"разклаща\".\r\nМиналия месец френският президент разгневи Турция, след като прие служител на ръководените от кюрдите Сирийски демократични сили (SDF). Турция смята част от тази група за терористи.   Обръщайки се към репортери в турския парламент, Чавушоглу заяви: \"Той [Макрон] вече е спонсор на терористична организация и непрекъснато ги приема в Елисей. Ако негов съюзник е терористична организация ... всъщност няма нищо повече за казвам. В момента в Европа има празнота. [Макрон] се опитва да бъде нейният лидер, но лидерството идва по естествен начин.\"     ", "date": "2019.11.29", "title": "Външните министри на Германия и Турция атакуваха едновременно Макрон"}
{"url": "https://www.actualno.com/sofia/v-kv-manastirski-livadi-se-nalaga-spirane-na-vodopodavaneto-news_1410518.html", "text": "      „Софийска вода” временно ще прекъсне водоснабдяването в някои части на столицата на 29 ноември. Това съобщиха от пресцентъра на дружеството.      Във връзка с диагностика на уличен водопровод на ул. „Йордан Бакалов - Стубел“ в кв. „Манастирски ливади“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Йордан Бакалов - Стубел“, ул. „Васил Стефанов“, ул. „Околовръстен път“, ул. „Луи Айер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ ъгъла с ул. 420.   Във връзка с реконструкция на уличен водопровод на бул. „Проф. Цветан Лазаров“ в „Складово – производствена зона“ в община „Слатина“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: бул. „Проф. Цветан Лазаров“ от бул. „Асен Йорданов“ до ул. „Боян Магесник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Проф. Цветан Лазаров“ №11.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.11.29", "title": "В кв. \"Манастирски ливади\" се налага спиране на водоподаването"}
{"url": "https://www.actualno.com/literature/otkys-ot-kak-umirat-demokraciite-news_1410302.html", "text": "      1      Изборният път до разрухата е опасно измамен. В класическия военен преврат, както при Пиночет в Чили, смъртта на демокрацията е непосредствено видима за всички. Президентският дворец гори. Президентът бива убит, хвърлен в затвора или пратен в изгнание. Действието на Конституцията е преустановено. По пътя на изборите нито едно от тези неща не се случва. Няма танкове по улиците. Конституциите и останалите нормални за демокрацията институции си остават непокътнати. Хората все още гласуват. Избраните автократи запазват образа си на демократи, но унищожават съдържанието на демокрацията.   Много от намеренията на правителството да подкопае демокрацията са „законни”, в смисъла на това, че са одобрени от законодателния орган или от съда. Може дори да бъдат представени като опити за подобряване на демокрацията – за по-ефективна съдебна система, за борба с корупцията или за изчистване на избирателния процес.\r\nВсе още съществуват медии, но те или са купени, или са заплашвани да се самоцензурират. Гражданите продължават да критикуват правителството, но биват изправени пред допълнителни данъци или други съдебни проблеми. Това поражда недоумение. Хората не разбират веднага какво се случва. Много продължават да вярват, че живеят в демокрация. През 2011 г. когато анкета на Latinobarometro пита венецуелците да опишат демократичността на страната си от 1 (никаква демокрация) до 10 (изцяло демократична), 51% от тях оценяват държавата с 8 или повече.  Тъй като няма един-единствен момент – няма преврат или обявяване на военно положение, или отмяна на конституцията, чрез който режимът да „прекрачи границата”, то липсва причината, която да задейства алармите на обществото. Онези, които критикуват злоупотребата с власт на правителството, биват пренебрегнати, обвинени, че преувеличават или че лъжат. Разпадът на демокрацията за повечето хора остава невидим.\r\nКолко уязвима е американската демокрация за тези форми на упадък? Основите на демокрацията ни със сигурност са по-стабилни от тези на Венецуела, Турция или Унгария. Но колко стабилни?\r\nОтговорът на този въпрос изисква да отвърнем поглед от заглавията на вестниците и от извънредните новини, за да можем да разширим кръгозора си и да се поучим от опита на други демокрации в световната история. Да изучаваме демокрации, които са в криза, ще ни помогне по-добре да разберем предизвикателствата, пред които е изправена нашата собствена демокрация. Базирайки се на историческия опит на други нации, разработихме тест, с който да можем да определим бъдещите автократи, преди да са завзели властта. Можем да се поучим от грешките на демократическите лидери в миналото, решенията, отворили вратите на бъдещите автократи, както и от начините, по които други демокрации са държали екстремистите извън властта. Сравнителният подход илюстрира как избраните автократи в различни части на света използват изненадващо идентични подходи, за да подкопаят демократичните институции. Колкото по-ясни стават тези модели, стъпките по пътя към разпада стават по-доловими и по-лесно предотвратими. Знанието за това как жителите на други демокрации успешно са се противопоставили на избраните автократи или как трагично са се провалили е особено важно за тези, които днес се опитват да защитят американската демокрация.       Знаем, че във всички общества от време на време се раждат демагози-екстремисти, дори и в здравите демокрации. Съединените щати са имали немалко – Хенри Форд, Хюи Лонг, Джоузеф Маккарти, Джордж Уолъс. Основен тест за демокрациите не е дали такива политически фигури се появяват, а дали политическите лидери, особено политическите партии, се опитват да ги възпрат от печеленето на власт, като ги държат настрана от партийните листи, отказват да ги подкрепят и да застанат зад тях, а когато е необходимо, дори се обединяват с общите си противници в защита на демократичните кандидати. Изолирането на екстремистите изисква политически кураж. Но когато страхът, опортюнизмът или грешната преценка накарат партиите да издигнат екстремистите във всекидневния политически живот, то демокрацията бива застрашена.\r\nВеднъж щом бъдещият автократ се добере до властта, демокрациите са изправени пред втори тест: дали автократът ще отслаби демократическите институции, или ще бъде озаптен от тях? Институциите обаче не са достатъчни, за да направят това сами. Конституциите трябва да бъдат защитавани от политическите партии и от гражданите, но и от демократичните норми. Без тези норми записаните в конституцията механизми за контрол спират да действат като защитници на демокрацията. Институциите се превръщат в политически инструменти за власт над тези, които остават извън тях. По този начин избраните автократи подкопават демокрацията – като запълват съдилищата с техни избраници и ги „военизират” срещу други неутрални агенции, като купуват медиите и частния сектор (или ги сплашват да мълчат) и като пренаписват политическите правила, за да настроят играта срещу опонентите си.  Трагичността на парадокса на избрания автократ се крие в това, че убийците на демокрацията използват собствените ѝ институции, за да могат бавно и тихомълком – и дори законно – да я убият.\r\nАмерика се провали с първия тест, когато през ноември 2016 г. избра за президент човек със съмнителна лоялност към демократичните норми. Изненадващата победа на Доналд Тръмп се случи не само заради публичното недоволство, но и заради невъзможността на републиканската партия да озапти демагога в собствените си редици.\r\nКолко сериозна е заплахата днес? Много наблюдатели се успокояват с Конституцията, която е била написана именно, за да възпре и неутрализира демагози като Тръмп. Системата на Мадисън на взаимен контрол на институциите е издържала вече двеста години. Оцеляла е през Гражданската война, Голямата депресия, Студената война и Уотъргейт. Би трябвало да оцелее и след Тръмп.\r\nНе сме много сигурни. В исторически план системата ни е работила наистина добре, но не, или поне не изцяло, заради конституционната рамка, създадена от бащите на нацията. Демокрациите работят най-добре и оцеляват най-дълго, когато конституциите са подкрепени от неписани демократични норми. Две основни норми са запазили мадисъновата система по начини, които вземаме за даденост: взаимната ни толерантност, тоест приемането, че две конкурентни партии мислят себе си за легитимни противници, и въздържанието – идеята, че политиците трябва да се въздържат от прилагането на институционалните си правомощия. Именно тези две норми са били основата на американската демокрация през по-голямата част от ХХ век. Лидерите и на двете основни партии се приемат взаимно за легитимни и устояват на изкушението да използват временния си контрол над институциите, за да спечелят колкото се може повече преимущество. Нормите на толерантността и въздържанието бяха защитниците на демокрацията ни, успяха да предотвратят партийните борби до смърт, които разрушиха демокрациите на други места по света, включително в Европа през 20-те и Южна Америка през 60-те и 70-те години на ХХ век.      Днес обаче тези защити са отслабени. Ерозията на демократичните ни норми започна през 80-те и 90-те години и се засили след 2000-а. Когато Барак Обама стана президент, много републиканци изразиха съмнение в легитимността на противника си и се отказаха от всякакъв самоконтрол, за да преследват стратегията си на победа на всяка цена. Доналд Тръмп може и да е забързал този процес, но не той го причини. Предизвикателствата пред американската демокрация са много по-сериозни. Отслабването на демократичните норми е основано на крайна поляризация на партиите, която не е в разликите в политиките, а се намира в екзистенциалния конфликт между раса и култура. Усилията на Америка да постигне равенство между расите, докато обществото става все по-разнообразно, отключи злонамерени реакции и увеличаваща се поляризация. А ако нещо може да се научи със сигурност от разпадналите се през историята демокрации, то е, че поляризацията убива.\r\nИменно заради това има причини да се притесняваме. Не само, че американците избраха демагог за президент, но го направиха във време, в което нормите на демокрацията ни са вече отслабени. Но ако историята ни учи, че поляризацията убива, то може да ни покаже, че разпадът не е нито неизбежен, нито необратим. Извличайки поуки от други демокрации, изпаднали в криза, тази книга предлага стратегии, които гражданите трябва и не трябва да следват, за да защитят демокрацията.\r\nМного американци са разбираемо притеснени от това, което се случва. Но защитата на демокрацията изисква много повече от страх или гняв. Трябва да сме скромни и смели. Трябва да се поучим от другите държави и да обърнем внимание на предупредителните знаци, да разпознаем фалшивите сигнали. Трябва да сме наясно със съдбовните грешки, които са разрушили други демокрации. Трябва да обърнем взор към миналото, за да видим как гражданите са се организирали, за да се справят с кризите на демокрацията, и как са преодолели дълбоките различия, за да избегнат разпада. Историята не се повтаря. Но се римува. Обещанието на историята и надеждата на тази книга е, че ще успеем да намерим правилните рими, преди да е станало твърде късно. ", "date": "2019.11.29", "title": "Откъс от \"Как умират демокрациите\""}
{"url": "https://www.actualno.com/business/idva-li-goljamo-poskypvane-na-cigari-i-alkohol-zaradi-zakonova-promjana-v-poslednija-moment-news_1410824.html", "text": "      Ново поскъпване на цигарите и алкохола се очертава заради промяна през Закона за бюджета за догодина, твърди в. \" \".      Според публикацията, причината е решение за въвеждане на видеонаблюдение в обектите, в които се произвеждат или съхраняват алкохол и тютюневи изделия. По стар обичай, когато става въпрос за спорна законова промяна, тя минава през преходни и заключителни разпоредби и всъщност изменението е в Закона за акцизите и данъчните складове. А кой е авторът на идеята - не е ясно, защото изменението е формулирано като поправка на работната група към бюджетната комисия. За сметка на това то мина и на второ четене в същата тази комисия.   Само преди дни при гласуването на промените в данъчните закони за следващата година бюджетната комисия отхвърли първоначалния вариант видеокамери да се монтират в данъчните складове за алкохол. Преди това при обсъждане в Министерския съвет отпадна и видеонаблюдението на тютюневите производители с аргумента, че тази година те вече са включени в международната система за проследяване на всяка кутия цигари от производствената линия до крайния потребител. Председателят на бюджетната комисия Менда Стоянова пък уверяваше, че от догодина ще има камери само в складовете за горива, тъй те били най-рискови за укриване на акцизи. След като се види ефектът от тази мярка, може да се прецени дали тя да засегне и складовете за други акцизни стоки.\r\nНе стана ясно защо сега отново се появява намерението производителите на алкохол и цигари да въведат видеонаблюдение. Нито една политическа партия в бюджетната комисия не коментира промяната. Единствено зам.-министърът на финансите Росица Янкова посочи, че постоянният мониторинг в петте големи дестилерии в страната през тази година е довел до ръст на приходите от акциз с милион до два милиона лева повече на месец. Според нея от видеонаблюдението се очаква същият ефект, без да бъдат ангажирани митнически служители, които непрекъснато да проверяват.  С колко точно ще поскъпнат цигари и алкохол, все още е рано да се каже, тъй като трябва да се пресметнат разходите, коментира в. \" \". Никой не е пресметнал и колко ще загуби държавният бюджет от свиването на потреблението на акцизни стоки. Алкохолът и цигарите вкарват в хазната близо 3 млрд. лв. годишно. Намаление с между 5 и 10 на сто на легалното потребление би означавало около 200 млн. лв. по-малко приходи, без да се броят ДДС, осигуровки и данък печалба, които компаниите вкарват в бюджета. Според лозаро-винарската камара заради липсата на законодателни решения срещу нелегалния сектор хазната губи годишно над 100 млн. лв. Лозарите твърдят, че над 8 000 субекта произвеждат нелегален алкохол - без регистрация или лиценз. Възражения    \"Натоварвате легалния бизнес, докато проблемът с укриването на акциз е в нелегалните производители\", заяви Мирослав Каракашев от КРИБ. Той посочи, че българският акцизен сектор е най-контролираният в страната, но въпреки това сега фирмите ще трябва да инвестират милиони левове за камери. В страната има 336 акцизни склада за горива, алкохол и цигари, посочи Каракашев. Инвестицията, която всеки един от тях трябва да направи за монтиране на камери, които да работят 24 часа в денонощието и да отговарят на високи технически изисквания, е равносилна на поставянето на една рамка от тол системата, което е оценено на около 150 млн. лв. без ДДС.    \"Минимум 50 млн. лв. ще трябва да платят собствениците на един акцизен склад. В същото време, както става ясно от поправката в приходната и разходната част на бюджета, това ще доведе до 10.1 млн. лв. повече, които, както разбираме, ще отидат за нуждите на Македонския изследователски институт и безплатните детски градини. Никъде другаде по света не може разходите за въвеждане на една мярка да са многократно повече от ефекта от нея\", изтъкна Каракашев. ", "date": "2019.11.29", "title": "Идва ли голямо поскъпване на цигари и алкохол заради законова промяна в последния момент?"}
{"url": "https://www.actualno.com/showbusiness/umirasht-fen-na-mejduzvezdni-vojni-shte-moje-da-gleda-epizod-ix-predvaritelno-news_1410827.html", "text": "      Умиращ мъж и синът му ще могат да гледат новия филм от поредицата \"Междузвездни войни\" преди официалната премиера на 20 декември, заяви изпълнителният директор на компанията Walt Disney Боб Игър.      Хосписът \"Роуанс\" в градчето Ватерлуови, Хампшир, изпрати молба чрез Twitter с искане за предсрочно прожектиране на филма на раково болен фен на сагата. Писмото гласи: \"Това е най-отчаяният ни час. За съжаление времето не е на негова страна и пациентът ни няма да дочака премиерата на 20 декември.\"   След като получиха потвърждение, от \"Роуанс\" заявиха че \"не могат да благодарят на Disney достатъчно\".\r\nАктьорът, изпълняващ ролята на Люк Скайуокър - Марк Хамил, изрази подкрепата си, като отговори на съобщението, пожелавайки на хосписа \"късмет\" с молбата. В отговор Игър каза, че \"със сигурност ще опитаме\". След това той написа в Twitter: „На този Ден на благодарността ние от @Disney сме благодарни, че можем да споделим #TheRiseOfSkywalker с пациент и неговото семейство @RowansHospice. Нека силата бъде с вас и с всички нас!“  \"Ние напълно оценяваме, че Дисни трябваше да премести планини, за да се случи това\", споделиха от хосписа.\r\n\"Подкрепата от общността на феновете на „Междузвездни войни”, беше абсолютно феноменална през последните няколко дни. Искаме също да благодарим на медиите, че отразиха историята, зачитайки анонимността на семейството\", се казва в съобщението на \"Роуанс\". ", "date": "2019.11.29", "title": "Умиращ фен на \"Междузвездни войни\" ще може да гледа Епизод IX предварително"}
{"url": "https://www.actualno.com/balkani/godenicata-na-sina-na-albanskija-premier-e-zaginala-pri-moshtnoto-zemetresenie-news_1410833.html", "text": "      Годеницата на сина на албанския премиер Еди Рама е сред жертвите на земетресението в Албания, предаде ДПА, позовавайки се на местни медии.      Кристи Речи, на 24 години, е била погребана заедно с родителите си и брат си, посочва новинарски сайт. Тя е била сгодена за Грегор Рама, уточнява БГНЕС.   Според последните данни жертвите на труса вече са 46, съобщи телевизия Клан. Ранените са около 750, от които десетки са в сериозно състояние. Спасени са 45 души.\r\nПапа Франциск направи благотворително дарение от 100 000 евро за Албания, а \"Отворено общество\" на Джордж Сорос обяви, че ще отпусне 500 000 долара за възстановяването на страната.   ", "date": "2019.11.29", "title": "Годеницата на сина на албанския премиер е загинала при мощното земетресение"}
{"url": "https://www.actualno.com/curious/kak-lekuvat-razlichnite-instrumenti-news_1410723.html", "text": "      Музиката е приятна, но може и да помогне при някои състояния. Ето как действат различните инструменти на организма ни.       - активизира дейността на тънките черва.Пианото-облекчава напрежението в стомаха и черния дроб. - повишава имунитета.    - подобрява функционирането на сърцето.   - стимулира работата на бъбреците. - подобрява дишането при астма или бронхит. - подобрява работата на панкреаса.        - възстановява функциите на черния дроб.\r\nВижте каква е силата на отделните звуци в  ", "date": "2019.11.29", "title": "Как лекуват различните инструменти"}
{"url": "https://www.actualno.com/crime/deloto-sreshtu-aleksandyr-manolev-se-bavi-de-fakto-zaradi-sestra-mu-news_1410829.html", "text": "      Цели 10 съдии в Благоевград отказаха да водят делото срещу бившия зам.-министър на икономиката Александър Манолев и сочената за негова съучастничка Анна Димитрова в делото с обвинение в злоупотреба и фалшифициране на документи с цел получаване на европейска помощ за лична облага.      Става въпрос за вече прочутата схема \"къщи за тъщи\" - Манолев беше хванат, че всъщност не развива бизнес с къща за гости. в който е построена къща за гости, която е финансирана по проект на Програмата за развитие на селските райони със сумата от 391 000 лв. Имотът се намира между Сандански и курорта Попина лъка, който е купен от зам.-министъра през 2013 г. от фирма (\"Ди Ди Ви\"), създадена през 2012 г. - собственост е на панамската офшорка Kelgrin Inc. По-малко от месец след покупката Манолев учредява право на строеж на \"жилищна сграда – къща за гости\" с РЗП 530,47 кв.м. на фирмата \"Агротрейд – Ана Димитрова\" ET. Едноличното дружество е регистрирано само седмица след като Манолев купува терена на адреса на неговата сестра в Сандански. През октомври същата година правото на строеж на \"Агротрейд\" е обогатено с ограда, басейн и паркоустройство.   В обвинителният акт прокуратурата посочва, че обвиняемият Манолев подбудил и умишлено склонил Димитрова за извършване на престъплението. Прокуратурата твърди, че чрез 25-годишната Ана Димитрова, която е формален собственик и вносител  на проекта, на ДФ \"Земеделие\" са представени фалшифицирани документи за  собственост, за наличен капитал и фактури за извършени плащания, с които  всъщност Александър Манолев си е построил луксозна къща за гости, която  никога не е работела по предназначение. Той я улеснил чрез даване на съвети и разяснения относно процедурата за кандидатстване, условията и реда за предоставяне на безвъзмездна финансова помощ, както и необходимите за това документи. Също така е осигурил счетоводна и строителна фирми, недвижим имот, върху който да се изгради „къщата за гости\", както и земеделска земя за регистрацията на обвиняемата като земеделски производител. Той е осигурил и материалите за изграждането на къщата, като е предоставил същите на строителя. А от Държавен фонд \"Земеделие\" искат пълно връщане на европейската помощ.\r\nНо два месеца след като окръжната прокуратура даде на съд бившия зам.-министър заради луксозната къща за гости край Сандански, която обаче никога не е използвана като туристически обект, а като личен имот на семейството му, делото не може да стартира, твърди БНР. Причината е, че всички съдии, избирани автоматично и на случаен принцип, са си направили отвод с един и същи мотив - колегиални отношения със сестрата на обвинения - Рая Манолева, която е съдия в РС-Сандански. Ако и последният окръжен магистрат, съдия Татяна Андонова, избрана преди седмица, откаже да поеме делото, то ще трябва да бъде изпратено в друг съд с решение на ВКС.   ", "date": "2019.11.29", "title": "Делото срещу Александър Манолев се бави де факто заради сестра му"}
{"url": "https://www.actualno.com/chronicles/aec-kozloduj-e-vkluchen-v-energijnata-mreja-na-bylgarija-news_1410710.html", "text": "      АЕЦ „Козлодуй“ е действаща атомна електроцентрала в България. Разположена е на брега на река Дунав, на 5 км източно от град Козлодуй и на 200 км северно от София. Това е единствената българска атомна електроцентрала и най-голямата в региона. Строежът ѝ започва на 6 април 1970 г., а официалното откриване е на 4 септември 1974 г.      Към март 2018 г. в АЕЦ „Козлодуй“ работят само 5-ти и 6-ти реактори с общ капацитет малко над 2000 MW. Те са изградени съответно през 1987 и 1991 г. и са от типа ВВЕР-1000.   АЕЦ „Козлодуй“ е обособен от Националната електрическа компания като самостоятелно акционерно дружество на 28 април 2000 година. Централата е собственост на Българския енергиен холдинг. ", "date": "2019.11.29", "title": "АЕЦ \"Козлодуй\" е включен в енергийната мрежа на България"}
{"url": "https://www.actualno.com/books/noshtni-raboti-ledeni-noshti-prez-avgust-i-groteski-v-stil-fentyzi-news_1410712.html", "text": "      „Нощни работи“ привидно е разказ за всичко онова, което може да се случи нощем – в големия град или в най-затънтеното село, във физичен или в метафизичен план. Срещи с хора, веселие и насилие по кръчми, първа любов и греховна страст, панаирджийски забавления, забранени лечителства и невинни вещерски ритуали и детински изпитания за „мъжество“, търсене на тайни от миналото, спомени, фантазии и страхове…      А когато действието се развива в Чехословакия през съдбовната 1968 г., всичко това е съпътствано от „братски“ танков обстрел, и от „работите“ на Държавна сигурност, арестите и преследванията на невинни хора. Тяхна жертва стават и двете деца, през чийто поглед четем тази история. И ако за бунтовно настроените пражани инвазията не е особено изненадваща, то за обикновения чешки селянин, който още лекува раните си от фашистката окупация, колоната от танкове е абсолютно необяснима. „Даже българите, те нали са морска държава“, казва един от героите …“Защо и те“?   Яхим Топол не пише политически роман за Чешките събития от 1968 г. Той умишлено избягва всякаква идеологизация и създава истинска оргия на устния фолклор в писмен вид. От „голямата политика“ наложена върху ежедневното битие той сътворява магически космос, предаден чрез могъщо асоциативен, но в същото време чисто разговорен език.\r\nЯхим Топол, един от култовите автори на съвременната чешка литература, е роден през 1962 г. в Прага. Той е поет, прозаик и журналист, текстописец и музикант. Носител е на множество литературни награди, включително „Том Стопард“ и „Виленица“ за ярък принос към централноевропейската литература. Книгите му са публикувани на повече от десет езика, включително английски, немски, испански и норвежки.  Топол е сред от най-ярките представители на чешкия ъндърграунд до 1989 г. и подписът му, логично, стои под „Харта 77“. Син на дисидент, той не получава достъп до университетско образование и се прехранва като склададжия, хамалин, въглищар и др. Творческия си път започва като текстописец за ъндърграунд групата Psi vojaci, чийто фронтмен е брат му Филип. (Името на бандата, „Воините-кучета“, е директна препратка към романа на Томас Бергер „Малък голям човек“.)\r\nПрез 1985 г. заедно с няколко „подземни“ съмишленици Топол основава самиздатското литературно списание Revolver Revue, добило изключителна популярност. За тази си дейност той неколкократно излежава кратки присъди в затвора.   След промените Топол издава в две стихосбирки поезията си от 80-те – „Обичам те безумно“ (Miluju tě k zblazněni, 1991) и „Във вторник ще има война“ (V utery bude valka, 1992). Голяма известност му донася романът „Сестра“ (Sestra, 1994), който се налага като една от знаковите книги на чешката проза от 90-те и на чешкия постмодернизъм като цяло. През 2008 г. по книгата е заснет и филм. Следват романите „Ангел“ (Anděl, 1995), „Нощни работи“ (Nočni prace, 2001), „Катран“ (Kloktat dehet, 2005), „През студената земя“ (Chladnou zemi, 2009).    В момента Яхим Топол е програмен директор на библиотека „Вацлав Хавел“ в Прага. ", "date": "2019.11.29", "title": "\"Нощни работи\" - ледени нощи през август и гротески в стил фентъзи"}
{"url": "https://www.actualno.com/politics/natisk-ot-syrbija-s-iskane-da-se-otkajem-ot-priznavaneto-na-kosovo-news_1410828.html", "text": "      Сръбският министър Ненад Попович, отговарящ за иновациите и технологичното развитие, призова \"правителството на България да преразгледа решението си за признаване на лъжливата държава Косово\". Това стана по време на официалната среща на Попович с министъра на икономиката Емил Караниколов. Двама участваха в Третата сесия на смесената Българо-сръбска междуправителствена комисия за икономическо сътрудничество в София. Попович дори поиска \"Караниколов да предаде това послание на колегите си от правителството\".      \"Ще използвам тази възможност да предадете на Вашето правителство, така както правят много държави и то да преразгледа признаването на лъжливата държава Косово. Ние сме дълбоко убедени, че нарушаването на международното право при което се стига до създаването на подобно нещо на Балканите, не е в полза на мира и икономическото развитие\", каза още Попович, чието изказване бе разпространено от държавната агенция в Белград \"Танюг\", предаде БГНЕС.   Според Попович, \"Косово е неделима част от Сърбия, съгласно резолюция 1244 на СС на ООН и съгласно Конституцията на Сърбия\". \"През 2008 г. българското правителство призна т.нар. независимост на лъжливата държава Косово. Извършеното от косовските албанци и тяхното решение да обявят лъжлива независимост бе нелегално и в противоречие с международното право. Днес много държави по света разбират този факт и през последните 2 години 17 държави са оттеглили признаването на тази лъжлива държава\", каза още Попович.\r\nСпоред Танюг \"Караниколов е обещал да предаде това послание на колегите си в правителството и добавил, че страната ни разбира \"тяхната болка\". \"България е една от страните, които ви разбира, защото и нашата страна в миналото е била разделена поради политически и други причини. Много добре осъзнаваме какво означава да ви разделят от вашите братя и и сестри\", казал още Емил Караниколов.  Косово обяви независимост през февруари 2008 година. До момента над 100 държави, включително и България, са признали независимостта на Косово. ", "date": "2019.11.29", "title": "Натиск от Сърбия с искане да се откажем от признаването на Косово"}
{"url": "https://www.actualno.com/pernik/zaradi-novoto-zamyrsjavane-na-struma-zakana-chinovnicite-da-bydat-izhvyrleni-ot-kancelariite-im-news_1410837.html", "text": "       Започваме организация за протест и затваряне на Е79. Така Централната рибоопазваща организация (ЦРОО) в Перник реагира на на река Струма, този път буквално в Перник - до V-то училище, и на действията на институциите.      Според разказа на представителите на неправителствената организация, след вчерашната ситуация, при която Струма потече кафяво-оранжева, е имало проверка на РИОСВ Перник и Басейнова дирекция Благоевград, обаче без да се съобщава кой е замърсител. \" \". И попитани кой замърсява, съответните експерти казвали: \"Не знаем\". Марио Антонов от ЦРОО потвърди пред Нова телевизия публикацията във Facebook, като официално замърсяването е посочено като непромишлено. \"Тези хора нямат никакъв морал - видимо беше за всички, че това е замърсяване от предприятие от Перник\", категоричен е Антонов. Той смята, че институциите са корумпирани и ако не си подадат оставките (бел. ред. - ) - всички, начело с екоминистъра Нено Димов, \"ще ги изведем лично от канцелариите им\", като думите се отнасяха до съответните директори. Антонов изрази и опасение за предстоящо ново замърсяване на язовир Пчелина.  Директорът на звеното за контрол на замърсяването на РИОСВ Перник Аделина Стоянова обаче обяви, че не е съгласна, че не си вършат работата. \"При предходни проверки са установявани източниците на замърсяването\", уточни тя, без отново да казва имена. И в сегашния случай имало \"предполагаем източник на замърсяване\", който не бил действащ промишлен обект. На въпрос кой оцвети реката в червено и как е наказан, Стоянова не отговори директно - само каза, че проверени обекти с комплексни разрешителни не са виновни. Все пак тя каза, че вероятно виновни са \"остатъци от стари металургични предприятия\" ...\r\nВчера получих сигнал за случая, потвърди кметът на Перник Станислав Владимиров пред БНТ. Той посочи, че е говорил с екоминистъра Нено Димов и в понеделник, 2 декември, ще има среща между двамата. \"Сега констатираме кой е нарушителят, има някаква символична глоба\", посочи Владимиров, който призна и, че не всеки път при такива случаи се установява кой е нарушител .\r\nКакво стана с язовир \"Пчелина\" при предното замърсяване - припомнете си в !    А какво направиха възмутени природозащитници след предното замърсяване и липсата на информация за виновни и наказани - припомнете си в ! ", "date": "2019.11.29", "title": "Заради новото замърсяване на Струма - закана чиновниците да бъдат изхвърлени от канцелариите им"}
{"url": "https://www.actualno.com/showbusiness/finansovijat-char-na-semejstvo-bekym-pomrykva-news_1410797.html", "text": "      Модната марка на Виктория Бекъм отново отчете загуба: през 2018 г. нейният бизнес загуби 12,3 милиона паунда (15,6 милиона долара), въпреки факта, че дрехите и аксесоарите на тази марка се продават по целия свят в повече от 400 магазина, съобщи БГНЕС, позовавайки се на BBC.      Бизнесът на бившата звезда на Spice Girls носи загуби за единадесета поредна година - от създаването на компанията през 2008 година.   Самата Виктория Бекъм казва, че този проект не е суета: и иска да го превърне в печеливш. \"Искам марката да съществува след 10, 20, 30, 40 години и ако трябва ще отида на нула и след това ще печеля\", каза тя в интервю за Financial Times през март тази година. \"Ние сме на прав път, но нещата не се случват за един ден\", допълни тя.\r\nЗа да увеличи продажбите, компанията опита различни начини: пусна собствена козметика, влезе в партньорство с Reebok и обяви намаление на цените. Но резултатите от 2018 г. все още бяха разочароващи.  Не само Виктория Бекъм има финансови затруднения, но и съпругът ѝ Дейвид. Общите приходи на техния бизнес, който се управлява от холдинговата компания Beckham Brand Holdings, през 2018 г. намаляха с 18% до 45,8 милиона паунда. С какво се занимава звездното семейство?    Когато се отказа от футбола, Дейвид Бекъм заяви, че иска сериозно да се включи в изграждането и развитието на бизнес. Той продължава да е рекламно лице, участва в реклами за L'Oreal, Adidas, Armani, Gillette и Pepsi Co, а понякога и във филми. Но и като предприемач той успя да започне производството на собствени модни стоки, обувки и парфюми.    Многостранният бизнес на Бекъм се ръководи от водещата холдингова компания Beckham Brand и дъщерните дружества DB (David Beckham) Ventures и Seven Global, които от своя страна притежават акции в различни компании, включително във футболния клуб Inter Miami FC, който бившият капитан на Англия иска да направи най-добрия клуб в Америка.\r\nТази пролет бивш футболист и съпругата му закупиха акциите в Beckham Brand Holdings на дългогодишния си бизнес партньор Саймън Фулър (бивш мениджър на Spice Girls и създател на най-високо оцененото американско телевизионно шоу American Idol) и придобиха контрола над марката.\r\nВъпреки намалението на печалбата, двойката Бекъм получи над 11 милиона паунда тази година дивиденти и няма причина да се говори за евентуален фалит. По-скоро вестниците пишат за \"леко отслабване на магията на Бекъм\", който досега \"превръщаше всичко, до което се докосне, в злато\". ", "date": "2019.11.29", "title": "Финансовият чар на семейство Бекъм помръква"}
{"url": "https://www.actualno.com/asia/budjetyt-na-sirija-za-dogodina-s-katastrofalni-perspektivni-news_1410798.html", "text": "      Президентът на Сирия Башар Асад одобри бюджет от 9,2 милиарда долара за разкъсаната от войната страна, предаде БГНЕС      В бюджета за 2020 година, одобрен от парламента на Сирия, преди да бъде подписан от Асад, се наблюдава увеличение на дефицита на страната с 54% в сравнение със сегашния бюджет, съобщава проправителственият вестник \"Ал-Ватан\".   Опустошителната осемгодишна война в Сирия нанесе щети, оценени от ООН миналата година на около 400 милиарда долара.\r\nБюджетът за 2020 г. отлага до следващата година въпроса за дефицита на националната електроенергийна компания, изчислен от финансовото министерство на около 1,6 милиарда долара.  Електрическата инфраструктура в Сирия беше съсипана от войната. Конфликтът намали производството в повечето сектори и причини големи материални щети, взе над 370 000 жертви и остави милиони разселени. ", "date": "2019.11.29", "title": "Бюджетът на Сирия за догодина - с катастрофални перспективни"}
{"url": "https://www.actualno.com/sciencelogy/kolko-opasno-e-vtorachvaneto-ni-v-smartfona-news_1410810.html", "text": "      Близо всеки четвърти от младите хора е толкова зависим от смартфона си, че изпада в паника без него и ситуацията изглежда, като пристрастяване. Това показват изводите на психиатрите.      Изследване  на специалисти от „Кингс Колидж” в Лондон показва, че подобно пристрастяващо поведение означава, че хората могат да изпитата пристъпи на паника или да се , ако им бъде отказан постоянен достъп до мобилния им телефон, предаде БГНЕС.   Младежите също не могат да контролират времето, което прекарват с телефона. Проучването предупреждава, че подобни зависимости имат \"сериозни последици\" за психичното здраве.\r\nИзследването, публикувано в BMC Psychiatry, анализира 41 изследвания, включващи 42 000 млади хора в разследване на „проблемното използване на смартфони“.  Проучването установи, че 23% са имали поведение, което съответства на всяко пристрастяване - като тревожност за това, че не могат да използват телефона си, не са в състояние да преценят изминалото време и да използват мобилни телефони толкова много, че това да пречи или вреди на други дейности. Подобно пристрастяващо поведение може да бъде свързано с други проблеми, гласи проучването, като стрес, потиснато настроение, липса на сън и лоши бележки в училище.\r\n„Смартфоните са тук, за да останат и има нужда да разберем разпространението на проблемното използване на смартфони“, казва един от авторите на доклада Никола Кълк от Института по психиатрия, психология и невронаука от „Кингс Колидж”. \"Не знаем дали самият смартфон може да предизвика пристрастяване или приложенията, които хората използват\", допълва д-р Кълк. „Независимо от това, има нужда от обществена осведоменост относно използването на смартфони при малките деца и тийнейджърите и родителите трябва да са наясно колко време децата им прекарват на своите телефони“, уточнява той   Съавторът Саманта Сон предупреди, че зависимостите „могат да имат сериозни последици върху психичното здраве и ежедневното функциониране, така че е необходимо допълнително разследване на проблемното използване на смартфони“.    Но доктор Ейми Орбен, научен сътрудник в отдела изследване на мозъка в Кембриджския университет, предупреди да не се приема, че има пряка връзка между проблемната употреба на смартфони и негативни последствия като например депресията. ", "date": "2019.11.29", "title": "Колко опасно е вторачването ни в смартфона "}
{"url": "https://www.actualno.com/america/pochina-naj-vyzrastnata-amerikanka-news_1410823.html", "text": "      Най-възрастният човек в Съединените щати - жителката на Ню Йорк, Елия Мърфи, почина на възраст от 114 години и 140 дни, съобщи тв канала ABC, цитиран от БГНЕС.      Афроамериканката Мърфи стана най-възрастният човек в Съединените щати през януари, когато нейният предшественик Ласи Браун почина в Охайо. Мърфи е родена в Северна Каролина през 1905 г., а през 1926 г. се премества в Харлем, Ню Йорк. Нейната възраст и смърт се потвърждават от Групата за геронтологични изследвания в САЩ (GRG), която съставя проверени списъци на столетници в страната.   \"С голяма тъга споделяме новини за преминаването на г-жа Мърфи в отвъдното. Госпожа Мърфи беше най-възрастният жив американец, който отпразнува 114-ия си рожден ден през юли, заобиколен от семейството си и приятели”, гласи съобщение в Twitter.\r\nСпоред групата GRG, сега най-възрастният жител на САЩ е жителят на Северна Каролина Хестър Форд, който е на възраст 114 години и 105 дни.   ", "date": "2019.11.29", "title": "Почина най-възрастната американка"}
{"url": "https://www.actualno.com/asia/nova-vylna-ot-nasilie-v-irak-s-desetki-zaginali-news_1410786.html", "text": "      Над 30 протестиращи бяха убити в един от най-кървавите дни след вълната от протести, разтърсила Ирак, заяви Иракската комисия за правата на човека, обвинявайки за смъртните случаи \"прекомерната употреба на сила\".      Комисията, която е финансиран от правителството орган, който е изправен пред официален натиск да не публикува информация за жертвите, заяви, че 25 са загинали в неспокойния град Насирия, предаде БГНЕС.   Други двама бяха убити в Багдад и четирима в Наджаф, където протестиращите подпалиха иранското консулство в сряда. ", "date": "2019.11.29", "title": "Нова вълна от насилие в Ирак, с десетки загинали"}
{"url": "https://www.actualno.com/health/razraboten-e-ulesnen-test-za-diagnosticirane-na-rak-na-prostatata-news_1410832.html", "text": "      Британски учени са разработили тест, който позволява чрез анализ на урината в домашни условия да се проведе ранна диагностика на рак на простатата. Материалът е публикуван в списание BioTechniques, посочва БГНЕС.      Ракът на простатата е най-често срещаният рак при мъжете. В повечето случаи той се развива бавно и не изисква лечение. Но понякога туморите на простатата могат да започнат да се развиват агресивно. За да не се допусне това, всички пациенти с потвърдена диагноза или със съмнение за карцином на простатата на всеки шест месеца са принудени да даряват кръв и да се подлагат на неприятни физически прегледи, включително трансректален ултразвук, ЯМР или биопсия.   Учени от Университетската болница на Норфолк и Норич разработиха теста, наречен PUR, за да открият рак на простатата чрез обикновено изследване на урината, което всеки може да си направи у дома. Тестът PUR проверява наличието на определени гени в сутрешната урина, което позволява да определите нивото на риска от карцином на простатата на ниво \"високо\" или \"ниско\".\r\n\"Тъй като простатната жлеза секретира постоянно, биомаркерите на урината са по-високи и по-стабилни по време на първото сутрешно уриниране\", казва ръководителят на проучването Джеръми Кларк. \"Възможността просто да вземете проба урина у дома и да я изпратите за анализ може да революционизира диагностиката\", допълни той.  Авторите са уверени, че широкото използване на новия тест не само ще позволи значително по-голям брой мъже да бъдат включени в процеса на ранна диагностика, но и да се направят изводи за необходимостта от лечение около пет години по-рано от сега, когато туморът обикновено се диагностицира на III-IV стадий.\r\nЗа да проверят ефективността на разработката, изследователите предоставиха тестов комплект на 14 доброволци. След това те сравняват резултатите с теста с цифрово ректално изследване.   \"Установихме, че домашните тестове показват, че биомаркерите за рак на простатата не са по-лоши или дори по-добри от ректалните тестове. И отзивите на участниците също показват, че домашният тест е за предпочитане\", казва д-р Кларк.    PUR тестът според учените може да се използва не само за идентифициране, но и за контрол на прогресията на болестта.\r\n\"Тестът PUR точно прогнозира колко агресивен е туморът и дали пациентът ще се нуждае от лечение през следващите пет години. Следователно, ако тестът е отрицателен, повторният преглед може да се направи не по-рано от две до три години. Това улеснява живота на пациента и премахва ненужните посещения в болници”, подчертава ръководителят на изследването.\r\nАвторите отбелязват, че разработването на тяхната методология ще помогне за създаването на подобни тестове за домашна диагностика на рак на пикочния мехур и бъбреците.    ", "date": "2019.11.29", "title": "Разработен е улеснен тест за диагностициране на рак на простатата"}
{"url": "https://www.actualno.com/society/prognoza-za-vremeto-29-noemvri-petyk-news_1410781.html", "text": "      Днес след обяд ще бъде предимно слънчево с температури между 12° и 17°. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология.      През нощта от запад на изток на много места в страната преваля. Минималните температури през деня ще са предимно между 5° и 10°, по-високи по морския бряг. Днес преди обяд, на места главно в източните райони, все още ще има превалявания от дъжд. Около пладне валежите ще спрат и след обяд над по-голямата част от страната ще е предимно слънчево, с повече облаци над Северна България. Вятърът ще се ориентира от запад-северозапад, в Дунавската равнина и западната част на Горнотракийската низина ще е умерен и временно силен. Максималните температури ще са между 12° и 17°. Атмосферното налягане ще се повишава, но ще остане по-ниско от средното за месеца.   Над Черноморието преди обяд ще е облачно с превалявания от дъжд. След обяд валежите ще спрат и облачността ще се разкъса. Ще духа умерен, по северното крайбрежие и временно силен западен вятър. Максимални температури между 13° и 17°. Температурата на морската вода е 13-15°. Вълнението на морето ще е 2-3 бала.\r\nНад планините облачността ще е променлива, по-значителна в сутрешните часове и с повече слънце след обяд. През деня само на отделни места ще превали слаб дъжд, над 1800-2000 метра – слаб сняг. Ще духа умерен и силен запад-северозападен вятър. Максимална температура на 1200 метра – около 9°, на 2000 метра – около 3°.  В събота облачността ще е променлива, по-често значителна, на места ще има и превалявания от дъжд, в планините над 1200 м - от сняг. Ще бъде ветровито и със северозападен вятър ще нахлува сравнително студен въздух. В неделя и понеделник минималните температури ще са около нулата. Вероятността за валежи е малка; ще има и доста слънчеви часове. Вятърът още първия ден ще отслабне, до вечерта ще се ориентира от юг, в понеделник - от югозапад. Дневните температури в неделя ще са предимно между 4° и 9°, в понеделник слабо ще се повишат. ", "date": "2019.11.29", "title": "Прогноза за времето - 29 ноември (петък)"}
{"url": "https://www.actualno.com/politics/skandal-v-parlamenta-otkazaha-da-izslushat-ananiev-za-spirane-na-speshen-priem-ot-detska-bolnica-news_1410884.html", "text": "      До сериозен скандал се стигна в парламента. БСП поиска изслушване на здравния министър Кирил Ананиев .       Предложението направи зам.-председателят на левицата Драгомир Стойнев от парламентарната трибуна.   \" Детската болница спира спешния си прием и ние от опозицията сме изключително притеснени . Искахме най-колегиално министърът да дойде и да отговори. Желанието ни беше всички политически сили да му зададем този въпрос. Оказа се, че за политиците от ГЕРБ е важно да е ясен денят и часът за този спешен случай, още повече, когато става въпрос за деца \", каза още Стойнев.   Той посочи,че управляващите пазят министъра . \"Считаме този подход за недопустим, още повече г-жо председател съобразихме, че министърът идва днес тук, но за да отговаря на други въпроси\", обясни още Стойнев.\r\nПредседателят на парламента Цвета Караянчева заяви, че е очаквала от опозицията да предложат това да бъде включено в дневния р ед. \"Ще подложа вашето предложение, ако направите такова на гласуване в зала\", обясни Караянчева.\r\nСмятам, че емоциите са излишни и наистина правилникът за дейността на НС трябва да се спазва. Да, вие направихте предложение за изслушване, но формално не сте посочили час и дата за изслушването.        Това посочи от своя страна председателят на ПГ на ГЕРБ д-р Даниела Дариткова.\r\nСутринта очаквахме да направите предложение за включване на тази точка в дневния ред. Не позволявайте колегите след 3 години функциониране на това Народно събрание да не познават правилника за организацията и дейността\", обърна се тя към Караянчева.\r\n\"Не мисля, че Министерство на здравеопазването чакаше вие да се сетите да го изслушвате, за да създаде ред и организация за приемане на децата. Единственото, което е факт е, че е затворено интензивното отделение на педиатричната болница \", каза още д-р Дариткова.\r\nВ крайна сметка предложението на БСП беше подложено на гласуване . Предложи го другият зам.-председател на групата Георги Свиленски. Депутатите обаче го отхвърлиха . \"За\" предложението гласуваха 69 народни представители, \"против\" - 3 и \"въздържали се\" -68, с което то бе отхвърлено.      \" Срам и позор, с това мога да обобщя гласуването и дискусията . Не ви ли е срам\", каза Свиленски и предложи прегласуване.\r\nТой призова Цвета Караянчева да се прояви като авторитет и да даде знак на депутатите от ГЕРБ да гласуват \"За\". \" Те чакат, не знаят какво правят \", завърши процедурата си Свиленски. \"Моля да не обиждате народните представители \", обърна се Караянчева към Свиленски.\r\nСлед прегласуването предложението на опозицията отново бе отхвърлено със 72 гласа \"за\", 5 \"против\" и 74 \"въздържали се\". ", "date": "2019.11.29", "title": "Скандал в парламента: Отказаха да изслушат Ананиев за спиране на спешен прием от детска болница"}
{"url": "https://www.actualno.com/society/novini-ili-novini-kartinata-na-pechata-za-29-noemvri-news_1410765.html", "text": "              Парламентарната комисия по бюджет и финанси одобри на второ четене Закона за бюджет на Националната здравно-осигурителна каса (НЗОК) за 2020 година. За няма и час и почти без дебат снощи депутатите решиха – харчим близо 400 млн. лева повече за здраве от догодина. Въпреки увеличението на парите обаче, опозицията не спести своите критики. Според БСП трудът на медицинските специалисти отново няма да бъде справедливо възмезден, което бе и една от причините левицата да не подкрепя повечето от параметрите на бюджета. Догодина българското здравеопазване ще разполага с 4,744 млрд. лева.   Готов е теренът в Белославското езеро, където последната българска подводница \"Слава\" ще бъде превърната в музей, отбелязва вестникът. В момента плавателният съд е във Военноморската база във Варна и ще бъде изтеглен по вода до новия си дом. Очаква се сложната морска операция да се извърши до дни, уточнява още БНТ.\r\nЗа укрепването на мястото за бъдещия музей са използвани дървени материали от Държавния военен резерв в Самоков, както и бетонни пилоти с много добра якост, произведени преди 20 години. От няколко дни теренът, на който ще бъде поставена подводницата, се удълбочава с още 6 метра.     Банките в страните от Европейския съюз (ЕС) ще могат да събират извънсъдебно просрочени задължения по кредити, съобщи агенция Reuters, цитирана от \"Труд\". Механизмът ще важи само за бизнес заемите, както и за ипотечните кредити, но само ако обезпечението не е основно жилище на кредитополучателя.\r\nПостоянните представители на страните членки са одобрили позицията на Съвета на ЕС по предложение за обща рамка и минимални изисквания за извънсъдебен механизъм за възстановяване на средства по кредити, гарантирани с обезпечение, в случай че кредитополучателят не е в състояние да ги изплати. Изданието коментира, че скоростта на движението на колите в центъра на София достига тази на пешеходец в пиковите часове. Това става ясно от анализ за транзитния трафик през града на проекта „Визия за София“, който започна да се разработва преди две години с цел да предложи дългосрочна стратегия за развитие на столицата. В проекта са начертани 384 мерки за бъдещата работа на кметството, който ще бъде внесен в Столичния общински съвет за гласуване.\r\nОт анализа се разбира, че в най-натоварените часове на места в центъра на София колите се движат с 5 км в час. Средната скорост на надземния градски транспорт е 14 км в час, а заедно с метрото достига до 21 км в час, а от инициативата предлагат в следващите няколко години да достигне до 25 км в час.    ", "date": "2019.11.29", "title": "Новини или Novini - картината на печата за 29 ноември"}
{"url": "https://www.actualno.com/art/karikaturisti-pravjat-brekzit-forevyr-news_1410887.html", "text": "      От днес в Артгалерия НДК може да се види изложбата „Брекзит форевър”, организирана от Съюз на българските художници (СБХ), секция „Карикатура”. Експозицията от над 40 произведения е вдъхновена от един от .      Сред 15-те български имена, чиито карикатури ще могат да видят почитателите на  това изкуство в НДК, са Ивайло Цветков, Димитър Атанасов, Майя Чолакова, Никола Георгиев-Каьо, Анатоли Станкулов и други. Куратор на изложбата е Валери Александров. Показани са и творби на артисти от Турция, Италия, Северна Македония и Румъния.   Изложбата може да видите всеки ден от 29 ноември до 10 декември между 11:00 и 18:00 ч. в Артгалерия НДК. Входът за посетители е свободен. ", "date": "2019.11.29", "title": "Карикатуристи правят „Брекзит форевър“"}
{"url": "https://www.actualno.com/celebrate/sv-mychenik-paramon-news_708812.html", "text": "      При царуването на нечестивия цар Деций на изток имало един княз, на име Аквилин, който жестоко преследвал християните. Веднъж той събрал в тъмницата триста и седемдесет християни и отправяйки се към Валсайтийските топли минерални извори, заповядал да водят с него и мъчениците.      Възнамерявайки да мине покрай идолския храм на Посейдон (езически бог на моретата и водните извори, бел.ред.), той искал да ги принуди да принесат идолска жертва. Като стигнали до капището, той дълго принуждавал светиите да принесат жертва на идола, но не успял да ги склони нито с ласки, нито със заплахи. Случило се така, че в това време покрай тях минавал един благочестив мъж, на име Парамон, а по вяра - християнин. Като видял такова множество свети мъченици, осъдени на смърт, той застанал пред капището на идола и възкликнал с висок глас:   - О, колко много невинни праведници убива нечестивият княз за това, че не се покланят на бездушните и неми идоли!\r\nКато казал това на всеослушание, той продължил по пътя си. А князът, като чул тези думи на Парамон, пламнал от ярост и заповядал на слугите си веднага да го догонят и да го убият. Нечестивите слуги на още по-нечестивия княз догонили блажения Парамон, който не знаел за това разпореждане, и го хванали, както си вървял по пътя. Отначало те извадили езика му от устата, който изобличил и укорил мъчителя, и го отрязали; после наранили всичките му членове и накрая проболи тялото му с копия. Така светият мъченик Парамон предал благочестивата си душа в Божиите ръце.  В същия час и горепосочените свети мъченици, на брой триста и седемдесет, били убити с мечове пред капището на Посейдон за вярата Христова.     ", "date": "2019.11.29", "title": "Св. мъченик Парамон"}
{"url": "https://www.actualno.com/cite/chistota-na-vyzduha-ne-moje-da-se-bori-samo-s-hejt-v-mrejite-i-nravouchenija-pred-kamerite-news_1410848.html", "text": "       \"Чистота на въздуха не може да се бори само с хейт в мрежите и нравоучения пред камерите. \" Това каза столичният кмет Йорданка Фандъкова в интервю за bTV. Вижте още от изказването ѝ в        ", "date": "2019.11.29", "title": "Чистота на въздуха не може да се бори само с хейт в мрежите и нравоучения пред камерите "}
{"url": "https://www.actualno.com/faces/mitko-pavlov-90te-minaha-s-boj-news_1411030.html", "text": "      Един от любимите ни герои, Митко Павлов не обича да го наричат „известен“ или „звезда“, въпреки че според нас е сред малкото, които наистина са такива. Но го разбираме, защото в България смисълът на тези думи се е поизкривил. На нас господин Павлов винаги ни е забавен и с интересна гледна точка. Ето, една от последните му такива е , серията от интересни и откровени видео интервюта с чудесен подбор на гостите, поканени да седнат в тоалетната. Прочетете в нашия разговор какво мисли Митко за катаджиите и за Кобилкина, какво сънува обикновено, на какво се дължи младоликостта му и как му е викал чичо му като малък:       Забавих се, признавам, но искам да е подплатено финансово. Тоест, искам да се продаде, за да може да имам свободата да правя още безумия вътре. За момента само преговарям с различни агенции и отделни клиенти.   Няма такъв човек. По-скоро въпросът трябва да е обратен, защото много от така наречените „звезди“ (щот' тук е пълно със звезди и нямза кой да работи), та, повечето от така наречените звезди отказват. Не обичат да ги бъзикат, да седнат на тоалетна, да се вадят от зоната си на комфорт. Това само по себе си е комично, но и тукашните звезди са такива – комични сами по себе си. Уви, да. Философствам много. Чичо ми, когато бях малък, ми викаше „Досьо“. Мисля, че е показателно (смее се).     Както се казва „били сме ги и пак че ги биеме“... Когато те спре КАТ, знаеш, че има винаги едно първоначално стъписване. Дори без да си виновен, започваш наум да изреждаш възможни причини. Защото тук те спират по всевъзможни причини. В общи линии, когато ме е спирал КАТ, и двете страни сме сериозни. Хубавото е, че въпреки наложеното мнение относно социалното животно „катаджия“, аз мога само добри неща да кажа за тези хора. Когато съм бил виновен, съм си понасял наказанието, отнемана ми е и книжката, както и са ми правили компромис за дребни неща като колан или фарове. Мисля, че това е двупосочен процес, когато подходиш към друг човек с агресия и ненужни нападки, той няма как да ти отговори с усмивка. Да, вероятно и там има много „слаб материал“, но аз съм се сблъсквал само с изключително любезни и професионални служители.\r\nА относно боя... Навремето много бой имаше. 90-те минаха с бой. Аз обикновено бягах, защото не блестях с физика, но пък имах доста яки приятели, които спасяваха положението. По кварталите много бой се ядеше. По чуждите такива. А ние доста ходехме по купони и обикновено всичко завършваше с бой. Прибирал съм се полугол от Люлин, примерно (смее се) и то не от любов към еротиката. Мисля, че на погребение. И на една сватба.   По време на секс. Не си спомням. Честно! По-късно имах мои си суеверия. Че ми върви когато излизам с точно определени гащи, примерно. Или определена песен. Но и това отмина. Когато съм виновен. И ме е яд на мен си. Напоследък, да. Преди се обяснявах в началото защо съм ядосан. Което е мега глупаво. Сега пак се обяснявам, ма след време. Което също е мега глупаво. От хора не си спомням да ме е било срам. От мен си – сравнително скоро, когато си позволих да кажа неща, които не биваше. И то на близък приятел. Той прости, но мисля, че винаги ще ми е терсене в тоя аспект. И извинението тук не върви. Щот' вече е сторено.  Мога да отговоря с поне три ситуационни клишета. Не съм се чувствал чак толкова най-най. Всяка положителна емоция или признание от околните те кара да повярваш в себе си и да летиш. Пия анасон (смее се). Наталия Кобилкина. Изумявам се от находчивостта на тази жена и как успява от тъпотията и откровената идиотия на други жени да изкарва съвсем приятни доходи. Дълбок поклон без никакъв майтап. Иначе се надявам скоро тая тъпотия с инфлуенсъри и тем подобни изкопаеми да приключи. Едно на ръка, че не продават нищо, както се очаква, но съвсем друго е, че всеки искащ да е известен с това , че е известен, намери своето его (смее се) или алтер его. Доста неразбираем отговор, признавам, но не мисля, че хората имат нужда да бъдат напътствани, водени и т.н. А може би греша. Филм. „Животът такъв, какъвто е“. Препоръчвам. Сладникав, но такова ми беше настроението. Отдавна трябва да е било. Не помня. Не помня да съм се самосъжалявал някога. Било ме е яд на мен си, търсил съм начини да се впиша примерно в нещо, но никога не съм се съжалявал. Не познавам подобно чувство. Не. Защото трябва да спазвам точно определен режим, който застрахователят ще съгласува с лекар. А нямам желание. Другият глас винаги го продавам, търсен съм много при балотажи (смее се). Сънувам филми. В повечето случаи някакви екшъни. Обикновено сънувам конфликти. И сутрин чета съновник. Е, теб мъчно ли ти е, че си роден?! Мъчно ми е много, да. Да не се бях раждал. Баси нелепостта. Вече 42 години живея в мъка, че съм роден. Че съм спрял алкохола. Казвам го с презумпцията, не че пия много, а че го четох с баща ми в един ресторант, точно когато поръчвахме и беше много смешно защото сервитьорът ми донесе вестника и ме попита „Сигурен ли си, че това поръчваш?“. Но аз не съм интересен, защото водя съвсем ординарен начин на живот и не се правя на интересен, и не ме касаят проблемите на известните. Да не говорим, че имам познати из жълтите издания и обикновено съгласуват с мен това, което ще пишат. Всеки път на учèния. За нищо не ставам аз, има си известни. Здрави да сме!  ", "date": "2019.11.29", "title": "Митко Павлов: 90'те минаха с бой"}
{"url": "https://www.actualno.com/sofia/fandykova-pak-otreche-da-e-obeshtavala-da-njama-po-visoki-danyci-news_1410843.html", "text": "      \"Никога в кампанията не съм казала, че няма да се увеличават или да се променят данъците. Това е категорично. Нещо повече, когато коментирахме въпросите с чистотата на въздуха коментирахме непопулярни мерки. Много от хората обещаваха много неща и категорично казаха, че няма да се вдигат данъците.\" Това каза кметът на София Йорданка Фандъкова в интервю за bTV.      Какво точно каза Фандъкова за данъците в предизборната кампания - припомнете си в !   \"Старите и по-мощни автомобили да плащат повече е едно от предложенията, които правя и които ще бъдат обсъждани в рамките на месец в Столичен общински съвет. Ще бъдат подложени на обществено обсъждане. Има политически сили, които се дърпат. Чух колегите от Демократична България, които не само говорят за това, че трябва да се увеличават данъци, а че трябва да се намаляват данъците на по-чистите автомобили. Да, това е логично, но трябва да е ясно, че колегите проявяват или некомпетентност или лицемерие. Данъците за най-чистите автомобили са на долната граница по закон и те не могат да бъдат намалявани, но ние не предлагаме тяхното увеличаване\", допълни още тя.\r\n\"Мерки за справяне с въздуха бяха коментирани непрекъснато. За сделките с имоти не сме коментирали. Много ясно казахме, че искаме да се увеличат средствата за работа в кварталите. Аз обявих очакваме от покачването с 0.5 на този данък на сделки, които човек средно прави веднъж или два пъти в живота си. Това е този данък\", каза още кметът на София.  По думите ѝ трябва да е ясно, че \"не предлагаме да бъдат променяни основните данъци такси. Това са данъците за жилищните блокове на хората и битовите отпадъци. Трябва да има ясна воля и ясна посока в развитието на града.\r\n\"Сега е срокът за промяна в местните данъци и такси. Чистотата на въздуха и работата в кварталите бяха най-важните задачи, за които коментирахме всички по време на предизборната кампания. Това са съм заложила в моята кампания, това очакват и хората. Това се постига с воля и със средства. Има много ясен график за работа в Общината и срокът е до края на тази година. Трябва да сме наясно, че когато говорим, че искаме по-чист въздух трябва освен насърчителни мерки да сме готови да предприемем и не толкова популярни. Старите автомобили трябва да плащат по-големи данъци от тези, които незамърсяват.\", каза още Фандъкова.\r\nФандъкова допълни още, че първото нещо, което е направила в новия си мандат е да внесе в Министерство на регионалното развитие първия пакет от предложения за промени в законодателството във връзка с намаляване на презастрояването.        Политически обяснения за автомобилния данък Няма официално отговор. Така общинският съветник от ГЕРБ адвокат Георги Георгиев коментира дали столичната кметица Йорданка Фандъкова пое ангажимент да не вдига местните данъци и такси в предизборната кампания в дебат по Нова телевизия на 17 октомври. Георгиев обясни, че от ГЕРБ поели ангажименти точно в кампанията и трябвало да ги изпълнят, докато обясняваше как в предишните мандати била вдигната събираемостта. Той даде пример с идеята за довеждащия транспорт до метростанциите, който ще струва пари и за който „Спаси София” вече отправи критики – вижте какви в !\r\nСъщевременно лидерът на БСП София Калоян Паргов каза, че \"очевидно сурва-сурва Нова година дойде по-рано за софиянци\". И напомни, че Мая Манолова категорично пое ангажимент да не вдига местните данъци, ако спечели, като не спечелила на косъм.\r\nГеоргиев обясни и, че автомобил с до 100 конски сили мощност не му се променя данъка, но спрямо мощността, не екокомпонентата. И именно това беше аргументът, че се компенсира коефициентът на Евро 4 като по-замърсяващ от Евро 3, а освен това по закон не можело да се вдигат данъците над определена граница, с случая при Евро 4. При Евро 5 и Евро 6 няма да има промяна, но само за екокомпонентата – за мощността се гледа отделно.       Какъв точно е принципът на работа на формулата за изчисление на автомобилния данък – вижте примера от Бургас в ! Изчисление можете да направите !\r\nКак беше приет законът за по-високите данъци за автомобили – припомнете си в ! ", "date": "2019.11.29", "title": "Фандъкова пак отрече да е обещавала да няма по-високи данъци"}
{"url": "https://www.actualno.com/pernik/nov-protest-v-pernik-zaradi-vodnata-kriza-s-iskane-za-nova-ostavka-news_1410818.html", "text": "      Перничани се събират на втори протест заради водната криза днес, 29 ноември, предаде БГНЕС.      Заради драстичния спад на обема на язовир \"Студена\" от 18 ноември в Перник и в още десет населени места в общината е въведен воден режим. Вода има сутрин между 5:00 и 10:00 часа и вечер от 17:00 до 22:00 часа.   Водната криза в миньорския град се случва за пръв път от 1993 година.\r\nЕдно от основните искания на протестиращите е оставката на областния управител на Перник Ирена Соколова. И на този протест, както и на предишния, ще бъде издигнато искане за подвеждане под наказателна отговорност на всички виновни по веригата за водната криза в Перник. Протестиращите ще настояват за прозрачност относно предприетите мерки за осигуряването на питейна вода в града, спазването и строг контрол на въведения воден режим и своевременна информация за наличния воден обем на язовир Студена.  На 20 ноември заместник регионалният министър Николай Нанков съобщи, че шефът на ВиК-Перник Иван Витанов е уволнен от поста. Но общото събрание за уволнението е насрочено чак за 9 декември.\r\nПред БНТ кметът на Перник Станислав Владимиров посочи, че за пръв път през изминалата нощ в язовир \"Студена\" е влязла повече вода, отколкото е излязла т.е. вече има ефект от режима. Но той изрази недоволство, че ВиК не може да се справи с безбройните аварии в града. \"Вместо да ми пишат писма за промяна на режима, да хванат да се справят с много бройните задачи, които им предстоят\", подчерта той.   Междувременно, на парламентарен контрол регионалният министър Петя Аврамова ще трябва да отговаря на въпроси за ситуацията в Перник.  Освен за Перник, Аврамова ще отговори и на въпрос относно водния режим в област Плевен. На воден режим е и Ловеч. Заради намалелия дебит ВиК – Ловеч спира водата от 11 вечерта до 6 часа сутринта. Същата е ситуацията в Плевен и 10 села в региона - от полунощ до 5 часа, на места от 22 часа до 6 часа. ВиК - Ловеч осигурява 45% от количеството вода за Плевен и 35% за Ловеч.    Какви мерки са взети заради водните проблеми - припомнете си в ! ", "date": "2019.11.29", "title": "Нов протест в Перник заради водната криза, с искане за нова оставка"}
{"url": "https://www.actualno.com/business/vypreki-otlichnite-rezultati-fitch-svali-perspektivata-za-bankata-ni-za-razvitie-news_1410844.html", "text": "      Рейтинговата агенция Fitch потвърди рейтинга на ББР \"BBB\", като перспективата се променя на стабилна. Това е последното изречение в изпратения до медиите финансов отчет на Българската банка за развитие (ББР) за първите девет месеца на 2019 година.      Всъщност, промяната на перспективата е в посока надолу - досега тя беше \"положителна\", какъвто е и рейтингът на България като цяло. Това означава уникална ситуация - ръководената от бившия председател на КФН Стоян Мавродиев банка е с по-негативна перспектива от България.   Основната причина за понижението на перспективата е преориентирането на ББР към даване на големи заеми, а не с фокус към малкия и среден бизнес, след като с такава цел беше създадена. При ръководството на Мавродиев отпадна изискването ББР да дава до 10% от капитала си в един заем и вече важи стандартната граница от 25%. Fitch посочва и, че делът на капитала и държавното финансиране в баланса на ББР е спаднал до 69% към септември 2019 г. при 77% година по-рано. Положителното в отчета   Близо 50% е ръстът на печалбата на ББР за деветмесечието, като за същия период на миналата година финансовата институция е реализирала печалба в размер на 22 млн. лв. Ръстът на финансовия резултат на банката е значително по-висок от средния за банковата система у нас, който е с годишно увеличение от 4,2 на сто. От печалбата си за 2018 г. ББР разпредели дивидент в размер на 20.1 млн. лв. в бюджета на държавата.\r\nБългарската банка за развитие е и с най-висока капиталова адекватност у нас. В края на септември тя е 31%. Коефициентът на ликвидно покритие на ББР е 558%, коетое далеч над средното за банковата система и значително над регулаторно изискуемата норма от 100% ликвидно покритие.   Продължава постепенното развитие на кредитната дейност в подкрепа на развитието на националната икономика, като за първите девет месеца увеличението на предоставените от ББР кредити е 9%, с което банката е в топ 10 на финансовите институции в страната с най-много отпуснати кредити към предприятия.     ", "date": "2019.11.29", "title": "Въпреки отличните резултати, Fitch свали перспективата за банката ни за развитие"}
{"url": "https://www.actualno.com/politics/pyrva-kategorija-trud-i-nova-direkcija-v-mvr-odobriha-deputatite-v-parlamenta-news_1410905.html", "text": "      Парламентът прие промени в Закона за МВР на първо четене. За тях гласуваха 102 народни представители, \"против\" - 19 и \"въздържали се\" - 29, с което те бяха приети.      С проекта се предлага подобряване на организацията на структурите в МВР, които осъществяват дейности, свързани с предотвратяване и пресичане на терористични действия, освобождаване на заложници, задържане или обезвреждане на особено опасни престъпници, неутрализиране на взривни вещества и устройства, опазване на обществения ред, осъществяване охрана на специални товари.   В тази връзка е предвидено създаването на нова Главна дирекция „Жандармерия, специални операции и борба с тероризма”, която да бъде юридическо лице. В състава и следва да се включат досегашните Специализиран отряд за борба с тероризма и дирекция „Жандармерия”. Друга цел на законопроекта е недопускане назначаването на лица на държавна служба при установена зависимост или злоупотреба с наркотични вещества и аналози, както и при отказ да бъдат изследвани.  Предвидена е и разпоредба за временно отстраняване на служител, който се яви на работа в състояние, за което може да се предположи, че е след употреба на наркотично вещество.\r\nВ Съвета за социално партньорство е предвидено да бъдат включени сериозни и представителни синдикални организации с възможност да гарантират изпълнението на консенсусните решения и устойчивост на договореностите.   Предвижда се също служителите да изпълняват задълженията си при условията на първа категория труд.     Предлага се Научноизследователският институт по криминалистика да стане Национален институт по криминалистика. ", "date": "2019.11.29", "title": "Първа категория труд и нова дирекция в МВР, одобриха депутатите в парламента"}
{"url": "https://www.actualno.com/healthy/tejki-kritiki-i-priziv-za-ostavka-kym-ananiev-v-parlamenta-toj-se-obidi-i-dade-obeshtanie-news_1410946.html", "text": "       БСП и поиска оставката на министър Ананиев       Драгомир Стойнев от левицата настоя, че когато стане толкова тежък инцидент, като този в \"Пирогов\" и здравният министър Кирил Ананиев трябва да дойде в парламента и да отговори на въпросите на опозицията.   Доц. Георги Йорданов попита от парламентарната трибуна \"може ли болница да съществува без интензивно отделение ?\" „Това не е пътят, г-н министър\", заяви доц. Йорданов.\r\n\" ГЕРБ не подкрепи министър Кирил Ананиев - единственото, което може да направи той е да подаде оставка . Това каза зам.-председателят на ПГ на „БСП за България“ Георги Свиленски.  Припомняме, че от сряда специализираната болница по детски болести \"Проф. Иван Митев\" спря спешния прием на пациенти заради липса на достатъчно специалисти , които да поддържат графика на интензивното ѝ отделение.\r\n„Преди 10 минути отхвърлихте предложението на ПГ на БСП да бъде изслушан министърът на здравеопазването. Днес, сега в този момент, тъй като проблемът е спешен.Спешната болница за деца не работи г-жо Дариткова, но министърът е тук. Вие се опитахте да го скриете, но той е тук. Призивът ми е да дадете възможност, въпреки отказа на управляващите от ГЕРБ да бъде изслушан министъра, да бъде запознато българското общество“, каза Свиленски.        Председателят на парламента Цвета Караянчева припомни, че , но покани министърът, ако иска да изложи информация. Въпросът с лечението на децата не бива да се политизира, няма да остане дете, което да бъде лишено от медицински грижи . Това обеща от своя страна министърът на здравеопазването Кирил Ананиев от парламентарната трибуна, който все пак реши да даде информация.\r\n„Искам да се обърна към лявата страна в залата, когато идвам друг път на парламентарен контрол след тези думи, които отправихте към мен, никога не казвайте уважаеми г-н министър. Не се обръщайте просто така, защото това не е вярно и така не го чувствате “, каза министър Кирил Ананиев.\r\n„Първо искам да започна с това, че нито болницата се закрива, нито интензивното отделение се закрива . Колкото до спешния център. Този така наречен спешен център е интензивно отделение има четири легла и три медицински специалисти.\r\nНима една държава като нашата не може да се справи с един такъв проблем с един такъв критичен период. Разбира се, че може. Създадена е пълна организация. Създаден е алгоритъм на действие , комуникация между лечебните заведения“, подчерта министърът.      Той заяви, че няма да остане дете, което да бъде лишено от необходимите медицински грижи. Ананиев отчете, че е изпратил комисия, която да направи анализ на капацитета на това отделение.\r\nИнформацията на министър Кирил Ананиев за детската болница предизвика поредица от процедури в парламента.\r\nТова се случи, тъй като министърът не бе изслушан, а даде информация, което не дава възможност за задаване на въпроси от страна на народните представители .\r\n\" ГЕРБ не подкрепи министър Кирил Ананиев - единственото, което може да направи той е да подаде оставка . Това каза зам.-председателят на ПГ на „БСП за България“ Георги Свиленски в процедура по начина на водене.\r\nСвиленски заяви, че ако управляващите са приели предложението на БСП за изслушване на Ананиев за детската болница е щяло да има по два въпроса от група.   \"Г-жо председател, от един час сме в процедура по начина на водене. Да, точно г-жо председател, групата, от която вие принадлежите е виновна за този начин на протичане на днешното заседание. Няколко пъти казвате, че дебатът е отложен. Не, той е отхвърлен два пъти“, допълни още Свиленски.\r\n„Депутатите нямат доверие към вас. Чухте изказванията по процедури по начина на водене, принудени от правилника, който в този момент не трябва въобще да го спазваме, когато говорим за децата на България“, посочи още Свиленски.\r\nДруг депутат от БСП Жельо Бойчев също съзря липса на доверие към министъра.\r\n„Вие нямате политическо доверие на министър Ананиев. За да стигнем до тази абсурдна ситуация, той да стои в тази зала, да не бъде допускан до трибуната, да даде разяснение за този случай, означава, че му нямате доверие за неговите качества, за действията, които има като министър и за работата, която изпълнява “, подчерта Бойчев.\r\nТой призова министър Ананиев да си направи извода за себе си кой го е поставил в тази неудобна ситуация. ", "date": "2019.11.29", "title": "Тежки критики и призив за оставка към Ананиев в парламента, той се обиди и даде обещание"}
{"url": "https://www.actualno.com/crime/78-godishen-alo-izmamnik-obral-i-shefa-si-se-izpravja-pred-syda-news_1411016.html", "text": "      Куриер в телефонни измами, чийто ангажимент бил да пренася до „работодателя“ си хвърлените от възрастни жени пари и накити, ги взимал за себе си. Районният съд в Кърджали наложи на 78-годишния старец с инициали А.А. наказание от две години лишаване от свобода условно. Изпитателният му срок е за четири години, като делото е преминало по съкратеното съдебно следствие, съобщава Апелативната прокуратура в Пловдив.      Наказателното дело срещу възрастния мъж е за това, че в съучастие като помагач в Добрич, Габрово и Кърджали измамил три жени, като с това им причинил имотна вреда в общ размер на 18 250 лева.\r\nПрез месец април 2018 г. А.А. позвънил по телефона на непознат мъж, който бил публикувал обява, че търси пазач. Непознатият му обяснил, че работата няма да е за портиер, а се нуждае от куриер, който да пренася пари от клиенти до фирма за отоплителни инсталации във Велико Търново. \r\nЗа всяка пратка човекът да получава по 100 лева. А.А. се съгласил, като по тази схеми били измамени три  жени. Те били убеждавани от непознатия мъж, че ще помагат на полицията за залавяне на телефонни измамници и за това трябва да предадат парите и бижутата, които съхраняват вкъщи.  Така две от жените хвърлили от терасите на домовете си торбички с пари, златни и сребърни бижута, а третата ги оставила пред дома си.   Подсъдимият ги взимал по указания на непознатия си „работодател“. Той бил наясно, че участва в схема за телефонни измами.\r\nНе носел парите и накитите обаче до посочените от непознатия мъж места, а ги запазвал за себе си.    В хода на разследването А.А. е върнал всички пари и бижута, с изключение на сумата от 1000 лева.\r\nПрисъдата не е окончателна и подлежи на обжалване пред Окръжен съд - Кърджали. ", "date": "2019.11.29", "title": "78-годишен ало-измамник, обрал и шефа си, се изправя пред съда"}
{"url": "https://www.actualno.com/sofia/koli-kato-peshehodci-v-centyra-na-sofija-avtomobilite-se-dvijat-s-5-kmch-news_1410757.html", "text": "      Скоростта на движението на колите в центъра на София достига тази на пешеходец в пиковите часове. Това става ясно от анализ за транзитния трафик през града на проекта „Визия за София“, който започна да се разработва преди две години с цел да предложи дългосрочна стратегия за развитие на столицата. В проекта са начертани 384 мерки за бъдещата работа на кметството, който ще бъде внесен в Столичния общински съвет за гласуване, пише вестник \"Монитор\".      От анализа става ясно, че в най-натоварените часове на места в центъра на София . Средната скорост на надземния градски транспорт е 14 км в час, а заедно с метрото, достига до 21 км в час. От инициативата предлагат в следващите няколко години да достигне до 25 км в час. „Средната скорост на придвижване в пикови часове през централната градска част е изключително ниска и това показва, че централните булеварди са изчерпали капацитета си на поемане на трафик. Препоръчва се търсене на решение за намаляване на непрекъснатия транзит най-вече на товарните автомобили. Сравнението с другите подобни на София градове, показва, че са успешни политиките за „изнасяне“ на повече към периферията на града“, се посочва в анализа.   От „Визия за София“ предлагат цената на разрешенията за строеж в София да имат различни такси обвързани с района на инвестицията. „В момента цената им почти не зависи от района, за който се издава документът“, изтъкна арх. Любо Георгиев, който е ръководител на екипа, разработил „Визия за София“. Според него обаче има значение дали една нова сграда се прави в центъра на София, в някой от жилищните квартали или в крайградските територии. Предлага се също ново изчисление на такса смет на база генерирания отпадък, а не както е в момента спрямо данъчната оценка на имота. Според експертите трябва да има повече съдове за разделно събиране, защото отдалечеността им е сред проблемите за гражданите. \r\nПредлага се и в Столичната община да бъде сформирано звено, което да контролира и модерира общинските проекти. „Случаят с ул. \"Граф Игнатиев\" показа, че необходимостта от това е належаща“, заяви Георгиев. Звеното, по думите му, трябва да спре и честата безконтролна практика първо да се асфалтира улицата, а после да се полагат тръби.  За справяне с проблема с мръсния въздух се препоръчват глоби за отопление на дърва и въглища и в същото време стимули за използването на газ и парно. „Когато живееш в голям град, където хората са близко един до друг, не може да си правиш каквото си искаш и да ползваш дърва или въглища само защото ти харесва повече“, коментира арх. Георгиев. \r\nСпоред екипа на \"Визия за София\" гражданите трябва да бъдат включени по-активно във формирането и изразходването на бюджета на София. Оттам предлагат всички бюджети, както и разходите за публичната среда да се публикуват онлайн, за да е ясно как и за какво се харчат средствата.    ", "date": "2019.11.29", "title": "Коли като пешеходци: В центъра на София автомобилите се движат с 5 км/ч"}
{"url": "https://www.actualno.com/burgas/moshti-na-svetec-shte-bydat-izlojeni-za-poklonenie-v-hram-svkiril-i-metodij-v-burgas-news_1410945.html", "text": "      На 30 ноември Българската православна църква почита паметта на Свети Андрей Първозвани. Частица от неговите мощите се съхранява в църквата „Св.Кирил и Методий“. Тя се намира в един лерикварий заедно със други светини и ще бъде изложена за поклонение. потърси отец Петър от храм „Св.св. Кирил и Методий“, за да разкаже повече за събитието:      “Мощите са в нашия храма , денят на св. апостол Андрей Първозвани. Те бяха подарени на храма преди шест години от проф. Божидар Димитров. В ковчежето са частицата от кръста, мощи на апостол Андрей Първозвани и на св. Харалампий. Утре християните ще могат да се поклонят и ще отслужим празнична света литургия със молебен на светеца. Силата, която излъчват мощите се нарича благодат и който иска може да се докосне до благодетелността на светеца.\r\nСв Андрей Първозвани е първият апостол на Иисус Христос, даже има предание че е идвал по нашите земи“.\r\nМного са преданията за чудесата, извършени от св. Андрей. Според едно от тях, първите църкви по българското Черноморие са основани от него , когато преминавал през България за да стигне до Русия.       ", "date": "2019.11.29", "title": "Мощи на светец ще бъдат изложени за поклонение в храм „Св.Кирил и Методий“ в Бургас"}
