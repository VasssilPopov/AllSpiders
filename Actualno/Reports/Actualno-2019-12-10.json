{"url": "https://www.actualno.com/plovdiv/s-obshtestveno-obsyjdane-reshavat-sydbata-na-mnogoetajen-parking-v-centyra-na-plovdiv-news_1414412.html", "text": "      С обществено обсъждане ще се реши бъдещето на проекта за изграждане на многоетажен паркинг на мястото на бившата сграда на ТЕЛК в Пловдив. Това заяви днес пред журналисти кметът Здравко Димитров. Той се срещна с областния управител Дани Каназирева, кметът на район „Централен“ Георги Стаменов и директора на намиращото се наблизо хуманитарна гимназия Соня Киркова.       След разговорите стана ясно, че дори да бъде изграден в бъдеще подобен паркинг, няма да се бута оградата на учебното заведение. „Обмисля се входът и изходът да са от страната на булевард „Цар Борис Трети Обединител“. Имаме крещяща нужда от такъв паркинг в централната градска част. Все пак изграждането ще се съобрази с всички заинтересовани страни\", категоричен бе Здравко Димитров. Той допълни, че се предвижда улица \"4-ти януари\", която минава покрай Хуманитарна гимназия „Свети Свети Кирил и Методий“ да стане изцяло пешеходна пешеходна. „В момента оттам минават много коли, които се струпват за излизане към булевард „Марица-юг“ и всички отровни газове влизат в класните стаи. Това вече няма да е така\", заяви кметът на града.   „Подготвя се и конкурс за проект за нов корпус на Хуманитарната гимназия. Той ще има 30 класни стаи, физкултурен салон и столова. Конкурсът ще бъде обявен следващия месец\", заяви от своя страна кметът на район „Централен“ Георги Стаменов. В момента в една и съща сграда се помещават както Хуманитарната гимназия, така и основно училище „Княз Александър Първи“. Материалната база има нужда от сериозно обновяване, тъй като училището е паметник на културата с близо 170-годишна история. Създадено през далечната 1850-та година, в миналото училището е известно като Първа мъжка гимназия. Учебното заведение възпитава много от духовните първенци на нацията, държавници и политици като Иван Вазов, Пейо Яворов, Пенчо Славейков, Димчо Дебелянов, Цанко Церковски, Людмил Стоянов, Георги Бакалов, Димитър Страшимиров, маестро Георги Атанасов, Панайот Пипков, проф. Асен Златаров и академиците Любомир Чакалов и Боян Петканчин, Иван Евстатиев Гешов, Константин Стоилов, Андрей Ляпчев и Георги Кьосеиванов.     ", "date": "2019.12.10", "title": "С обществено обсъждане решават съдбата на многоетажен паркинг в центъра на Пловдив"}
{"url": "https://www.actualno.com/society/pusnaha-dvijenieto-po-bulcarigradsko-shose-news_1414401.html", "text": "      Пуснаха движението по столичния  булевард .  По-рано във вторник кола се удари в колонка на бензиностанция на булеварда.      От Столична община алармираха, че има изтичане на газ. На място веднага са изпратени няколко пожарни и полицейски екипи. Те успели бързо да обезопасят района.   Инцидентът предизвика сериозно задръстване по главната пътна артерия в посока изхода на София. За часове беше спряно движението за леки автомобили в локалното платно към „Младост“, както и по „Цариградско  шосе“, посока изход в участъка от 4-ти километър до разклона за бул. \"Брюксел\". В посока центъра движението не беше ограничено. ", "date": "2019.12.10", "title": "Пуснаха движението по бул.\"Цариградско шосе\""}
{"url": "https://www.actualno.com/america/novata-raketa-na-nasa-do-lunata-e-gotova-news_1414398.html", "text": "      НАСА завърши гигантската ракета, която ще отведе американските астронавти обратно на Луната, обяви ръководителят на космическата агенция в понеделник, обещавайки, че мисията ще се състои през 2024 г., въпреки спънките, довели до закъснения.      Издигаща се на 65 метра височина, еквивалент на 20-етажна сграда, Космическата система за изстрелване (SLS) е най-високата ракета, построена някога, предава АФП, цитирани от БГНЕС. \r\nТя е и най-мощната, проектирана да достигне рекордна скорост, преди да се отдели от горния си етап, капсулата на екипажа на „Отрион“.\r\nНо разработката й беше засегната от закъснения и надвишаване на разходите - първият й полет трябваше да бъде извършен през ноември 2018 г., а цената й нарасна от 6,2 милиарда долара на 8 милиарда долара, или с 29%, според одиторски доклад от юни.  Изправяйки се съоръжението за сглобяване в Ню Орлиънс, администраторът на НАСА Джим Брайдънстайн нарече завършването на ракетата \"много важен ден\" за космическата агенция\".\r\n\"Ние постигаме значителен напредък в тази мисия \"Артемида 3“ с първата ни жена и следващия мъж до южния полюс на Луната през 2024 г.\"\r\nМисията \"Артемида 1\" вероятно ще започне до юни 2020 г., според одитния доклад. Първият тест ще бъде без екипаж.    НАСА планира да кацне на южния полюс на Луната, за да експлоатира водния й лед, открит през 2009 г., както с цел поддържане на живота, така и да се разделят водород и кислород за използване като ракетно гориво.\r\nАгенцията разглежда завръщането на Луната като напредък за бъдещата мисия до Марс през 2030-та.\r\nНАСА ще изразходва приблизително 34 милиарда долара за програмите SLS, Orion и Exploration Ground Systems през 2019 г., сума, прогнозирана да нарасне до над 50 милиарда долара до 2024 г.\r\nБъдещето на мисията се основава на постоянна политическа подкрепа както от Белия дом, така и от Конгреса, който в крайна сметка е и отговорен за отпускането на бюджета. ", "date": "2019.12.10", "title": "Новата ракета на НАСА до Луната е готова "}
{"url": "https://www.actualno.com/society/vremeto-ostava-oblachno-i-myglivo-news_1414424.html", "text": "      В сряда, 11 декември, времето ще продължи да е облачно и мъгливо в равнините и низините, предаде БГНЕС.      В останалата част  от страната ще има и превалявания от дъжд, по високите места от сняг.\r\nМинималните температури ще бъдат около 1-2 градуса, а дневните от 2 до 6 градуса, по Черноморието около 9 – 10 градуса, за София – 2 градуса. В районите, където има мъгла, температурите ще останат по-ниски.\r\nОт четвъртък се очаква слабо повишение на температурите, в петък ще има разкъсана облачност, а в събота се очакват валежи.   ", "date": "2019.12.10", "title": "Времето остава облачно и мъгливо "}
{"url": "https://www.actualno.com/crime/85-godini-zatvor-za-ahmed-musa-i-ostanalite-obvinjaemi-za-podklajdane-na-verska-omraza-news_1414434.html", "text": "      След мегаакция на полицията и ДАНС през ноември 2014 година, в три региона- Пазарджишки, Пловдивски и Смолянски бяха арестувани 14 души, на които им беше предявено обвинение за проповядване на религиозна омраза и верска нетърпимост, както и за пропагандиране и възхваляване на джихад.      Сред обвиняемите е Ахмед Муса, останалите са негови съратници, има и една жена. Днес Пазарджишкият окръжен съд се произнесе по процеса, отнел пет години заради трудностите с намирането на експерти, превода на намерената литература и събирането на доказателства.   Като един от сериозните проблеми, свързани с тази правна материя, е и липсата на подходящи текстове в закона. Ахмед Муса по това дело получава общо 8.5 г затвор, останалите мъже- по 2 до 3.5 години затвор, а единствената жена в групата- Александрина Ангелова е с условна присъда от 2.5 години при 4 годишен изпитателен срок.\r\nВ момента Ахмед Муса излежава присъда от 4.5 години общо по предишни две дела със сходни обвинения. Останалите обвиняеми са с мярка за отклонение \" подписка\" до влизането на присъдата в сила, което ще стане при евентуално обжалване, а то се очаква.   ", "date": "2019.12.10", "title": "8.5 години затвор за Ахмед Муса и останалите обвиняеми за подклаждане на верска омраза"}
{"url": "https://www.actualno.com/burgas/pristanishte-burgas-shte-stroi-planetarium-snimki-news_1414386.html", "text": "      Изграждане на планетариум в Бургас със съответната система възлага Държавното предприятие „Пристанищна инфраструктура“ – ТП „Пристанище Бургас“. Прогнозната стойност на обекта е близо 2 млн. лева с ДДС.      Той ще бъде ситуиран в т. нар. „Зона за обществен достъп на транспортен възел - морска гара, железопътна гара и автогара Бургас“, определена през 2008 г. за обект с национално значение. Проектът за планетариум е замислен като продължение на нейното развитие, което започва с построяването на Морска гара, отварянето на портала за свободно преминаване на граждани до хотел „Приморец”, реконструкцията на „Магазия 1” и изграждането на „Конгресен център”.  Южната част на Пристанище Бургас се обособява като зона за спорт и зона за културно-образователни мероприятия, организирани за жители и гости на град Бургас.\r\nОбектът ще е между Морска гара и пътната връзка на кръговото движение до Яхт клуб „Порт Бургас”.\r\nСградата ще представлява сферично тяло над стоманобетонна подова плоча с 12 градуса наклон, ограждащ пръстен, служещ едновременно за периферия и козирка над входа. Тя ще е с габарит 12 метра външен диаметър,  а прожекционният купол вътре ще е с 8 метра диаметър.     Поръчката е стартирала през август месец и вече има избран изпълнител, но до договор засега не може да се стигне, тъй като класирането е обжалвано.\r\nСамо две фирми са подали оферти да изпълнят специфичната задача. Двете са регистрирани в Бургас.\r\nЕдната е „ЕКИП 5“ ООД на баща и син Мартин и Димитър Василеви. Нейната оферта е да изгради планетариума срещу 1 949 738 лв. и в срок от 180 календарни дни.\r\nДругата е „АКЗ – Бургас“ на руския гражданин Артем Михайлович Сахаров. Неговото ценово предложение е за 1 949 968 лв. Тоест,  само с 230 лева повече. Даденият тук срок е от 192 дни.   При критерии за изпълнение: цена – с 60% тежест,  и срок (40%), за изпълнител е избрана фирма „Екип 5“, която ще ползва фирма „Адел М“ ЕООД (за 11% от дейностите).\r\nНесъгласен с класирането обаче конкурентът е подал жалба в Комисията за защита на конкуренцията срещу ДП „Пристанищна инфраструктура“.  Тя е подадена на 25-ти ноември и е със статус „иницииран процес“. ", "date": "2019.12.10", "title": "Пристанище Бургас ще строи планетариум (СНИМКИ)"}
{"url": "https://www.actualno.com/society/v-pernik-shte-byde-smenen-grafikyt-na-vodnija-rejim-news_1414420.html", "text": "      Въведеният в момента режим на водоснабдяването в Перник не води до необходимото спестяване на вода, има проблем със снабдяването на високата зона на града. Затова от ВиК – Перник е предложен нов график за всички населени места. Някои от тях ще имат вода всеки ден от 16.00 часа до 22.00 часа, а в някои села ще имат вода през ден.      Това съобщи министърът на регионалното развитие и благоустройството Петя Аврамова след проведената днес по нейна покана среща с областния управител на Перник Емил Костадинов и кмета на областния център Станислав Владимиров, в която участва и заместник-министър Николай Нанков. На срещата бяха обсъдени въведеният в момента режим, ползите, проблемите и бъдещите действия, които трябва да бъдат предприети.   Действащият режим с пускане и спиране на водата два пъти на денонощие доведе до множество аварии по амортизираната водопреносна мрежа, каза министър Аврамова. И добави, че това означава допълнителна загуба на вода, както и загуба на финансов ресурс. Съществуващият режим почти не спестява вода, а създава проблеми с водоснабдяването на някои части на града и селата.\r\nПредстои утре предложението за нов график да бъде внесено за одобрение в общината, след което новият график ще бъде публикуван на интернет страницата на ВиК - Перник. С прилагането му операторът ще може да гарантира, че потребителите ще имат вода в определеното време.  Предложеният режим е по-болезнен за перничани, но е изключително належащ, каза кметът Станислав Владимиров. Ще съблюдаваме за изпълнението му, така че всички да имат вода в предвиденото време, допълни той.\r\nРегионалният министър подчерта, че е притеснителен притокът на вода – 50 л/сек., докато оттокът е 350 л/сек. Държавническото поведение е да посрещнем снеготопенето с този неприятен режим, но с налична вода в язовира, каза тя.   Петя Аврамова коментира също, че ще се търсят алтернативни начини за водоснабдяване на Перник. С цел намиране на решение са проведени срещи с експерти, инженери, хидролози, като всяко направено предложение се разглежда и преценява внимателно. Ще търсим варианти да подкрепим всяка една идея, която да допринесе за водоснабдяването на Перник, допълни тя.    Ще се търси възможност за осигуряване на допълнителни екипи за по-бързо отстраняване на възникващите аварии и допълнителни водоноски.\r\nЗаместник-министър Нанков обяви, че утре във ВиК – Перник ще бъде назначен прокурист, който да осъществява оперативното ръководство на дружеството след освобождаването на досегашния управител Иван Витанов до избора на нов. ", "date": "2019.12.10", "title": "В Перник ще бъде сменен графикът на водния режим"}
{"url": "https://www.actualno.com/starazagora/bazar-s-detski-risunki-v-stara-zagora-tyrsi-pomosht-za-deca-s-mukoviscidoza-news_1414358.html", "text": "       старозагорци с добри сърца могат Творбите са изложени където има и кутия за дарения на Асоциация „Муковисцидоза“, в която може да се оставят и парите за купената рисунка.      Базарът е втори етап на обявения в социалните мреж за детска рисунка, организиран от Асоциация „Муковисцидоза“ с подкрепата на Фондация „Искам Бебе“. са участвали в надпреварата, чиято идея е да възпита чувство за съпричастност с болните им връстници у децата „Всеки от нас има силата да превърне своя път и своите дела в инструменти на любовта и надеждата. Протегнете ръка, дарете живот!“, призовават от асоциацията.\r\n„Стотици деца от цяла България отвориха сърца и безвъзмездно дариха таланта си, за да подпомогнат други деца и пациенти, болни от муковисцидоза“, обяснява старозагорецът Янко Янков от асоциацията. Той е баща на дете със заболяването и поел инициативата да помага на всички болни деца. „ . са изцяло за сметка на болните и техните семейства, като могат да достигнат до . У нас няма нито скрининг, нито утвърден стандарт за болестта“, обяснява Янков и призовава хората с добри сърца да посетят базара и да закупят рисунка. „Дарявате не пари, дарявате живот“, категоричен е той.    ", "date": "2019.12.10", "title": "Базар с детски рисунки в Стара Загора търси помощ за деца с муковисцидоза"}
{"url": "https://www.actualno.com/society/rumen-radev-kym-olimpijcite-ni-po-prirodni-nauki-nadejdata-za-bylgarija-e-v-potenciala-na-mladite-news_1414427.html", "text": "      „За да може една държава със седем милиона население да се мери с гиганти като САЩ, Русия, Китай и Япония, тя трябва да има най-важния капитал за всяка една нация – талантливи млади хора с огромен потенциал, които са надеждата за бъдещето на България“.      Това заяви държавният глава Румен Радев, откривайки Деветата годишна среща на олимпийските ни отбори по природни науки, която се състоя в Националния археологически институт с музей при БАН. Той изтъкна впечатляващите успехи на олимпийците ни в настоящия състезателен сезон – за България са спечелени 79 медала и грамоти от различни олимпиади. „Вашите победи и успехи на терена на науката както у нас, така и в чужбина, винаги ни изпълват с гордост. Воювайки на този изключително труден терен, вие не само отстоявате себе си и работите за напредъка на науката, но и за бъдещето на България“, каза той на олимпийците ни. Президентът отбеляза, че бъдещето все повече се доминира от науката, иновациите и дигитализацията и определи постиженията на българските олимпийци като един от най-важните фактори за привличане на преки чуждестранни инвестиции в България.     Държавният глава изказа благодарност на преподавателите, треньорите и олимпийските отбори по природни науки на България за упоритостта, енергията и вярата. „С всеотдаен и безрезервен труд вие утвърждавате нашата силна българска школа, давате перспектива в бъдеще и от нас се учат много други“, отбеляза той и благодари и на всички фирми и обществени организации, които подкрепят нашите олимпийци.\r\nПрипомняме, че и по благотворителната инициатива на VIVACOM – Операция „Жълти стотинки“ бе оказана подкрепа на Сдружението на олимпийските отбори по природни науки (СООПН). Сдружението е създадено през 2010 г. като продължение на програмата на фондация \"Америка за България\" за финнасиране на българските олимпийски отбори по астрономия, биология, информатика, математика, математическа лингвистика, физика, химия и отбора на младите физици. Оттогава досега фондацията е инвестирала 3.9 милиона лева в олимпийските отбори чрез СООПН, бе изтъкнато по време на церемонията. Медалисти споделят      Състезателят по лингвистика, спечелил златен медал на Международната олимпиада тази година в Южна Корея Матей Петков сподели, че засега иска да се реализира в България. Според него средата тук не е чак толкова зле. „Има може би твърде голям процент на чалга културата, но не е чак толкова зле, колкото се представя“, коментира той. Матей поясни, че лингвистиката е пресечната област между езиците и логиката – математиката. „Лингвистиката е опит да се опишат естествените езици на света чрез математически методи и този опит е в голяма степен успешен – благодарение на лингвистиката имаме машинен превод от един език в друг“, посочи той и добави, че различни програми зависят именно от лингвистиката.   Важна част от успеха са добрите познания по предмета, психологическата нагласа и устойчивостта, сподели още той. Ето и неговата препоръка: „Ако има стресиращи фактори – не трябва да се оставяте да ви разсейват и другото важно е да сте позитивни. С позитивна нагласа трябва да се тръгва към всяко начинание и тогава шансът за успех се увеличава многократно“. Сребърният медалист от тазгодишната международна олимпиада по математика в Южна Корея Евгени Киряков от СМГ призна, че задачите са били трудни, а конкуренцията изключително силна – там са Китай, САЩ, Русия, Тайван… Неговото обяснение за успеха е, че се дължи на труда. „Талантът е до VI клас, оттам нататък е само труд – решаване на задачи и дисциплина“, сподели той и добави - „тя, дисциплината, зависи от това дали ти харесва. На мен ми харесва и затова го правя“.   Потенциалът на България според него е огромен. „Подготовката на българските млади математици е много силна и амбициите им са много високи – това е което ни кара да вървим напред по математика“, смята той. Евгени сподели, че иска да учи в Англия или в САЩ, че е подал документи и очаква отговор от университетите.    Друг изявен лингвист - Виктор Балтин от Природоматематическа гимназия в Бургас, спечелил бронзов медал на тазгодишната олимпиада по лингвистика в Южна Корея, а на миналогодишната в Прага – златен, разказа, че подготовката заемала основната част от свободното му време. Неговата формула за успеха е в постоянството. „Като го има постоянството и когато си доволен от това което правиш, когато ти носи щастие и удовлетворение – всичко идва от самосебе си“, сподели той. Олимпийският потенциал „Потенциал имаме. Не е както едно време, разбира се – от една страна много народ изтече, от друга – много страни инвестират доста силно в олимпиадите, например източноазиатските и това е причина за известно отстъпление. Но потенциал имаме и работим да го реализираме“. Това e оценката на проф. дмн Петър Бойваленков, зам.-директор на Институт по математика и информатика при БАН, който до неотдавна е бил ръководител на отбора ни, а сега е част от екипа и е наблюдавал последната Олимпиада. „В България политиката за подготовка за олимпиади е на много високо ниво – учени, работещи в Българска академия на науките, а не учители се занимаваме с тази подготовка. Имаме група от 20 – 30 учени, които целогодишно подготвят олимпийците, което допълнително ги мотивира и помага израстването им“, разказа пред ръководителят на отбора ни доц. Станислав Харизанов от Института по информационни и комуникационни технологии на БАН. „На самите състезания се явяват по 6 ученика, какъвто е регламентът за международните олимпиади, но ние  целогодишно работим с контингент от 30 – 40 деца“, посочи той.   \"Напоследък се забелязва централизация и на международни олимпиади ходят основно деца от София и Бургас. Не знам на какво се дължи това, но имаме проблем в достигане до децата от по-малките градове. Дори в разширения отбор има много малко участие от градове извън София, Бургас, Пловдив и Варна“, посочи още доц. Харизанов. Той уточни, че така или иначе, основните ни училища, които са традиционно представени в олимпиадите са Софийската математическа гимназия, Първа частна математическа гимназия  и Математическата гимназия в Бургас.\r\nДали потенциалът ни би бил по-голям, ако бъдат обхванати повече области и училища, доцентът не се ангажира със становище, защото, както поясни - подготовката се провежда предимно в София и Бургас. „В Бургас се развиват регионално, там много им се помага и от община, и от частни спонсори. Те правят също подготовки, паралелно на нашите“, отбеляза доц. Харизанов. За подготовките в София той уточни, че се провеждат най-вече в БАН – в Института по математика и информатика и отбеляза, че е по-трудно за децата от провинцията да пътуват. „Може би на това се дължи и липсата на такова участие от другите населени места“, коментира той.\r\nЗапитан дали вижда заплаха за бъдещите ни олимпийски отбори след излезлите сравнително ниски оценки от тестовете на учениците по математика, доц. Харизанов отбеляза, че математиката е много по-интуитивна наука и по-трудно може да бъде преценено нивото на учениците по този предмет. Контролните тестове, които се провеждат на европейско ниво, показват средно ниво, а на олимпиадите се явяват елитни ученици, отбеляза още той и изтъкна, че при нивото на олимпийците тенденцията е възходяща. \"В последните няколко години тенденцията при националния отбор е да се подобряват резултатите от предходни години. Отново се върнахме в топ 20, където винаги ни е било мястото, макар, че за известно време бяхме извън тези позиции, но си ги поддържаме и то устойчиво през последните години“, посочи доц. Харизанов. „Участваме на всички високи международни нива като състезания доста успешно и към този етап не виждам проблем за подготовката на отбора\", заключи той и отбеляза, че той няма впечатления от училищата и средностатистическия ученик, за да може да прецени нивото му. \"За радост, тези които се водят елитни ученици, които се занимават с олимпиада са на нивото, което искаме и се надяваме да бъдат“, добави доц. Харизанов. Запитан на какво се дължи успеха на младите български математици, доц. Харизанов без колебание потвърди, че имат роля гените, но и мотивацията за реализация на Запад. „Източноевропейските държави са открай време сили в това отношение. Те работят много усърдно и една от основните им мотивации е – Олимпиадата да е трамплин за  реализация на Запад. Те имат допълнителна мотивация, тъй като доброто представяне от такъв ранг им отваря вратите към престижни западни университети“, коментира ръководителят на олимпийците. Според неговите впечатления българчетата имат тази допълнителна мотивация и са много са работоспособни. ", "date": "2019.12.10", "title": "Румен Радев към олимпийците ни по природни науки: Надеждата за България е в потенциала на младите"}
{"url": "https://www.actualno.com/cosmos/sasht-moje-da-razsekreti-informacija-za-kosmosa-news_1414400.html", "text": "      Необходимо е САЩ да разсекретят голям обем информация за американските военно- космически програми с цел сплашване на противника и насърчаване подкрепата от страна на гражданите. Тази позиция застъпи министърът на военновъздушните сили на САЩ Барбара Барет, съобщи изданието „Defense News”.      Разсекретяването на част от онова, което в момента се пази в сигурни хранилища, би било добра идея, заяви министърът на форум за националната отбрана. Според Барет, декласифицирането може да започне през 2020 г.   Свръхзасекретената информация е една от причините да не може да се постигне обществена подкрепа за реализацията на космически програми.\r\n„Америка е и най-големият потребител на Космоса. Нашият начин на живот е по-зависим от космоса, отколкото на всеки друг народ”, смята Барет.  Разузнавателните служби се стремят да разсекретят повече информация за борба със заплахите, идващи от Китай, Русия и други държави.\r\nПрез юни заместник-директорът на разузнаването Сю Гордън заяви, че разсекретяването е ключово за борбата с опитите на чуждестранните сили да се насочат към американски цивилни за събиране на данни.   Същия месец беше отправен призив разузнавателната общност да разсекрети повече данни за борба с нарастващата заплаха, която правителството на Китай представлява за американския бизнес.     ", "date": "2019.12.10", "title": "САЩ може да разсекрети информация за Космоса "}
{"url": "https://www.actualno.com/analysis/chervenite-jabylki-izchezvat-zaradi-klimatichnite-promeni-news_1414429.html", "text": "      Въпреки че можете да намерите зелени и жълти ябълки в магазините, червените обикновено са най-търсени. Но, както изглежда, червените ябълки вероятно ще изчезнат от пазара скоро, съобщава Би Би Си, а за това са виновни климатичните промени.      Цветът на ябълката идва от нивата на експресия на определени гени в кората й, установиха учените. Дейвид Кейни, изследовател на растения и храни в Нова Зеландия, обясни, че набор от ензими работи заедно за превръщането на определени молекули в пигменти, наречени антоцианини.   Нивата на тези ензими контролират протеина, който регулира експресионния ген - наречен MYB10, така че колкото повече MYB10 има, толкова по-червена е кората.\r\nЗа да се получи напълно червена ябълка, температурите трябва да останат ниски. Защото ако се повишат над 40 градуса по Целзий, нивата на MYB10 и антоцианин падат. С повишаването на температурата е по-трудно да се добие червена ябълка, установяват фермерите.  Вече има все по-малко и по-малко видове, а често на пазара се използват добавки, за да придадат на ябълките изкуствен цвят. ", "date": "2019.12.10", "title": "Червените ябълки изчезват заради климатичните промени "}
{"url": "https://www.actualno.com/society/zamyrsjavaneto-na-vyzduha-v-sofija-dostigna-pikovi-niva-news_1414443.html", "text": "      Замърсяването на въздуха в София достигна пикови стойности. Дори според станциите на Столичната община концентрациите на фини прахови частици са над 4 пъти над допустимите норми, .      В Павлово показанията са за над 300 микрограма на куб. м, а в \"Надежда\" - над 200. Това, според програмата на общината, означава въвеждане на зелен билет.   Кметът Йорданка Фандъкова обаче днес рекламира внасянето на промени в НК, с които ще се въведе затвор за горене на отпадъци и отказва да изпълни програмата, която иначе често цитира. Така окончателно става ясно, че мерките в нея са само за пред Европейската комисия, а не за реално изпълнение.\r\nСофия не диша от четвъртък, като подобрение на ситуацията имаше само в рамките на часове в някои от дните.  Едва днес общината пусна безплатни буферни паркинги, но с изключение на засилени проверки, които не доведоха до кой знае какъв резултат, други мерки не бяха предприети.\r\nЗа утре и вдругиден прогнозите на общината са да е чисто, но те бяха такива и за днес, преди НИМХ да пусне жълт код с предупреждение за мъгли.\r\nЗа утре синоптиците отново очакват ниска облачност и мъгли в низините и котловините, но поне няма жълт код.       В последните седмици столицата премина през няколко периода на замърсяване, но през нито един от тях общината не посегна към програмата с мерки, за които изтъква, че са над 100.\r\nВъздухът в българските градове е сред най-замърсените в Европа и страната е начело по смъртни случаи заради това в света.В България смъртността причинена от замърсяване на въздуха е 3 пъти над средното европейско ниво.\r\nОт Столична община обаче все още не предприемат конкретни действия срещу проблема, или поне не публично оповестени.\r\nЗащо мръсният въздух застрашава здравето ни и причините за него, .    ", "date": "2019.12.10", "title": "Замърсяването на въздуха в София достигна пикови нива"}
{"url": "https://www.actualno.com/politics/mp-publikuva-pylnija-tekst-na-stanovishteto-na-venecianskata-komisija-news_1414440.html", "text": "      Министерството на правосъдието публикува днес документите, свързани със становището на Европейската комисия за демокрация чрез право (Венецианската комисия) по проект на Закона за изменение и допълнение на Наказателно-процесуалния кодекс.      \"Идеята за независим прокурор може да бъде приложена на практика само, ако Конституционният съд на България приеме, че монополът на прокуратурата, ръководена от главния прокурор, върху публичните обвинения не е абсолютен и могат да се направят някои изключения от това общо правило за предотвратяване на конфликт на интереси, без да се налагат изменения в Конституцията.   В този случай независимият прокурор може да бъде избран чрез съществуващите конституционни структури и процедури\", се казва в становището на Венецианската комисия.    ", "date": "2019.12.10", "title": "МП публикува пълния текст на становището на Венецианската комисия  "}
{"url": "https://www.actualno.com/football/livyrpul-nadhitri-zalcburg-i-poletja-kym-18-finalite-na-shampionska-liga-news_1414441.html", "text": "      Европейският шампион Ливърпул не допусна изненада и се класира за 1/8-финалите на Шампионска лига.      Мърсисайдци надиграха Ред Бул Залцбург като гост с 2:0 в последния шести мач от груповата фаза на турнира.   \"Червените\" изпитваха известни трудности на терена в Австрия, но успяха да си решат проблемите след два безответни гола в рамките на по-малко от две минути.\r\nВ 57-ата минута Наби Кейта успя да вкара на бившия си клуб след подаване на Садио Мане, а само минута по-късно Мохамед Салах вкара топката за втори път в мрежата на Ред Бул след красив удар от малък ъгъл.   . ", "date": "2019.12.10", "title": "Ливърпул надхитри Залцбург и полетя към 1/8-финалите на Шампионска лига"}
{"url": "https://www.actualno.com/europe/putin-ukrajna-moje-da-izvyrshi-klaneta-blizo-do-granicata-s-rusija-news_1414455.html", "text": "      Москва е обезпокоена, че ако киевските войски поемат контрола над границата между Русия и източна Украйна без железни гаранции за антиправителствените милиции, може да се стигне до клане, подобно на това в босненския град Сребреница, съобщава БНР.      Говорейки за исканията на Киев, Путин заяви във вторник, че трябва да има абсолютна сигурност, че хората в източна Украйна ще бъдат в безопасност, след като контролът върху границата премине в други ръце.   Той предупреди, че украинските правителствени сили могат да извършат кланета като тези, който се случиха в босненския град Сребреница през деветдесетте години на миналия век, ако те поемат контрол над държания от сепаратистите пограничен район с Русия.\r\n\"Ние се съгласихме на пътна карта през 2015 г.. Имаше закон за амнистия, някои решения бяха взети, но нищо от това не влезе в сила\", посочи руският президент пред президентския съвет за правата на човека. Без гаранции \"мога да си представя какво ще се случи след това. Ще има втора Сребреница\", предупреди Путин.  Поддържаните от Москва сепаратисти въстанаха срещу централното правителство в Киев през 2014 г., след като масови протести в украинската столица доведоха до отстраняване на тогавашния президент Виктор Янукович от неговия пост. Районът е предимно рускоговорящи и подкрепя обединението си с Русия.\r\nКоментарите на Путин са само ден, след като той разговоря с украинския си колега Володимир Зеленски в Париж, припомня Националното радио.    ", "date": "2019.12.10", "title": "Путин: Украйна може да извърши кланета близо до границата с Русия"}
{"url": "https://www.actualno.com/society/novinite-naj-vajnoto-za-denja-10-dekemvri-news_1414397.html", "text": "      Редакционният екип на ви представя най-важните новини за изминалия ден, 10 декември.       На пожар ГЕРБ внесе в Народното събрание законодателни промени срещу горенето на отпадъци. Това стана по настояване на столичния кмет Йорданка Фандъкова, след като от няколко дни в София нивата на замърсяване с фини прахови частици са опасно високи. Кметицата направи предложението за нормативните промени вчера, а днес те вече са в парламента.   София осъмна в море от мъгла и мръсен въздух, като гледката от Копитото най-точно показва какво дишат софиянци, предаде БГНЕС. В столицата е в сила жълт код за опасно време за мъгли. Синоптиците съветват шофьорите да бъдат по-внимателни заради намалената видимост на пътя. Лечебни заведения нерегламентирано изискват плащания и доплащания от пациенти, които имат доброволно здравно осигуряване, съобщи на пресконференция д-р Мими Виткова, председател на Асоциацията на дружествата за доброволно здравно застраховане. Широко разпространената практика за доплащане на всякакви дейности в болниците създава проблеми в работа на дружествата за здравно застраховане, каза тя     Гражданско движение \"Боец\", което нашумя покрай протестите срещу кандидатурата на Иван Гешев за главен прокурор, предложи следовател Бойко Атанасов за кандидат за поста на новия прокурор, който ще може да разследва обвинител номер едно при случаи на извършени умишлено престъпления от общ характер. Гражданската организация \"Спаси София\" и общинският съветник Борис Бонев, който тя излъчи, твърдят, че общинският съветник от ГЕРБ Лорита Радева, която е председател на Комисията по екология в Столичния общински съвет (СОС) е допуснала грубо нарушение на правилника на Столичния общински съвет (СОС). По-точно - тя е броила гласове на съветници от ГЕРБ без те да присъстват на заседанието на комисията, защото те ѝ казали \"устно\" как гласуват.    Етиопският премиер Абий Ахмед получи Нобеловата награда за мир за 2019 г., съобщи на сайта си Нобеловият комитет. Ахмед е удостоен с отличието за усилията си да постигне мир и международно сътрудничество и за решаващата си инициатива за уреждане на граничния конфликт между Етиопия и съседна Еритрея. Двете страни, които водиха война от 1998 до 2000 г., възстановиха отношенията си през юли 2018 г. след години на враждебност, припомня Ройтерс. На 61-годишна възраст почина вокалистката на Roxette Мари Фредриксoн. Шведската попзвезда, която създаде дуото с Пер Гесле през 1986 г., е починала в понеделник сутринта, след продължително онкологично заболяване, предадоха британските медии. Фредриксон ще остане в историята на музиката с хитове като It Must Have Been Love, Listen to Your Heart, Spending My Time, Fading Like a Flower, The Look, Joyride, Dangerous и други. Две съдебно-технически експертизи потвърдиха - при изборите за кмет в с. Бозвелийско е използвано пишещо средство с обезцветяващо пишещо вещество. Това съобщиха от Администраативният съд във Варна след проведено заседание по делото за касиране на изборините резултати за кмет. Комисиите по отбрана на двете камари на Конгреса в САЩ (Камарата на представителите и Сената) приеха законопроект, с който ще принудят американския президент Доналд Тръмп да наложи санкции за компаниите, участващи в проектите \"Турски поток\" и \"Северен поток 2\", пише Financial Times. Прокуратурата официално отрече, че не дава информация на оръжейния търговец Емилиян Гебрев относно разследването за опита той да бъде убит чрез отравяне. Официално съобщение какво се случва по този случай беше публикувано на сайта на държавното обвинение. Бившият кмет на Москва Юрий Лужков почина на 83-годишна възраст, съобщиха руските медии. Според телевизия РЕН ТВ смъртта му е настъпила в клиника в Мюнхен, където е трябвало да се подложи на сърдечна операция. ", "date": "2019.12.10", "title": "Новините: Най-важното за деня, 10 декември"}
{"url": "https://www.actualno.com/europe/abij-ahmed-poluchi-nobelovata-nagrada-za-mir-news_1414336.html", "text": "      Етиопският премиер Абий Ахмед получи Нобеловата награда за мир за 2019 г., съобщи на сайта си Нобеловият комитет.      Ахмед е удостоен с отличието за усилията си да постигне мир и международно сътрудничество и за решаващата си инициатива за уреждане на граничния конфликт между Етиопия и съседна Еритрея. Двете страни, които водиха война от 1998 до 2000 г., възстановиха отношенията си през юли 2018 г. след години на враждебност, припомня Ройтерс. \r\n\"Етиопският премиер Абий Ахмед Али получава тази година Нобеловата награда за мир за своите усилия за постигане на мир и международно сътрудничество и особено за решителната си инициатива за решаване на граничния конфликт със съседна Еритрея\", отбелязва Нобеловия комитет.\r\nАбий Ахмед заяви, че приема със смирение и вълнение новината, че му е присъдена Нобеловата награда за мир за 2019 г., предаде Ройтерс. „Благодаря ви много, това е голямо признание“, каза той в телефонен разговор със секретаря на Норвежкия нобелов комитет, чийто запис бе публикуван в интернет. „Гордеем се като нация“, поясни в комюнике пресслужбата на Абий.  „Тази победа е признание за колективния успех на всички етиопци. Тя е призив за укрепване на нашата решимост да направим Етиопия просперираща страна за всички“, се казва в изявлението.\r\nСъществува отдавнашна традиция Нобеловата награда за мир да получават държавни глави, свързани с прекратяването на конфликти. Последният пример за такъв беше колумбийският президент Хуан Мануел Сантос, който получи наградата през 2016 г. за ролята си в прекратяването на 50-годишната гражданска война в страната, отбелязва британският в. \"Гардиън\". ", "date": "2019.12.10", "title": "Абий Ахмед получи Нобеловата награда за мир "}
{"url": "https://www.actualno.com/healthy/bolnici-iskat-dopylnitelno-pari-ot-pacienti-s-dobrovolno-zdravno-osigurjavane-news_1414356.html", "text": "      Лечебни заведения от пациенти, които имат доброволно здравно осигуряване, съобщи на пресконференция д-р Мими Виткова, председател на Асоциацията на дружествата за доброволно здравно застраховане. Широко разпространената практика за доплащане на всякакви дейности в болниците създава проблеми в работа на дружествата за здравно застраховане, каза тя. Така се нарушават правата на най-уязвимите хора и се пречи на бизнеса да разработи продукти, които да отговарят на нуждите на здравно застрахованите.      Проблемът с необходимостта от допълнително плащане от пациенти, които са здравно осигурени и дори имат допълнителен здравен пакет, е възникнал преди няколко години, съобщи д-р Мими Виткова и обясни:   „Когато започнахме своята дейност, болничните лечебни заведения изискаха от нас, твърдейки, че средствата не достигат, което е факт, да . Някъде са 20, някъде са 30. Нашите осигурени лица не получават нищо допълнително и в същото време към нас текат упреците. Когато имате договор с това лечебно заведение и с тази болница, защо не си оправите отношенията, а те продължават да изискват от нас още доплащане“.\r\nЗа случаите са уведомени НЗОК и Агенцията за медицински надзор:  „Лекар от кабинета X, най-често това, което наблюдаваме, са гинеколозите – завежда родилка в болницата – това, което виждаме с „Шейново“ и „Тина Киркова“ най-често – пациентката ражда в болницата, той има договор с болницата, болницата си взема парите от Касата, като отчита дейността си, извършена от този лекар от извънболничната помощ, но този текст на Националния рамков дороговор (НРД) позволява, тъй като лекарят от кабинета няма договор с Касата, лекар и завеждащ отделение в болницата преподписва документа към Касата, но този, който е преподписал, обобщено .\r\nОт Асоциацията са разговаряли с ресорния министър Кирил Ананиев, който се е ангажирал да разпорежда проверка за всеки сигнал.   Припомняме, че според публикуван миналия месец, в България пациентите, били те и осигурени, плащат от джоба си за здраве почти толкова, колкото и държавата. 47 на 52 процента – това е съотношението на здравни плащания в България според доклад на Европейската комисия. 47-те процента се отнасят за плащане лично от джоба ни, докато 52-та процента са държавният дял, който отново се формира от пари от джоба ни – през здравните вноски. При това 14% от населението дори не е обхванато от системата на здравното осигуряване, което прави достъпа до лечение още по-труден. Прекият дял на пациентски плащания са основно за лекарства, извънболнична помощ и пари под масата.     ", "date": "2019.12.10", "title": "Болници искат допълнително пари от пациенти с доброволно здравно осигуряване"}
{"url": "https://www.actualno.com/politics/boec-ne-se-otkazva-predloji-bojko-atanasov-da-e-prokuroryt-kojto-razsledva-glavnija-prokuror-news_1414357.html", "text": "      Гражданско движение \"Боец\", което нашумя покрай протестите срещу кандидатурата на Иван Гешев за главен прокурор, предложи следовател Бойко Атанасов за кандидат за поста на новия прокурор, който ще може да разследва обвинител номер едно при случаи на извършени умишлено престъпления от общ характер.        Новият прокурор обаче все още няма законов статут, защото законопроектът за създаването му още не е минал през парламента - той преди 3 дни.\r\nПрипомняме, че \"Боец\" неколкократно подаваше сигнали срещу Гешев, но официалните проверки не установиха нередности. Бойко Атанасов пък беше издигнат като \"гражданска алтернатива\" на Гешев, но така и не влезе в официалната процедура за избор на главен прокурор, след като самият Гешев пред ВСС каза, че Атанасов е човекът, заради който казуса с стигна до медиите, но за нещо по него - припомнете си в ! А председателят на \"Боец\" Георги Георгиев води лична битка с прокуратурата - , която , но във Facebook стигна до изключително обидни думи против Иван Гешев след скандала със съдия Атанаска Дишева - можете да си го припомните в , както и по случая!    ", "date": "2019.12.10", "title": "\"Боец\" не се отказва - предложи Бойко Атанасов да е прокурорът, който разследва главния прокурор"}
{"url": "https://www.actualno.com/europe/orban-slaga-namordnik-na-opozicijata-s-novi-zakonoproekti-news_1414417.html", "text": "      Унгарският парламент прие законопроекти, които критиците твърдят, че ще задушат демократични структури като независими съдилища и автономни общини и ще ограничат правомощията на политиците да изразяват противопоставяне на премиера Виктор Орбан, предава АФП.      В рамките на така наречения „омнибус“ законопроект са приети 200 страници за процедури на публичната администрация, представляващи съдебни реформи с опасения ще ограничат съдебната независимост.\r\nДруг законопроект, наричан „намордник за опозицията“, дава право на председателя на парламента да глобява депутатите с месечните им заплати и да им забранява достъп до парламента, ако организират протести в парламентарната зала. Установени са и нови правила, които ограничават възможностите на опозиционните депутати да посещават публични институции като министерства.\r\nЕдна от депутатките от опозицията, Тимеа Сабо, заяви, че партията й ще обжалва пред Конституционния съд за отмяна на закона, който тя нарече усилие за \"сплашване на опозицията и предотвратяване на критиката й към правителството\".  Друг законопроект ограничава партийните фракции да формират съюзи - тактика, която донесе на опозиционните партии рядък успех за сметка на Орбан в изборите за местна власт през октомври.\r\nВ най-големия неуспех за Орбан, откакто той дойде на власт през 2010 г., Будапеща и няколко други общини бяха спечелени от опозиционни партии, които обединиха сили, за да застанат зад един-единствен кандидат срещу неговата партия Фидес.\r\nШироко разглеждан като отмъщение за пораженията, сборът от закони, приет днес, също включва мерки, които ще ограничат автономията на общините за това как да харчат данъчни приходи.    Последните закони идват, когато Унгария се изправя пред изслушване пред министри на ЕС в Брюксел в рамките на процеса по член 7 на блока, започнат поради опасения, че Унгария нарушава ценностите на ЕС и върховенството на закона.\r\nУнгария отхвърля процеса като „лов на вещици“, основан на „лъжливи обвинения“. ", "date": "2019.12.10", "title": "Орбан слага „намордник“ на опозицията с нови законопроекти "}
{"url": "https://www.actualno.com/america/dokumentalni-priznanija-afganistan-e-sledvashtijat-vietnam-na-sasht-news_1414103.html", "text": "      Стотици поверителни интервюта с ключови фигури в САЩ показват, че Вашингтон умишлено е подвеждал гражданите на страната за най-дългата война в нейната история - тази в Афганистан.      В 18-годишният конфликт загинаха 2300 американски войници, повече от 20 хиляди бяха ранени, а цивилните жертви след афганистанското население са десетки хиляди. Войната струва на САЩ 1 трилион долара в допълнение към жертвите и пострадалите.   2000 страници интервюта с политици, военни, анализатори и експерти бяха публикувани от The Washington Post, предаде БГНЕС. Интервютата са направени от проекта Научени уроци (Lessons Learned) на службата на Специалния инспектор за Афганистан (SIGAR) - федерална агенция, която има за задача да премахне корупцията и неефективността във военната кампания на САЩ. Интервютата са проведени от 2014 г. насам, в допълнение към периодичните одити на SIGAR за това какво може да бъде научено от последователните провали на политиката в Афганистан.\r\nДве от основните тези на агенцията са, че държавни служители на САЩ умишлено са подвеждали американското общество, че войната се печели от американците, докато поредица от правителства е игнорирала широко разпространената корупция в Афганистан, позволявайки злоупотребата с държавна помощ от САЩ да остане ненаказана.  В едно от интервютата генерал-лейтенант Дъглас Лут, който ръководеше военната кампания по времето на Джордж Буш-младши и Барак Обама, казва през 2015 година: \"Ние сме лишени от основно разбиране на Афганистан. Не знаехме какво правим.\"\r\nГенералът, както много други от интервюираните, говорят от гледна точка на разбирането, че интервютата са поверителни: \"Какво се опитвахме да постигнем тук? Ние загубихме представа за смисъла на цялото начинание. Само ако американския народ имаше представа за мащаба на дисфункцията ни... 2400 загубени живота.\"\r\nДруг интервюиран, командосът Джефри Егърс, който след пенсионирането си от елитната част на тюлените работи в Белия дом, казва: \"Какво получихме за изхарчените 1 трилион долара? Струваше ли толкова? След като убихме Осама бин Ладен казах, че той вероятно се смее във водния си гроб, като се има предвид колко похарчихме в Афганистан.\"       В някои от интервютата се говори за умишлено нагласяване на статистиката от войната, за да изглежда положението по-добро, отколкото е.\r\nБоб Краули, полковник, работещ като съветник за борбата с антибунтовническата дейност на военните командири на операцията в Афганистан, споделя: \"От всяка една статистика се представяше възможно най-положителната страна. Проучванията бяха абсолютно ненадеждни, но ако представяха нещата така, че да изглежда че каквото правим е правилно, те се превърнаха в самоподдържаща се система.\"\r\nИнтервютата бяха публикувани, след като The Washington Post два пъти завежда дела във федерални съдилища.\r\nСамо 62-ма от интервюираните бяха посочени с имената си, а имената на 366 други бяха редактирани, защото SIGAR настоя, че може да бъдат компрометирани информатори и податели на сигнали за нередности.\r\nКоментатори и експерти по международна политика подчертаха важността на интервютата и ги сравниха с публикуваните през 1971 година документи на Пентагона, които разкриват неефективност, корупция и манипулации по време на войната във Виетнам.       ", "date": "2019.12.10", "title": "Документални признания: Афганистан е следващият Виетнам на САЩ"}
{"url": "https://www.actualno.com/america/demokratite-publikuvaha-obvinenijata-sreshtu-trymp-news_1414432.html", "text": "      Демократите от Камарата на представителите на САЩ публикуваха обвиненията срещу президента Доналд Тръмп, съобщава PBS.      Те го обвиняват в злоупотреба с власт и възпрепятстване на разследване на Конгреса. Разкрити са след поредица изслушвания в Комисията по разузнаване и Комисията по правни въпроси към долната камара.   Свидетели разкриха информация за действията на Тръмп към Украйна, които са използвани от демократите като база за процедурата по импийчмънт.\r\nДемократите твърдят, че Тръмп е нарушил клетвата си с използването на президентските си правомощия, за да окаже натиск върху Украйна да разследва политически опоненти.  Камарата на представителите се очаква да гласува членовете за импийчмънт през следващите дни.\r\nДокументът, който е от 9 страници,     ", "date": "2019.12.10", "title": "Демократите публикуваха обвиненията срещу Тръмп "}
{"url": "https://www.actualno.com/tips/izumitelen-nachalen-bonus-predlaga-nacionalnata-lotarija-do-kraja-na-dekemvri-news_1414360.html", "text": "      В последния месец на годината сайтът на Националната лотария пусна страхотна промоция за всички фенове на спортните залози онлайн. Любителите на могат да се възползват от увеличение в размер на 150% на стандартния начален бонус за нови потребители на до края на декември.      Както е известно, досега началният бонус на компанията беше в размер на 100% до 100 лева, но до края на декември той запазва процентното си съотношение, но е до 250 лева при първи депозит в онлайн букмейкъра. Това означава, че при депозит до 250 лева, ще получите бонус сума в същия размер.    Условията на бонуса също изглеждат лесно изпълними. За да може да изтеглите сума от сметката си в сайта, трябва да превъртите размера на бонуса определен брой пъти в секция \"спорт\" както следва:  Депозит: 0.01 – 49.99 лв - 4 пъти \r\n50 – 100.99 лв - 6 пъти\r\n101 – 149.99 лв - 10 пъти       150 – 199.99 лв - 12 пъти \r\n200 - 250 лв - 15 пъти \r\nАко сте се възползвали от максималната сума на депозит, квалифицираща се за бонуса (250 лева), трябва да направите залози на стойност 3 750 лева. Всеки квалифициращ залог е ограничен до 100 лева - тоест, ако например сте заложили 110 лева на дадено събитие, то за превъртяна сума ще се считат 100 лева. \r\nДругото важно условие, което трябва да изпълните, е всеки залог, който да се счита за превъртането на бонуса, да бъде на коефициент не по-нисък от 1.50 (на единично събитие) или 2.00 (в колонка от няколко събития). ! \r\nОсвен оферта за спортната секция на букмейкъра, компанията предлага и .    ", "date": "2019.12.10", "title": "Изумителен начален бонус предлага Националната лотария до края на декември! "}
{"url": "https://www.actualno.com/crime/evakuiraha-kyrdjalijsko-uchilishte-zaradi-propukano-stylbishte-news_1414362.html", "text": "      Стълбище се пропука в кърджалийско училище. Паднало е и голямо количество мазилка, научи Нова телевизия.      Инцидентът е станал по време на тържество на учениците. Те са своевременно евакуирани, а районът около сградата е отцепен.   В сряда ще бъде свикан кризисен щаб, на който ще се вземе решение какви мерки да се предприемат. А в следващите дни в учебното заведение няма да се провеждат занятия. ", "date": "2019.12.10", "title": "Eвакуираха кърджалийско училище заради пропукано стълбище"}
{"url": "https://www.actualno.com/asia/prostreljaha-bivsh-japonski-ministyr-news_1414354.html", "text": "      Извършено е покушение над политика Токуитиро Тамадзава в град Мориока, префектура Ивате в Япония, предаде РИА Новости, цитирани от \"Фокус\". Политикът е оцелял.      Според полицията 81-годишният Тамадзава е бил хоспитализиран с огнестрелна рана. Отбелязва се, че нищо не застрашава живота му.   Според органите на реда, в полицейски участък е влязъл мъж с пистолет, който е казал, че той е този, който е застрелял бившия политик. Полицията го разпитва.\r\nТамадзава е заемал министерски постове по време на политическата си кариера, включително ръководител на Министерството на отбраната и Министерството на земеделието. През 2009 г. се пенсионира.   ", "date": "2019.12.10", "title": "Простреляха бивш японски министър  "}
{"url": "https://www.actualno.com/curious/dneven-horoskop-za-11-dekemvri-news_1414364.html", "text": "       Овен       Тази сряда се запасете с повечко оптимизъм. От вас ще се очаква да повдигнете настроението на ваш любим човек. Не го оставяйте в мъката му. Телец През този ден ще научите много интересни неща. Важното е да съумеете да ги използвате умело в своя полза, в противен случай само ще ви товарят.   Близнаци Днес ще получите очаквано признание. Не се правете на изненадани, а поискайте повече за себе си. Това отдавна ви се полага. Рак     Това е ден, в който ще искате да направите много, но възможностите ви ще са ограничени. Запазете силите за друг път. Използвайте времето за подготовка. Лъв    Тази сряда не унивайте напразно. Подвластни сте на моментно настроение, което ще отмине по-бързо отколкото предполагате. Дева Това е ден, в който ще може да спечелите доверие и уважение. Това ще ви коства усилия, но как иначе?   Везни Тази сряда ще усетите прилив на енергия. Най-добре я насочете във физическо натоварване, като гимнастика или плуване.    Скорпион Тази сряда ще бъде добър ден за вашето сърце. Любовно признание ще ви поласкае и направи много щастливи. Стрелец Тази сряда ще е добър ден за нови начинания. Обмислете добре плановете си, за да не пропуснете важна първа стъпка. Козирог    Тази сряда ще ви бъде предложена интересна бизнес идея. Не бързайте да я отхвърляте, преди да вникнете изцяло в същността ѝ. Водолей Тази сряда е възможно да разберете, че сте били заблудени. Дайте си време да разберете ситуацията и да се поучите от случилото се. Риби Тази сряда самочувствието ви трябва да е на ниво. Бъдете уверени в себе си, дори да се измъчвате от някакви съмнения. ", "date": "2019.12.10", "title": "Дневен хороскоп за 11 декември"}
{"url": "https://www.actualno.com/analysis/mnenie-trjabvashe-da-nakajat-rusija-taka-che-da-ja-zaboli-istinski-news_1414173.html", "text": "        Тобиас Йолмайер       \"Реагирахме по възможно най-строгия начин\", каза президентът на Световната антидопингова агенция WADA Крейг Рийди по повод решението за от международни състезания за 4 години. И действително, за Русия това решение звучи наистина сурово: 4 години без участие в олимпиади и световни първенства, 4 години без право да организира големи международни спортни събития.\r\nДа, решението е тежък удар за онези руски спортисти, които от години тренират усилено, за да осъществят мечтата си един ден да се изправят на стълбичката под петте преплетени олимпийски кръга. То е удар и за всички хора в Русия, които от сърце желаят да посрещат гости от цял свят за големи спортни събития в страната си – както спортисти, така и любители на спорта.      В същото време руските политически кръгове веднага заподозряха някакъв международен заговор, и дори заговориха за „война\". Поне това подозрение обаче не би трябвало да тревожи WADA. „На Русия многократно беше предоставена възможността . Вместо това обаче тя реши и да продължи да мами и да отрича\", констатира Рийди по повод фалшифицираните данни, предадени от Русия на Антидопинговата агенция в опит да замаже доказаната употреба на допинг с държавна благословия. Дори новият шеф на руската антидопингова агенция Юрий Ганус в едно интервю по радиото наскоро призна, че не вижда начин да обори аргументите на международната организация.\r\nНаказанието можеше да ѝ се размине на Русия, ако отговорните лица в руския спорт, направлявани впрочем от Москва, просто си бяха признали манипулациите, извършени около Олимпиадата в Сочи през 2014 година. Може би щеше да има малко мъмрене, някой и друг наказан нарушител, а руските атлети отново щяха да бъдат приети с отворени обятия в световното спортно семейство.\r\nНо нещата се развиха другояче. И Световната антидопингова агенция беше длъжна да реагира. Само дето тази реакция не е достатъчно убедителна и последователна. Според сегашното решение, отделни руски спортисти могат да участват в Олимпийски игри, стига преди това да се подложат на тестове за допинг и да не са имали допингови провинения в миналото. Това е правилно и хубаво, защото спортистите не бива да страдат заради прегрешенията на спортните функционери.       Опитът обаче показва, че руските спортисти и спортистки могат да застанат на старта в неутрални екипи и без национален флаг, но въпреки това от трибуните редовно и напук звучи националният химн. А в класирането по медали вместо „Русия\" може да фигурира някакво неясно съкращение, но въпреки това всички знаят за какво става дума. И в крайна сметка руската политика винаги съумява да впрегне спортните успехи в пропагандната си каруца. Истинска подигравка е фактът, че Русия все пак ще участва в Европейското първенство по футбол през 2020 година (и то като един от съорганизаторите!) и ще бъде домакин на финала на Шампионската лига по футбол в Санкт Петербург през 2021 година. Защото, според официалното обяснение, това били „регионални спортни събития\". Същото се отнася и до отделни стартове за световна купа в различни спортове, например зимните, както и във Формула 1.\r\nА тъкмо по този пункт руските измамници можеха да получат много горчив урок. Без Европейско по футбол, без световни купи, без Формула 1 – и никакви изключения. Ама никакви. Ето това вече наистина щеше да бъде „най-строгият начин\". И навярно единственият плодоносен. Но вместо да се вземе такова решение, сега ще наблюдаваме просто поредния епизод от флирта на световния спорт с Русия, отбелязва още Тобиас Йолмайер в своя анализ. ", "date": "2019.12.10", "title": "Мнение: Трябваше да накажат Русия така, че да я заболи истински"}
{"url": "https://www.actualno.com/society/predlojenie-do-dve-godini-zatvor-za-gorene-na-zabranen-bokluk-news_1414366.html", "text": "      На пожар ГЕРБ внесе в Народното събрание законодателни промени . Това стана по настояване на столичния кмет Йорданка Фандъкова, след като от няколко дни в София нивата на замърсяване с фини прахови частици са опасно високи. Кметицата направи предложението за нормативните промени вчера, а днес те вече са в парламента.      Инкриминира се замърсяването на атмосферния въздух чрез изгаряне на отпадъци, отработени масла, отпадъчни нефтопродукти, предмети от каучук, пластмаса или друга изкуствена материя в нарушение на установения ред, обясниха народните представители. Наказанието ще е лишаване от свобода до 2 години с глоба от 2000 до 5000 лева. „В маловажните случаи въвеждаме наказание пробация и глоба до 1000 лв.“, стана ясно на пресконференцията. Не се уточни обаче как ще се дефинират маловажните случаи.   Според вносителите на законопроекта мръсният въздух представлява сериозен риск за здравето ни. „Целта на законопроекта е намаляване нивата на замърсителите на въздуха на територията на цялата страна“, обясниха от ГЕРБ.\r\n„Известно е, че около 40% от замърсяването през зимата се дължи на битовото отопление с дърва и въглища“, обясни Фандъкова. По думите ѝ и в момента горенето на отпадъци е забранено според Наредба на общината и в Закона за околната среда, но това не се спазва.  Особено в някои квартали около Красна поляна и район Слатина това е сериозен проблем, обясни столичният кмет. По думите ѝ, за да бъдат по ефективни санкциите горенето на отпадъци трябва да се инкриминира.\r\nФандъкова се надява предложението да се подкрепи от всички народни представители.   От 1 декември до 9 декември са направени 345 проверки като 49 е броят на наложените санкции. „Очевидно е, че само с актове и санкции, които често не се събират, няма как да се справим с проблема“, обясни Фандъкова.    Не е ясно обаче кой ще бди за нарушения по закона и как ще се констатират. Стара идея на .\r\nПрипомняме, че за четвърти пореден ден София осъмна в море от мъгла и мръсен въздух, като от Копитото градът не се виждаше. В столицата е в сила жълт код за опасно време за мъгли. За да се ползва повече градският транспорт като мярка в борбата със замърсяването на въздуха, от Столична община отварят безплатни буферни паркинги. Местната управа има готовност при среднодневни превишения на фини прахови частици над 200 микрограма на кубичен метър да въведат \"зелен билет\", но засега стойностите на праховите частици във въздуха за въвеждането на билет за левче за цялата градска мрежа. От НИМХ пък твърдят, че от вчера насам . ", "date": "2019.12.10", "title": "Предложение: До две години затвор за горене на забранен боклук"}
{"url": "https://www.actualno.com/society/vzriv-na-bojler-sybori-kyshta-v-shumen-news_1414367.html", "text": "      Взрив събори къща в шуменския квартал Тракия. Инцидентът е станал малко след 14 часа днес, предаде БГНЕС.      На сигнала са се отзовали екипи на пожарна и полиция, които са отцепили района. При огледа е станало ясно, че причината за взрива е електрически бойлер. От ударната вълна е пострадал и съседен имот. За щастие и в двете сгради в този момент не е имало хора и така инцидентът се е разминал без жертви и ранени.    ", "date": "2019.12.10", "title": "Взрив на бойлер събори къща в Шумен "}
{"url": "https://www.actualno.com/asia/erdogan-gotov-da-izprati-vojski-v-podkrepa-na-pravitelstvoto-v-libija-news_1414378.html", "text": "      Турският президент Реджеп Тайип Ердоган заяви, че е готов , ако това бъде поискано от международно признатото правителство в Триполи.      \"По въпроса с изпращането на войници... Ако Либия отправи такова искане към нас, можем да изпратим военния си персонал там, особено след ударите по споразумението за военна сигурност\", каза той в телевизионна поява, цитиран от AFP.   Турция подписа военно споразумение миналия месец с правителството на Либия, ръководено от премиера Файез ал Сарадж. Това стана след съобщения в медиите, че Русия е изпратила 200 наемници в подкрепа на военния ръководител Халифа Хафтар, който се стреми да свали правителството, основано в Триполи.\r\nРусия отрече докладите, но Ердоган каза: \"Има компания от Русия (в Либия), наречена Вагнер. В тази кампания са изпратени служители по сигурността.\"  Групата Вагнер частна охранителна фирма в сянка и се смята, че хиляди нейни изпълнители в мироопазващи мисии са замесени в чужди конфликти от Сирия през Украйна до Централноафриканската Република.\r\nЕдновременно с военната сделка Турция подписа и със Сарадж, което дава широки права на Турция за проучване на нефт в Средиземноморието.   \"С начертаната нова линия (от морското споразумение) ще предприемем стъпки за защита на интересите на Либия, Турция и ТРСК (Турска Република Северен Кипър). Това е в съответствие с международното право\", каза той.     според които тя нарушава морските права на островите. ", "date": "2019.12.10", "title": "Ердоган готов да изпрати войски в подкрепа на правителството в Либия "}
{"url": "https://www.actualno.com/europe/katalunskite-separatisti-planirat-masov-protest-izvyn-el-klasiko-news_1414384.html", "text": "       от Democratic Tsunami призоваха за масов протест около стадион „Камп Ноу“ на 18 декември, където един срещу друг в поредното издание на Ел Класико ще се изправят грандовете на испанския футбол Барселона и Реал Мадрид.      Най-голямото дерби в Испания бе насрочено за 26 октомври, но бе отложено след вълна от насилствени про-независими протести в Каталуния. „Ситуацията е изключителна и изисква от наша страна да действаме по изключителен начин“, се казва в изявление на групата, която призова протестиращите да се съберат на четири пункта около стадиона от 16:00 часа, само четири часа преди първия съдийски сигнал.   Митингът е , която започна преди два месеца, когато Върховният съд прати в затвора девет лидери на каталунските сепаратисти заради ролята им в кандидатурата за независимост през 2017.\r\nНе стана ясно кой стои зад протестите, които се появиха през септември и в деня на присъдата събра 10 000 демонстранти на летището в Барселона, прекъсвайки всички транспортни връзки и предизвиквайки отмяната на повече от 100 полета. Миналия месец, активистите му също проведоха двудневен протест, който блокира ключова магистрала, свързваща Испания с Франция.   ", "date": "2019.12.10", "title": "Каталунските сепаратисти планират масов протест извън Ел Класико "}
{"url": "https://www.actualno.com/society/prirodozashtitnici-alarmiraha-za-poredno-stroitelstvo-na-kymping-arapja-news_1414359.html", "text": "      Природозащитници алармираха в социалните мрежи, че   строителството на ваканционни къщи в района на къмпинг „Арапя“ е възобновено.      Обектът беше спрян в края на януари, след като бяха констатирани липса на ограда, информационни табели и неспазване на плана за безопасен труд, предаде кореспондентът на БГНЕС в региона.   След отстраняване на нередностите от Община Царево са вдигнали забраната и строителството продължава. Според кмета на Община Царево Георги Лапчев истинският проблем е липсата на Общ Устройствен План.\r\n„И ние от осем години твърдим, че трябва да има ОУП, за да може на обществеността да е ясно и те да го виждат на картинка къде може и къде не може да има строителни дейности. Едва тогава всички онези твърдения от хора, които не смеят да си напишат имената официално, надявам се ще спрат да твърдят неистини. На много други общини по морето няма общи устройствени планове, затова и обществото вярва, че част от действията или дейностите са незаконни, а те всъщност отговарят на Закона за устройство на територията”, каза Георги Лапчев- кмет на община Царево.   ", "date": "2019.12.10", "title": "Природозащитници алармираха за поредно строителство на къмпинг \"Арапя\""}
{"url": "https://www.actualno.com/society/cenite-na-vinetkite-ostavat-nepromeneni-i-prez-2020-g-news_1414392.html", "text": "      Цените на е-винетките остават непроменени и през 2020 г., съобщиха от БГТОЛ. Собствениците или водачите на леки коли ще може да купят уикенд винетка за 10 лв., седмична – за 15 лв., месечна – за 30 лв., тримесечна – за 54 лв. или годишна – за 97 лв.      Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв.   За превозните  средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв.\r\nСедмичната винетка за тежкотоварните камиони с маса над 12 т и с екокатегория Евро 0, I или II  струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв.  Какво става с електронната винетка при прехвърляне на собствеността на колата?\r\nЕ-винетки могат да бъдат купени по няколко начина, предлагани от АПИ – чрез сайта , чрез мобилното му приложение, както и на пунктове за продажба – на гише срещу плащане в брой или чрез терминал за самотаксуване – с карта. Гишета има на ГКПП „Калотина“, „Капитан Андреево“, „Кулата“, „Дунав мост“ – Русе и „Дунав мост“ – Видин, „Станке Лисичково“ и „Силистра“, както и в 27 Областни пътни управления в цялата страната.   Валидността на вече купена е-винетка може да се провери на сайта . От бутона „Проверка на винетка“, чрез въвеждане на регистрационния номер на автомобила и държавата, в която е регистриран той, всеки може да получи информация за крайния срок, независимо откъде е купена – от търговски обекти на Агенция „Пътна инфраструктура“ или в търговската мрежа на партньорите на АПИ. Статусът може да е „активен“, „с изтекъл срок“ или „неизползван“ в случаите, когато винетката е купена с отложен старт до 30 дни начална дата на валидност.     ", "date": "2019.12.10", "title": "Цените на винетките остават непроменени и през 2020 г."}
{"url": "https://www.actualno.com/europe/poroshenko-s-delo-za-dyrjavna-izmjana-news_1414388.html", "text": "      Държавното бюро за разследване на Украйна започна наказателно дело срещу за държавна измяна, извършена при подписването на Минските споразумения.      Порошенко е съгласувал с лидерите на Нормандската четворка споразумение за изборите в самопровъзгласилите се републики, преди прехвърлянето в Украйна на част от границата, която не е под контрола на Киев.   Според юристи, .\r\nРИА Новости припомня, че името на бившия украински президент фигурира в 13 наказателни дела, като по 12 от тях присъства в качеството на свидетел.  Адвокатът му заяви, че бившият държавен глава не е викан на разпит по някои от тях.\r\nСамият Порошенко твърди, че не се страхува от съдебно преследване.    ", "date": "2019.12.10", "title": "Порошенко с дело за държавна измяна "}
{"url": "https://www.actualno.com/plovdiv/shouto-e-garantirano-plovdiv-domakin-na-unikalna-boksova-galavecher-v-sybota-snimki-news_1414387.html", "text": "      Над 4000 билета вече са продадени за грандиозната боксова гала вечер на 14 декември в пловдивската зала „Колодрума“. Това обяви в Пловдив мениджърът Ивайло Гоцев. Специално за събитието бяха дошли двамата претенденти в централния мач от програмата – Тервел Пулев и Дешон Уебстър. Победителят в него ще спечели международна титла в полутежка категория, версия Световна боксова асоциация (WBA).       „Не е важно дали ще бия с нокаут. Мачът между Джошуа и Руис беше показателен за това. За разлика от предишния двубой, Джошуа промени своята тактика и просто си върна поясите. . Победата си е победа и аз ще направя всичко възможно тя да е за мен“, каза участникът в основната битка Тервел Пулев.   Съперникът му Дешон Уебстър от своя страна бе категоричен, че познава добре Тервел и очаква много динамичен мач. \"Благодаря на Господ и на отбора за възможността да играя в тази среща. Подготвен съм добре и съм готов за мача в събота. Бяхме избрали подходящи спаринг-партньори за тази среща“, категоричен бе Уебстър. За да подкрепи брат си, под тепетата дойде и Кубрат Пулев. „Това е едно грандиозно културно събитие, което не е правено много отдавна в Пловдив. Надявам се зрителите да останат доволни и брат ми да спечели“, заяви Кубрат Пулев. От екипа му утре трябва да получат писмото на световната боксова федерация, в което той официално ще бъде уведомен, че е следващият съперник на световния номер едно Антъни Джошуа. \"От утре ще имаме 30 дни за подписване на договор за мача. Смятам, че 2020- та ще е годината на Кубрат Пулев. Гледах внимателно мача на Джошуа с Руис и за мен няма значение дали мача ще е в Лондон. Ще бъда напълно готов. Ще нокаутирам Джошуа\", заяви Кобрата.     Общо 10 здрави битки ще има в съботната вечер в зала „Колодрума“. Началото на шоуто е в 19 часа като общо шестима българи участват в мачовете, 4 от битките са в тежка категория, като има боксьори от цял свят. Гвоздеят на програмата – боят в 12 рунда за междуконтиненталната титла в полутежка категория на WBA между нашия Тервел Пулев и американеца Дешон Уебстър се очаква да започне след 22 часа. ", "date": "2019.12.10", "title": "Шоуто е гарантирано: Пловдив домакин на уникална боксова галавечер в събота (СНИМКИ)"}
{"url": "https://www.actualno.com/society/opasenie-bylgarija-moje-da-zagubi-milioni-po-op-okolna-sreda-news_1414229.html", "text": "      Европейската комисия(ЕК) обмисля „спиране на междинните плащания“ по програма \"Околна среда\" 2014-2020-а алармират от       Над 5 милиона евро са загубени за дейностите по опазване на биоразнообразието в страната ни. Средствата бяха прехвърлени от ос по оста за управление на отпадъците заради това, че в края на ключовата междинна за оперативните програми 2018 г. етапни цели на програмата не са достигнати. Наред с това от писмо на Комисията от септември 2019-а става ясно, че тъй като, съгласно чл. 22, ал. 6 от Регламент на ЕС №1303/2013, постигането на под 65% от етапните цели по програмата се окачествява като „сериозен неуспех“, комисията обмисля „спиране на междинните плащания“ по програмата.   През цялото време на изпълнение на тази и предишната програма в рамките на Комитета за наблюдениe за проблеми с ефективността на използване на средствата, както и необходимостта за стартиране на планирани мерки.\r\nПримерите за неефективност на програмата са: В същото време важни мерки като тези за борба с бракониерството и закупуване на земи от защитени зони с цел разрешаване на конфликти изобщо не са стартирани вече пет години от началото на програмата. Едва в Индикативната годишна работна програма за 2020 г. мярката за закупуване на земи е включена, но единствено за приоритетното местообитание 62C0* „Понто-сарматски степи“ и без посочени суми.  Дългогодишното неглижиране на пряката консервационна работа в по-широк обхват на  мрежата даде своя резултат. Оценката на природозащитното състояние на видовете от Натура 2000 показва, че 81% от тях са в неблагоприятно състояние или за тях няма данни.\r\nЕто какво се казва в писмо до медиите на Коалиция „За да остане природа в България“ \"настоява за незабавна промяна на досегашното изпълнение на програмата и прилагане на следните мерки:\r\n1. Незабавно обявяване на процедурите за борба с бракониерство и закупувана на земи с ценни и редки местообитания, но не само на понтосарматски степи на Калиакра, а и за други местообитания като крайречни гори, дюни и др. Процедури, за чието стартиране настояваме от години;       2. Използване на средствата по ос 3 за цялата мрежа, както и за мерки от изтекли, но неприлагащи се в момента планове за действия за видове;\r\n3. Използване на средства от програма ОПОС за обявяване на безкрайно закъснелите заповеди на защитени зони за природните местообитания;\r\n4. Закупуване на летателни средства за борба с горските пожари.\r\nЗа съжаление, състоянието на използване на средствата за биоразнообразие от Оперативната програма отразява цялостното отношение на ръководството на министерството на околната среда към опазването на екологичната мрежа в България до момента, смятат природозащитниците. Затова и от Коалиция „За да остане природа“ настояваме за оставката на Нено Димов още от 2018 година. България има нужда от достойно управление на биоразнообразието си, а средствата за неговото опазване да се използват по смислен начин, тъй като Оперативна програма „Околна среда“ представлява основният финансов инструмент за изпълнение на политиките за опазване на биоразнообразието и Натура 2000.\"   \r\nПовече подробности – в  анализа на Коалиция „За да остане природа в България“, който можете да намерите .       ", "date": "2019.12.10", "title": "Опасение: България може да загуби милиони по ОП \"Околна среда\""}
{"url": "https://www.actualno.com/crime/deloto-sreshtu-dvojnija-ubiec-ot-nadejda-zapochva-prez-januari-news_1414345.html", "text": "      29-годишният , който е подсъдим за убийството на и едногодишната им дъщеричка Никол, се опита да хвърли вината за престъплението върху младата жена, съобщава \"24 часа\".      Той поиска да бъде иззета комуникацията във фейсбук с нейните родители и близки приятели, както и между тях двамата.   Второто му искане беше да се проучи ведомост на фирма, за да се разбере дали Дарина е получавала доходи, или е работила фиктивно в дружеството. Това било с цел да се докаже, че изцяло Викторио се грижил за издръжката на семейството.\r\nДвете искания бяха направени в Софийския градски съдпо време на разпоредителното събрание по делото срещу Викторио Александров.  Жестокото престъпление стана на 29 октомври миналата година. Първо беше й в , а часове по-късно - в изоставена постройка, бе застреляно и малкото момиченце.\r\nРодителите на убитата - Ваня и Георги Министерски, предявиха граждански иск от по 250 000 лева или общо 500 000 лева. В съда дойдоха и много хора, за да ги подкрепят.   Адвокатите на Викторио Коста Бугатевски и Петя Шопова предложиха да не се разпитват всички свидетели, а само част от тях, както и да се изслуша психиатричната и психологическата експертизи на Викторио, да бъдат разпитани и неговите родители, за да разкажат какви са били отношенията в семейството.    Петчленният съдебен състав с председател Иван Коев реши, че делото ще се гледа по общия ред, тоест ще бъдат разпитани всички свидетели. Така на 22 януари започва същинския съдебен процес с разпит на 12 свидетели.\r\nПо време на заседанието Викторио демонстрира хладнокръвие, предава \"24 часа\". В началото пред медиите само каза, че са направили герой Георги Министерски. По този повод извън залата майката на Дарина обясни, че не може да тълкува \"какво иска да каже един психопат\".\r\nНапускайки залата, Викторио изрекъл с усмивка на уста към родителите на Дарина \"Идвам,идвам\". Самата Ваня Министерска не е чула, защото е била в гръб. Медиите не станаха свидетели на това поведение, тъй като вече бяха излезли от зала 17 в Съдебнаата палата. ", "date": "2019.12.10", "title": "Делото срещу двойния убиец от \"Надежда\" започва през януари"}
{"url": "https://www.actualno.com/america/blumbyrg-svetyt-ne-se-nujdae-ot-chudo-za-da-ovladee-globalnoto-zatopljane-news_1414347.html", "text": "      Светът не се нуждае от чудо, за да овладее глобалното затопляне, а просто от лидерство, заяви надяващият се да бъде избран за президент на САЩ догодина а. Той призова за прекратяване на подаянията на правителството за нефтени, газови и въглищни компании.      Станалият милиардер благодарение на собствените си усилия и бивш кмет на Ню Йорк срещу Доналд Тръмп, който агресивно насърчава изкопаемите горива и отхвърли изменението на климата като измама.   \"Преодоляването на изменението на климата няма да изисква чудо, няма да изисква неограничени ресурси, ще изисква лидерство и здрав разум\", каза Блумбърг на кръгла маса за финансирането на климата, организирана от испанското правителство.\r\n\"Следващият президент на Съединените щати трябва да прекрати всички субсидии за компаниите за изкопаеми горива и извличането на изкопаеми горива. Това включва данъчни облекчения и друго специално третиране\", каза той, взимайки отношение по дългогодишни политики,   Спестените пари могат да бъдат инвестирани в чиста енергия, \"за да създадат много работни места\", добави той. \"Ако предприемем тези стъпки, аз съм наистина оптимист, че можем да успеем.\"\r\nБлумбърг пристигна на форума, в който участват 196 нации, които трябва да приключат в петък, заедно с актьора Харисън Форд и напускащия управителя на Банката на Англия Марк Карни, новоназначен за специален пратеник на ООН за изменението на климата и финансите.   Покрай  Парижкото споразумение от 2015 г. Карни и Блумбърг започнаха инициатива, насърчаваща бизнеса да оценява и съобщава за въздействието върху него на климатичния риск.    \"Бизнесът разбира какво е заложено и не чакат по-добро лидерство във Вашингтон\", каза Блумбърг.\r\nМилиардерът дава приоритет на климата в своята кандидатура за президент на САЩ, а проучване от мозъчен тръст, който притежава, очертава ясна линия между него и  Тръмп по отношение на възгледите им за  съдбата на планетата. ", "date": "2019.12.10", "title": "  Блумбърг: Светът не се нуждае от чудо, за да овладее глобалното затопляне "}
{"url": "https://www.actualno.com/interview/nencho-ilchev-kogato-chovek-vjarva-v-mechtata-si-tja-mu-se-otblagodarjava-sys-syshtoto-news_1414379.html", "text": "      Казват, че фокусниците се раждат такива, а в сърцето им винаги има място за нови вълшебства. И ако талантът е задължителното условие, то упорството в преследването на голямата мечта и безкрайната отдаденост на нейно величество Илюзията добавят нови приключения.      Ненчо Илчев е поредното доказателство, че когато вълшебствата те изберат, трябва да ги следваш. Това прави от самото начало популярният актьор, който открива в ранна детска възраст пристрастеността си към триковете на сцената. Съдбата го среща с големите майстори-илюзионисти, сред които мистер Сенко, Орфи и Лепас, а най-близките хора – семейството и приятелите подкрепят най-голямата му страст – вълшебствата.\r\nИздателство \"Книгомания\" представя уникалната \"Забранена книга за фокуси\", която българският актьор, който е и един от най-популярните фокусници в България, споделя своите тайни и дава насоки за кандидат-фокусниците на всички възрасти. Как започна твоята афера с фокусите?   В тази посока дължа много на родителите си и на всички хора с големи сърца, които съм срещал по пътя си. Открих фокусите от телевизията, защото по онова време нищо не достигаше до България, имаше едно 5-минутно телевизионно предаване за фокуси и аз буквално залепвах за телевизора. От цял свят фокусници представяха своите фокуси в рамките на пет минутки. И помня един илюзионист Али Бонго, след години разбрах, че е много известен илюзионист, правеше един фокус с един конец. Аз го погледнах, замислих се как ли става тази работа и се сетих. Разгадах номера и го направих. Така разбрах, че мога да правя фокуси - като пламна това нещо в мен и се запалих, нищо не беше в състояние да ме спре. Нямаше достъп до нищо, нямаше литература, знаеше се, че в България има двама-трима илюзионисти, знаеше се за мистер Сенко, Орфи, Астор, които бяха млади тогава. И когато ходихме на екскурзии с майка ми, обикалях магазините, за да търся всякакъв реквизит. Идвали сме в София, за да търсим кутии с фокуси. И досега си ги пазя – имам една кутия \"Фокус – мокус\" и \"Тайните на Астор\", пазя ги и до днес. С каква любов съм ги правил тези фокуси, учил съм се стъпка по стъпка. Гледам по телевизията и почвам да си съчинявам как може би ще стане и си ги напасвам. И си бях направил програма вече, с която по малко почнах в училище, на децата в клас.  Всеизвестен факт е, че като дете, заедно с баща ти, сте ходили на гости дори на легендарния мистер Сенко?     И това стана пак благодарение на баща ми, който събираше статии, и така попаднахме на адреса на прочутия български фокусник. Заедно решихме да му отидем на гости. Тръгваме от Момчиловци и на входа на София ни спира полиция, обградили, не пускат никой да припари в града заради конгрес на БКП. Какво съм правил, за да впечатля полицаите не помня, но ни пуснаха и преминахме през блокадата. Озовахме се пред дома на мистър Сенко в столичния квартал Лозенец и двамата с баща ми се запътихме към дома му. Моето сърце ще се пръсне. Така се вълнувах. В себе си носих и писмото, което той ми написа няколко месеца по-рано като отговор на моето писмо до него. Така ме зарадва това писмо, че и до сега пазя пощенската кутия, в която го открих. Писмо от мистер Сенко – безценно. Та, с писмото, баща ми и едно кутия шоколадови бонбони се отправяме към дома му. Посрещна ни с полуотворена врата и леко недоверчив. Когато му казах, че преди време му пратих писмо, ми отвърна сепнато – \"Ти знаеш ли на мен колко хора ми пишат!\". \"Ама аз и бонбони ви нося!\", отвърнах аз, уверен в победата на мисията си. Така се и случи – той ни прие в градината на къщата, намери време да види и оцени моите фокуси, а и да ми даде безценни съвети и няколко негови фокуса. По-късно разбрах, че съм един от малкото, на които легендарният мистер Сенко е показал и предал свои фокуси. Винаги е бил прочут с това, че фокусите му се заплащат. Това ми беше знаменита среща, преди повече от 30 години, но го помня все едно е било вчера. Беше истинска легенда и това много ме вдъхнови. После в тогавашния НАТФИЗ имаш късмета да попаднеш и в класа на легендата Стефан Данаилов, нали? Да, винаги съм имал късмет с фигурите на ментори и учители по пътя си – така се случи и с моят преподавател в НАТФИЗ, тогавашен ВИТИЗ – легендата Стефан Данаилов, който ме научи на много. Магнетична фигура, която студените обожават – всеотдаен и любим преподавател. Мисля, че в историята си театралната академия помни само двама такива – Апостол Карамитев и Стефан Данаилов. Но се връщам пак на най-важните – родителите ми. Те са ми били винаги голямата ми опора и подкрепа при подготвянето и измислянето на техническата схема около изпълнението на фокусите. Помогнаха ми дори в преследването на мечтата до София, където по онова време можех да дойда само като студент. Кандидатствах зъботехника, приеха ме, но цялото ми време поглъщаше желанието да продължа да се занимавам с фокуси. И си признавам, че една голяма част от проектите, които се изискваха задължително за специалността зъботехника, са ги правили именно те. Помня, че един от моите преподаватели беше много вдъхновен и развълнуван от моста, който ми изпрати майка ми от Момчиловци, сътворен от нея. Изключителни хора, дължа им много и не само по отношение на фокусите, разбира се.  Имало е период, в който си бил раздвоен между фокусите и актьорската професия. Как центрира нещата?    Да, имаше период в живота ми, когато сериозно се разкъсвах между фокусите и артистичната сцена. В един момент дори съвсем се посветих само на актьорската професия, докато в един момент не се появи покойния вече Иван Ласкин, който дойде с идеята да правим телевизионно предаване, наречено „Спукано гърне“, където моята роля беше да правя фокуси. Не знам дали хората си дават сметка за оригиналните идеи на Иван Ласкин, който беше първият продуцент, който започна сериозна работа с телевизията, именно с този проект. Това се случи 1999-а, наистина бедни години и тогава му хрумва да организира това телевизионно предаване. Той беше първият частен продуцент с предаване в Българска национална телевизия и се справяше прекрасно, с помощта на екипа около себе си. Предаването имаше много активен сезон в телевизията и в един момент ми се наложи да търся повече и повече реквизит, защото се налагаше да подготвям по един нов номер всяка седмица. И започнах да го търся. Така се запознах с моят най-голям учител, фокусник и истински благородник по сърце на име Лепас, който ми помогна много в тази посока. Получих от него един безценен подарък – отливка от гипс на главата му, с която е правил любопитен фокус в цирка. И оттам сякаш ми се появи идеята да попълвам архива си с такива безценни притежания на други фокусници. Лепас ми подари и един стар афиш, а след това започнах да купувам стари предмети. По-късно, когато Орфи почина и се свързах със съпругата му – Любка, тя ми продаде целия реквизит на спектакъла на Офри. Виждайки моята страст в събирането на стари реквизити, много ми помагаха големи български илюзионисти  като Весо Шоу, Пепа Мити, снахата на факира Мити, както и моят голям приятел Харди, любимият ученик на мистер Сенко. Той ми даде безценни съвети и целия негов реквизит, който той съхраняваше. Огромна благодарност дължа и на големия български илюзионист, който се слави и като най-добрият производител на реквизит в България, маестро Ферини. През годините той изработи моите реквизити. После, вече започнал в екипа на „Комиците“ имах пари, с които да си купя и останалите безценни притежания на Орфи, и така натрупах голяма колекция. Голяма благодарност дължа на моите приятели – Любо Нейков и Евтим Милошев, който инвестираха много в моя реквизит, който именно покрай тях се увеличи и попълни с ценни притежания. През 2010-а заедно с тях направихме един много популярен и успешен формат – спектакъл с фокуси, наречен „Магията на Ненчо“, в който те вложиха много пари и енергия. Много съм им задължен заради приятелство и способността да подкрепят проектите и мечтите ми. НОВО Дългият живот на това представление продължава и до днес, на сцената на театъра, заедно с най-обичаната Ненка. Притежаваш наистина безценен реквизит. Какво ще се случи с него, имаш блестяща идея за това? Притежавам наистина безценен реквизит – архивите на Сенко и Орфи, и една голяма част от архивни постели, снимки, писма и изрезки от вестници, които се разпределят в няколко складови помещения. Отдавна ми хрумна идеята да организирам това безценно съкровище в музей, но музей, за който да се грижа и да следя за неговото благоденствие не от разстояние. Знам, че грижата е нещо много важно, и то грижата всеки ден, затова си мисля, че това място трябва да бъде моето родно място – Момчиловци. Идеята ми е след няколко години да се преместя да живея там, а какво по-хубаво от това да създам и обгрижвам един музей за изкуството на фокусите. НОВО Благодаря на хората, които са ми помагали със съвети и подкрепа в реализирането на тази идея. Дължа много на Боил Банов, Дора Янкова и сегашната кметица на Момчиловци – Сийка Суркова, които направиха мечтата възможна. Така по някакъв начин ще затворя кръга на вълшебствата, който тръгна оттам и ще се върне пак там. ", "date": "2019.12.10", "title": "Ненчо Илчев: Когато човек вярва в мечтата си, тя му се отблагодарява със същото!"}
{"url": "https://www.actualno.com/music/pochina-vokalistkata-na-roxette-video-news_1414304.html", "text": "       На 61-годишна възраст почина вокалистката на Мари Фредриксoн.      Шведската попзвезда, която създаде дуото с Пер Гесле през 1986 г., е починала в понеделник сутринта, след продължително онкологично заболяване, предадоха британските медии.\r\nФредриксон ще остане в историята на музиката с хитове като It Must Have Been Love, Listen to Your Heart, Spending My Time, Fading Like a Flower, The Look, Joyride, Dangerous и други.    \"С голяма тъга трябва да съобщим, че един от най-големите и най-обичани артисти си отива. Мари Фредриксон почина сутринта на 9 декември вследствие на предишното си заболяване\", пише семейството ѝ в изявление.\r\n\"Мари Фредриксон е най-оплаквана от съпруга си Микаел Больос и двете им деца\", посочва шведският вестник Express. Шведската музикантка ще бъде погребана в най-тесен кръг.\r\nRoxette бяха една от най-популярните групи в Европа през 90-те години, имат много фенове и в България. Те изнесоха страхотни     Със своята впечатляваща колекция от хитове Roxette властва в класациите от 90-те години до днес. По време на дългогодишната си кариера те са обиколили десетки държави и са продали над 75 млн. албума.\r\nНека си спомним за прекрасния глас на Фредриксон в долното видео:  ", "date": "2019.12.10", "title": "Почина вокалистката на Roxette (ВИДЕО)"}
{"url": "https://www.actualno.com/balkani/gyrcija-dogovoryt-mejdu-turcija-i-libija-zaplashva-stabilnostta-na-regiona-news_1414284.html", "text": "      Спорният меморандум за разбирателство, подписан между правителствата на Турция и Либия Триполи относно , представлява заплаха за регионалната стабилност, заяви говорителят на гръцкото правителство Стелиос Петсас, съобщава „Катимерини”, цитиран от БГНЕС.      По време на редовен брифинг той потвърди, че , в които са описани възраженията на Атина срещу споразумението. Гръцката страна го разглежда като стремеж към разширяване на правата Турция да извършва сондажни дейности в Източното Средиземноморие и нарушава суверенитета на морските граници на Гърция и Кипър.   Петсас повтори позицията на Атина, че подписания меморандум между Турция и Либия е „нищожен” и допълни, че Гърция ще настоява за санкции от ЕС спрямо двете държави.\r\nКоментарите на правителствения говорител идват преди заседанието на гръцкия , който ще се председателства от министъра на външните работи Никос Дендиас след завръщането му от Брюксел.   ", "date": "2019.12.10", "title": "Гърция: Договорът между Турция и Либия заплашва стабилността на региона "}
{"url": "https://www.actualno.com/education/zam-ministyr-angelieva-pravitelstvoto-pokaza-che-naukata-i-inovaciite-v-bylgarija-sa-prioritet-news_1414282.html", "text": "      Основаната идея на това събитие е да обсъдим какво и къде имаме сили, капацитет, идеи и най-важното действие да инвестираме през следващите 10 години. Тук говорим за наука и иновации. Това каза зам.-министърът на образованието Карина Ангелиева, пред журналисти, предаде репортер на Агенция \"Фокус\". \"Науката и иновациите в България определено показахме в това правителство, че са приоритет и че са на дневен ред и това го показваме с финансирането, което отделяме за този сектор. В рамките на Оперативната програма „Наука и образование за интелигентен растеж“, която се е координира от МОН, ние инвестирахме 300 млн. лв. в изграждането на центрове за върхови постижения. Това са фокусирани инвестиции в инфраструктура, добро оборудване, научни екипи, във важни научни области\", каза още Ангелиева. Тя уточни, че в Министерството на образованието е взето решение да се изпълни със съдържание, така наречената, пътна карта за научни постижения. \"Всяка една държава има научни инфраструктури, които са уникални. Пример за нейните природни или икономически дадености, или са важни по отношение на повишаване на нейния индустриален капацитет, или са важни, защото имат историческо значение. За България в нашата пътна карта ние сме определили като един от най-важните, ключови обекти Обсерваторията в Рожен\", добави още зам.-министърът Анегелиева.      \"Оказва се, че години напред България може да има предимство в много области, но реално последните 20-30 години не са правени мащабни и ключови инвестиции в инфраструктура. Защо говорим за инфраструктура, разбира се, че хората са много важни. На тези хора им трябва помещение, оборудването, с което да работят. Най-големите таланти, нашите умни деца, бъдещите ни изследователи, или нашите опитни професори, са постигнали много. Толкова бързо се развиват технологиите, че те не могат да покажат какво знаят без да имат условията за това. Реално в науката и иновациите вече виждаме изтичане на мозъци и то не е непременно свързано със заплащането на учения или с липсата на внимание. Много често наши млади изследователи отиват да работят навън, защото има над какво да работят и да експериментират. ЕК постави темата на дневен ред, още предния програмен период, да инвестираме в инфраструктурата, за да сближи всички държави\", обясни още тя.   \"Инфраструктурата като пътища, воден сектор, енергетика, околна среда, здравеопазване, това са изключително важни сектори, където е важно да има баланс между държавите членки. Разговорът за науката и иновациите дойде на дневен ред, защото се видя, че се получава един двоен стандарт. И така започва едно изтичане на много талантливите, опитните и висококвалифицираните експерти от периферия на Европа до центъра на Европа. Това води до дисбаланс и забавяне на икономическия растеж в периферията на Европа. Ние не може и не бива решенията, които взимаме в ЕС да са в ущърб на развитието на икономика основана на знание в държави като България\", посочи зам.-министърът на образованието. ", "date": "2019.12.10", "title": "Зам.-министър Ангелиева: Правителството показа, че науката и иновациите в България са приоритет"}
{"url": "https://www.actualno.com/asia/i-erdogan-e-protiv-nobelovata-nagrada-za-handke-news_1414290.html", "text": "      Президентът Реджеп Тайип Ердоган разкритикува присъждането на Нобелова награда за литература на отричащ геноцид в съобщение, публикувано по повод 10 декември Ден на правата на човека във вторник, съобщи вестник „Сабах“, цитиран от БГНЕС.      \"Даването на Нобелова награда за литература на 10 декември, на Деня на правата на човека, на расист, който отрича геноцида в Босна и Херцеговина и защитава военнопрестъпниците, няма друго значение освен награждаване на нарушения на правата на човека\", каза Ердоган по повод .,по време на който в Сребреница беше извършено най-свирепото масово убийство в Европа след Втората световна война.   Хандке  беше противник на въздушните удари на НАТО срещу Сърбия по време на  Косовската война в края на 90-те години на миналия век и говори през 2006 г. на погребението на автократичния сръбски лидер Слободан Милошевич.\r\nКосово беше част от Сърбия до 1999 г., когато НАТО се намеси, за да спре Милошевич.  Косово и Албания също заявиха, че ще бойкотират церемонията. Напускащият външен министър на Косово , добавяйки, че \"писател, който подкрепи Милошевич и неговия геноцид в Босна и Херцеговина и Косово, не заслужава Нобеловата награда\".\r\nВ знак на солидарност с косовските албанци посланикът на Албания в Швеция няма да присъства на Нобеловата церемония, съобщи министерството на външните работи в понеделник.   По случай 71-ата годишнина от Всеобщата декларация за правата на човека на ООН Ердоган заяви, че през 2019 г. е наблюдавано нарушението на правата, очертани в декларацията, тъй като невинни хора са преследвани заради религията си.    Ердоган имаше предвид , нападението на църква в Шри Ланка и нападението срещу синагога в Калифорния, като каза, че те са индикатори за мрачната ситуация, показваща нивото на културен расизъм, нетолерантност и анти-мюсюлмански настроения.\r\nТурският президент разкритикува политиците, които използват исламофобията, за да печелят гласове и медиите, които нормализират речта на омразата под името на свобода на изразяване. ", "date": "2019.12.10", "title": "И Ердоган е против Нобеловата награда за Хандке "}
{"url": "https://www.actualno.com/crime/kpkonpi-s-isk-za-2-mln-lv-ot-stajko-stajkov-news_1414313.html", "text": "      Иск за 1 990 673 лева срещу Стайко Стайков е внесла комисията антикорупция,съобщава \"24 часа\".      Финансова резивизя е установила драстично разминаване между легалните му доходи и притежаваното имущество. Това дало основание на Комисията за противодействие на корупцията и за отнемане на незаконно придобитото имущество (КПКОНПИ) да внесе иск за конфискация на имуществото на Стайков-младши.   Наред с апартаментите му от комисията са предпочели да запорират само една от фирмите му - \"Рент лукс мобил\". Така останалият бизнес, притежаван от сина на олигарха Миню Стайков, не е заплашен от отнемане.\r\nМиналата седмица Стайков-младши беше арестуван в брониран автомобил с въоръжени мъже. Той отказал да даде документите си за проверка. Пред органите на реда обяснил, че е тръгнал на автостоп към Айтос и така се озовал в джипа. Още за ареста можете да прочетете в . След 72 часа Стайко Стайков беше освободен.  Междувременно баща му Миню Стайков остава в ареста. за източване на да започне на 14 януари 2020г.\r\nСъдебният процес срещу Миню Стайков и другите 13 обвинени за злоупотреба със средства от ще започне по същество на 14 януари 2020 г., реши Специализираният наказателен съд в разпоредително заседание снощи, съобщиха от пресцентъра на съда. Той е със от КПКОНПИ.    ", "date": "2019.12.10", "title": "КПКОНПИ с иск за 2 млн. лв. от Стайко Стайков"}
{"url": "https://www.actualno.com/europe/sanna-marin-oficialno-vsypi-v-dlyjnost-video-news_1414327.html", "text": "      Финландският парламент одобри кандидатурата на новия министър-председател на Финландия - 34-годишната Санна Марин, предаде РИА Новости, цитирана от БГНЕС.      \"99 депутати гласуваха за Марин, а 70 бяха против. 30 отсъстваха\", заяви председателят на парламента Мати Ванханен.Така Марин се превърна в най-младият лидер в света. Тя ще бъде премиер на кабинет, съставен от 5 партии, чиито лидери са само жени.  „Женската петорка“ за първи път ще води страната. Лидерите на всички останали управляващи  партии са: 32-годишната Катри Кулмуни оглавява центристите,  34-годишната Мария Охисало е председател на Зелените, Съюзът на левите  сили се ръководи от 32-годишната Лий Андерсон, а 55-годишната Анна Мая  Хенриксон ръководи Шведската народна партия.  В правителството на Санна Марин 12 министерски постове заемат жени, а 7 са разпределени между мъже.  С този ход на Финладния правителствата на всички скандинавски страни, с изключение на Швеция, вече се оглавяват от жени. От 2017 г. правителството на Исландия се ръководи от Катрин Якобсдотир, Дания от 27 юни се управлява от Мете Фредериксен, а Норвегия от 2013 г. от Ерна Сулберг.     Коя е Санна Марин? Тя е отраснала с 2 майки, има дете на 22 месеца. Още подробности за новия премиер на Финладния вижте в Предишният премиер Анти Рине подаде оставка на 3 декември, след като ключов коалиционен партньор - Финландски център - оттегли доверието и подкрепата си от кабинета. Рине беше подложен на критики заради реакцията на правителството на кризата с националната пощенска служба, чиито служители стачкуваха две седмици миналия месец. Всичко за причината за политически рокади във Финладния можете да прочете . ", "date": "2019.12.10", "title": "Санна Марин официално всъпи в длъжност (ВИДЕО)"}
{"url": "https://www.actualno.com/balkani/pavlopulos-gyrcija-podkrepja-evropejskata-perspektiva-na-balkanite-news_1414294.html", "text": "      Гърция е готова да подкрепи онези страни от Балканите, които все още не са членки на Европейския съюз, , заяви гръцкият президент Прокопис Павлопулос в началото на среща със своя сръбски колега Александър Вучич.      Павлопулос подчерта, че за тази подкрепа страните кандидатки трябва да изпълнят очевидните предпоставки, т.е. пълна хармонизация с европейското законодателство и решаване на двустранни въпроси.   „ По отношение на нашия регион Гърция е ясно за формирането на солиден югоизточен стълб на Европейския съюз, който оставя зад гърба си Балканите на войните, разделенията и конфронтациите, а държавите работят заедно за европейска интеграция. Това означава, че Гърция е готова да подкрепи онези страни от нашия регион, които все още не са членки на Европейския съюз, за да ускорят европейската си перспектива, при двете предпоставки, които се подразбират“, заяви гръцкият президент.\r\nУспоредно с това Павлопулос, говорейки за , заяви, че той е не само незаконен, но и институционално несъществуващ.  По отношение на гръцко-сръбските отношения той изрази пълна подкрепа за перспективата на Белград към ЕС.\r\nОт своя страна президентът на Сърбия заяви, че двете страни имат отлични двустранни отношения.   „Благодарим на Гърция за нейната подкрепа за териториалната цялост на Сърбия. Благодаря ви много за това. И Сърбия винаги ще подкрепя териториалната цялост на Гърция. Ние сме подписали Конвенцията за морското право и в този контекст, във всеки случай, навсякъде по света ще подкрепим целостта на Гърция, както беше в случая с Кипър, и сега нашата позиция няма да се промени в бъдеще“, каза сръбският президент в началото на срещата с гръцкия си колега.     ", "date": "2019.12.10", "title": "Павлопулос: Гърция подкрепя европейската перспектива на Балканите "}
{"url": "https://www.actualno.com/society/50-novi-sluchaja-na-tuberkuloza-v-ruse-news_1414280.html", "text": "      Трима души са починали от  туберкулоза през тази година в Русе. Досега са открити около 50 нови случая, съобщи д-р Димитър Лазаров - главен експерт в Регионална здравна инспекция – Русе, предаде кореспондентът на БГНЕС в града.      В тази връзка  до 13 декември в Тубдиспансера се провеждат консултации за риска от туберкулозата. Целта е да се повиши обществената информираност по отношение на това все още социално значимо заболяване.   В сравнение с миналата година, се забелязва ръст в броя на откритите случаи на туберкулоза в Специализираната болница за активно лечение и профилактика на пневмо фтизиатричните заболявания в Русе.\r\nПо данни на Световната здравна организация туберкулозата остава един от основните проблеми на общественото здраве в Европа.  През 2018 година 1,5 милиона души са починали от туберкулоза в световен мащаб. ", "date": "2019.12.10", "title": "50 нови случая на туберкулоза в Русе "}
{"url": "https://www.actualno.com/goodnews/kupete-koshnica-za-bydni-vecher-izrabotena-ot-syrce-news_1414248.html", "text": "      Хора с различни двигателни проблеми намират свой втори дом в Центъра за социална рехабилитация и интеграция на хора с увреждания към Сдружение \"Социален център Бургас\".      Там има работилница, където се изработват сувенири. Запазена марка на центъра е работата със стари вестници. се свърза с Марионела Стоянова управител на Център за социална рехабилитация и интеграция на хора с увреждания: “\r\nПотребителите на социалната услуга са на възраст над 18 години, повечето от тях са със затруднено придвижване вследствие на детска целебрална парализа. Те пребивават почасово в центъра, като през това време ползват специалистите от които имат потребност. Обикновено тава са консултации с психолог, логопед, почти всички участват в занятията на трудотерапевта, защото се оказва, че дейностите в тези ателиета са много подходящи за развиване на въображението. Сега се правят коледни картички, украси, сувенири за предстоящите празници. За центъра е характерна работата със стари вестници от които се изработват панерчета. Те са пълни с всичко необходимо за масата на Бъдни вечер, като орехи, чесън, сушени плодове, ябълка и късметчета. Всеки, който желае може да отнесе в дома си панерче. Каним хората да дойдат, да се запознаят с нашите потребители и да видят техните произведения“.   За първи път тази година там ще се проведат Дни на отворени врати на 11 и 12 декември от 10 до 17.30 часа.\r\n„Заповядайте да споделим очакването за Рождество, да изберете подарък за себе си или свой приятел, изработен при нас, да изпием заедно чаша ароматен чай или кафе!“ добавя управителят на центъра.     Събраните от продажбите средства се използват за организиране на събития от различен характер, тържества, закупуване на консумативи и други. Посетителите на социалното заведение не получават пари за трудовата си дейност. Там идват 28 души с които има сключени договори за посещение, а в изработването на сувенирите са участвали 15 от тях. Предстоящото събитие е под наслов „Да поканим Коледа в сърцата“. Всеки, който иска да сподели празниците, може да посети Център за социална рехабилитация, който се намира на улица „Апостол Карамитев“ №12 в Бургас.  ", "date": "2019.12.10", "title": "Купете кошница за Бъдни вечер - изработена от сърце!"}
{"url": "https://www.actualno.com/europe/makron-kym-putin-stachkite-vyv-francija-ne-sa-zaradi-ruskata-pensionna-reforma-news_1414305.html", "text": "      Френският президент Еманюел Макрон смята, че пенсионната му реформа е \"необходима\" и настоява, че .      Дискретен от началото на стачката на пенсионната реформа, Еманюел Макрон отговори с малко коментари. Той беше попитан по темата на пресконференция след , проведена в Париж в понеделник. Еманюел Макрон, обкръжен от руския си колега Владимир Путин, германския канцлер Ангела Меркел и украинския президент Владимир Зеленски, заяви:   „ Всички около масата знаят, че реформата е от съществено значение за страната и че тя трябва да бъде осъществена. Това е отговорност на правителството и предизвестията ще бъдат направени“.\r\nМакрон даде простор на чувството си за политически хумор:“ Успокоих напълно Владимир Путин, казвайки, че демонстрациите в Париж не се отнасят до прилагането на пенсионната реформа в Русия“, усмихна се Еманюел Макрон.  През юни 2018 г. Владимир Путин се изправи пред . По-специално той искаше да повиши възрастта за пенсиониране на жените. Владимир Путин оттегли реформата, като определи възрастта за пенсиониране на жените на 60 години, докато първоначалният текст предвиждаше 63-годишна възраст. ", "date": "2019.12.10", "title": "Макрон към Путин: Стачките във Франция не са заради руската пенсионна реформа "}
{"url": "https://www.actualno.com/crime/ekspertite-potvyrdiha-na-izborite-v-s-bozvelijsko-e-polzvano-izchezvashto-mastilo-news_1414199.html", "text": "      Две съдебно-технически експертизи потвърдиха - при изборите за кмет в с. Бозвелийско е използвано пишещо средство с обезцветяващо пишещо вещество. Това съобщиха от Администраативният съд във Варна след проведено заседание по делото за касиране на изборините резултати за кмет.      Жалбата е подадена от Живко Панев, който беше кандидат за кмет на с. Бозвелийско, Община Провадия, Област Варна. На изборите на 27 октомври в Бозвелийско гласуваха 605 души. Кандидатът  за кмет от ГЕРБ Дамян Дамянов печели с 48 гласа разлика срещу Живко  Панев от БСП. Една трета от бюлетините обаче бяха отчетени като  недействителни, тъй като върху тях липсва отбелязан вот с химикал. Панев оспорва резултата , според който 40 гласа решават вота в полза на другия кандидат.Интересна подробност е, чена предишното заседание на съда по делото, Дамян Дамянов дойде с белезници, защото беше в ареста по разследване за наркотици.   Днес реално втора експертиза потвръди фалшифицирането на изборите в селото. В хода на процеса съдът назначи две съдебно-технически експертизи, както  и химическа, с цел установяване дали е използвано т. нар. невидимо  мастило при изборните бюлетини за кмет в с. Бозвелийско. Способът беше коментиран и в социалните мрежи като използван основно в конкретни избирателни секции за промяна на изборния резултат в тях.\r\nИзследването на експертите днес потвръждава: В Бозвелийско от общ брой 177 недействителни бюлетини, вещите лица обявиха,  че  обработени с  изчезващо мастило от недействителните бюлетините за   жалбоподателя - г-н Живко Панев са: секция 18 – 76 бюлетини, секция 19 –   69 бюлетини; за г-н Дамянов – в две избирателни секции са доказани  общо  18 бр. недействителни бюлетини, отбелязани с обезцветяващо  мастило.  Експертизите са направени чрез  изследване с микроскоп и видеоспектрален  компаратор, химическо проявяване, течна и газова хроматография с  масселективен детектор на обявените за недействителни бюлетини от  произведения избор за кмет на кметство с. Бозвелийско, община Варна.\r\nПрипомняме, че според заключението на първата експертиза е вероятно натиска върху бюлетините да е от вид мастило с изчезващо действие. Поради липсата на категоричност за употреба на т.нар. невидимо мастило върху недействителните бюлетини за кмет в с. Бозвелийско при първата експертиза,  съдът назначи следващите експертизи - химическа и техническа, като възложи извършването им на Научноизследователския институт по криминалистика - София и Лабораторията към специализирания отряд за борба с тероризма.   Вещите лица е трябвало да установят има ли наличие на следи от пишещо средство - по възможност да се определи химичния му състав, без да бъде нарушавана целостта на представените за анализ образци, и по какъв начин са нанесени поставените върху бюлетините знаци.    В днешното съдебно заседание експертите  потвърдиха резултатите от направените от тях експертизи, като посочиха, че в анализа на недействителните бюлетини от произведения избор за кмет на кметство с. Бозвелийско, община Варна, е налице „ категоричен извод, че изследваните безцветни щрихи са изписани върху бюлетините, като е използвано пишещо средство с обезцветяващо пишещо вещество“ и уточняват в експертизата си, че „подобни пишещи средства се продават свободно в търговската мрежа като „химикалки с изчезващо мастило“.\r\nСъдът ще се произнесе с решение в законоустановения 7-дневен срок. ", "date": "2019.12.10", "title": "Експертите потвърдиха: На изборите в с. Бозвелийско е ползвано изчезващо мастило"}
{"url": "https://www.actualno.com/europe/bruksel-podkrepja-atina-sreshtu-ankara-i-tripoli-news_1414217.html", "text": "      Новият председател на Европейската комисия  осъди Турция за това, което тя определи като \"неприемливо\" поведение в Егейско море  и заяви, че изпълнителната власт на ЕС е на страната на Атина в ескалиращ спор с Анкара след споразумението за морските й граници, сключено с Либия, съобщи в. „Катимерини“.      \"Ние сме на ваша страна. Действията на Турция в Егейско море са неприемливи. Ще изпратим ясно послание до Турция\", заявила Урсула фон дер Лайен според информация на EurActiv по време на срещата с председателя на парламентарните групи на дясноцентристката Европейска народна партия (ЕНП).   Също в понеделник Жозеп Борел, новият главен дипломат на ЕС, заяви, че споразумението между Турция и Либия „е причина за сериозна загриженост“.\r\n„Ние изразяваме солидарността и подкрепата си за Гърция и Кипър“, каза той по време на пресконференция след срещата на външните министри на блока в Брюксел.  По-рано гръцкият външен министър Никос Дендиас призова за изричното осъждане на споразумението за морските граници и създаването на рамка за санкции, ако Турция и либийското правителство в Триполи продължат да упорстват. ", "date": "2019.12.10", "title": "Брюксел подкрепя Атина срещу Анкара и Триполи "}
{"url": "https://www.actualno.com/america/nova-zelandija-zapochva-razsledvane-zaradi-izrignalija-vulkan-snimki-news_1414228.html", "text": "      Полицията на Нова Зеландия започва криминално разследване заради изригването на вулкан на остров Уайт. Премиерът на Нова Зеландия Джасинда Ардърн обяви, че не очаква да бъдат открити живи хора на Белия остров,  съобщава \"Ройтерс\".      Един от пилотите на хеликоптер, изпратен да направи оглед от въздуха, е   рискувал да се приземи. \"Доколкото разбирам, обикалял е острова  известно  време. Той ми докладва за това, че не се очаква да бъдат  открити  оцелели\", каза премиерът, предаде БГНЕС.\r\nЖертвите на бедствието са 13. Съдбата на петима от  тях беше потвърдена, останалите 8 се водят безследно изчезнали. Общо 34 души  оцеляха при изригването на вулкана, като 31 от тях са в болница.\r\nАвстралийският премиер Скот Морисън заяви, че трима австралийци  вероятно са сред потвърдените жертви, а 13 са ранените. Върховната комисия на Малайзия в Нова  Зеландия заяви, че един малайзиец е сред загиналите. Върховният комисар  на Великобритания за Нова Зеландия Лора Кларк потвърди, че две британки  са сред ранените в болница.       От ранените най-малко 27 са получили над 71% изгаряния и някои могат да  починат от раните си, заяви Питър Уотсън, главен правителствен лекар.\r\n\"Мащабът на тази трагедия е пагубен. За тези, които са загубили  семейство и приятели, ние споделяме във вашата скръб и сме опустошени\",  коментира Ардърн в парламента.\"Съсредоточаваме се около намирането на телата, за да бъдат върнати на близките им\", каза премиерът.    Полицията заяви, че 47 души са били на острова в момента на  изригването - 24 от Австралия, 9 от САЩ, 5 от Нова Зеландия, 4 от  Германия, по двама от Китай и Великобритания и по един от Малайзия.\r\n\"Вече е ясно, че на острова е имало две групи - онези, които успяха  да бъдат евакуирани, и тези, които бяха близо до изригването\", коментира  Ардърн на сутрешна пресконференция във Вакатане, град на източното  крайбрежие на континенталната част, около 50 км от остров Уайт.     По-късно в парламента тя благодари пилотите на четири хеликоптера,  които кацнаха на остров Уайт след изригването, за да изведат оцелелите.\r\n\"В непосредствените си усилия да изведат хората от острова, тези  пилоти взеха невероятно смело решение при изключително опасни  обстоятелства. Подозирам, че тяхната лична безопасност е била последното  нещо в ума им\", допълва Ардърн.     Оттогава спасителите нямат достъп до острова, който е покрит със сива  пепел. GNS Science, агенцията по геология на Нова Зеландия, предупреди,  че има 50/50 вероятност за друго изригване в следващите 24 часа, тъй  като отдушникът на вулкана продължава да изхвърля \"пара и кал\".\r\nВулканът на малкия остров е най-активният в Нова Зеландия. Въпреки това островът, който е частна собственост, е посещаван от десетки хиляди туристи годишно. Той се намира недалеч от бреговете на Северния остров на Нова Зеландия, източно от град Окланд. ", "date": "2019.12.10", "title": "Нова Зеландия започва разследване заради изригналия вулкан (СНИМКИ)"}
{"url": "https://www.actualno.com/america/sasht-trygnaha-reshitelno-kym-sankcii-sreshtu-uchastnicite-v-turski-potok-i-severen-potok-2-news_1414283.html", "text": "      Комисиите по отбрана на двете камари на Конгреса в САЩ (Камарата на представителите и Сената) приеха законопроект, с който ще принудят американския президент Доналд Тръмп да наложи санкции за компаниите, участващи в проектите \"Турски поток\" и \"Северен поток 2\", пише Financial Times.      Законопроектът тепърва трябва да мине през пленарните зали на двете камари, но е показателно, че на ниво комисия няма разногласия нито в контролираната от демократите камара, нито в тази, в която републиканците са \"на власт\".  Основното послание е, че САЩ няма да стои и да гледа как Владимир Путин успява да спечели газови милиарди и с тях да финансира \"руската агресия\".   Става въпрос за санкции, които се налагат съгласно приет преди 2 години . Още тогава , че американският президент ще може да налага санкции на лица, които имат намерение да вложат в строителството на руски експортни тръбопроводи повече от пет милиона долара за година или един милион долара наведнъж. Под удар попадат също така лицата, които предоставят на проекта услуги, технологии или оказват информационна поддръжка. Става въпрос за замразяване на активи под американска юрисдикция и ограничаване на търговската дейност на такива компании на пазари под американска юрисдикция. Беше изрично изяснено обаче, че американски проекти за проучване и добив на петрол и природен газ извън американска територия ще бъдат засягани само и единствено ако в тях има руско участие от над 33% и не говорим за руска компания в черния списък на САЩ.\r\nНовината идва на фона на среща на българския премиер Бойко Борисов с енергийни експерти от Държавния департамент на САЩ. „Балкански поток и интерконекторът с Гърция не се бият, а се подпомагат за истинската диверсификация на целия регион”, заяви Борисов след срещата.  Припомняме, че „Балкански поток” де факто е името, което българският премиер даде на българската отсечка на „Турски поток”. Борисов изтъкна още, че сътрудничеството със САЩ ще допринесе за укрепване на енергийната сигурност на България и за диверсификация на енергийните източници и маршрути, включително посредством внос на втечнен природен газ при изгодни за страната ни условия. Припомняме, че през настоящата година страната ни за първи път реализира доставки на втечнен природен газ с произход САЩ.  Същевременно Борисов таи надежди и за по-сериозно сътрудничество със САЩ за ядрената енергетика. ", "date": "2019.12.10", "title": "САЩ тръгнаха решително към санкции срещу участниците в \"Турски поток\" и \"Северен поток 2\""}
{"url": "https://www.actualno.com/europe/pochina-bivshijat-kmet-na-moskva-urij-lujkov-news_1414237.html", "text": "      Бившият кмет на Москва Юрий Лужков почина на 83-годишна възраст, съобщиха руските медии. Според телевизия РЕН ТВ смъртта му е настъпила в клиника в Мюнхен, където е трябвало да се подложи на сърдечна операция.      Руският политик е роден на 21 септември 1936 г. в столицата на Русия. През 1958 г завършва образованието си в Московския институт за нефтехимическа и газова промишленост със специалност \"инженер-механик\".   От юли 1991 г. до 2001 г. Лужков заемаше поста премиер на правителството на Москва. По време на т. нар. \"пуч\" през август  1991 г. той участваше в отбраната на Белия дом. Лужков бе назначен за кмет на столицата с указ на президента Борис Елцин.\r\nПредполага се, че докато е бил на власт Лужков се е превърнал в един от най-богатите хора в Русия, най-вече чрез сделки с недвижими имоти в руската столица. С нарастване на състоянието му, нарастват влиянието и политическите амбиции на градоначалника, който тогава е и съпредседател на Висшия съвет на партията на Владимир Путин, „Единна Русия”.  На 28 септември 2010 г. тогавашният руски президент Дмитрий Медведев уволнява Лужков „поради загуба на доверие”. По-късно той бе реабилитиран, а президентът Владимир Путин го награди с орден „За заслуги към отечеството”.\r\nЛужков, който е идвал в България, бе и човекът, по чието време започна изграждането и бе открит (малко преди оставката му) Санаторно-оздравителен комплекс \"Камчия\". ", "date": "2019.12.10", "title": "Почина бившият кмет на Москва Юрий Лужков"}
{"url": "https://www.actualno.com/faces/milenita-veche-jiveem-na-otdelni-planeti-news_1414231.html", "text": "              Ми нищо, няколко мили думи, и няколко немили, най-вече към поколението ми, приятелите, които останаха живи и свободни. Бих поздравила и един-двама, дето вече не са тука – ако можеха, да го чуят оттам, където са сега. Част от звуците, които сложих в музиката, напомнят за индъстриъл епохата от 90-те. Много я харесвам тази епоха, а и текстът е адресиран основно към хората от моето поколение, които бяхме тийнейджъри тогава.   Ето, знаех си, че трябваше да почва с надпис „Народе мой:“. Посланието – „Запази сърцето, двата дроба. Остани си гол и бог, май френд“. Народе мой, тотал щета си, супер си, спасявай се от себе си, остани си тука, пък ще се видим другаде. Факт, че е адресирано към голяма част от българския народ, не изключвам и себе си. От друга страна, факт, че през цялото време се повтаря „остани си“. Очевидно няма апел към емиграция. „България над всичко“ –нямах това предвид, но ако така искате да го тълкувате, окей. Каза, че иска да го изсвирим на живо с бандата му, явно има предвид нещо с много крещене. Други по-сериозни амбиции нямаме.      „Бял шум“, много красива песен с футуристично, метафизично и космическо звучене и смисъл. Нямам търпение да излезе. По-следващата се казва „Има любов“. А по-по-следващата „Смърт няма“, също много оптимистична, както заглавието подсказва. Като цяло – ремонт в позитивна насока, да. Посадих и кориандър вкъщи, мирише ми на Мексико. Вече почна да пониква, страхотно е. Веднъж бях за един ден юрисконсулт в БАН.   Все още мечтая да съм планински водач, но няма много смисъл да го мечтая това, защото съм неспасяемо зле с ориентацията. В 90% от случаите, като вляза в един апартамент за първи път, после се опитвам да изляза през тоалетната. Но ето, не губя надежда, че ще си намеря някаква работа, свързана с ходене в природата с цел. Може бране на гъби, нещо такова. Ще помисля догодина как да стане. Успявам да включвам, не успявам да изключвам. Не е уморително, напротив, дава прекалено много сила и енергия, често няма представа човек какво да я прави. Ето, например вчера – излязох да купя сандвич на сина си, пък се озовах на Витоша на Бай Кръстьо. Докато носех сандвича на сина ми, по пътя срещнах баща му, заговорихме се и влязохме в Борисовата, оттам излязохме на Ловния парк, а от там мернахме в далечината 93 на спирката, мигаше на аварийки. Внезапно ми се прииска да се затичам и да го хвана, а бащата на сина ми каза „Как ще го хванеш, бе?“ и тези думи много ме амбицираха. Тръгнах да тичам, което беше приятно и вълнуващо, но автобусът се изниза подло точно в последния момент, когато вече бях на 20-тина метра от него. За щастие, веднага дойде друг за Железница, който хванах бързо, слязох под Драгалевци, вървях бързо и стигнах до Бай Кръстьо за около 40 минути. Там готвят много вкусна супа от коприва. После слизането е за 15-тина минути, ако тичаш надолу, така че цялото нещо отне не повече от два часа. Хубавото на София е, че всичко е малко и наблизо, включително и Витоша. Бащата ме изчака на улицата, докато качих на детето сандвича, тичайки по стълбите нагоре и надолу. Ааа, София е окей, обаче там като отида и вървя много бързо, а и самата природа... „Уединение с природата“ не идва от усамотение, а от „ставаме едно“. Имам супер нужда да си общувам с природата, реално ми е единственото пристрастяване в момента. Пада обхватът. Оставаш там \"защитен\", така го приемам. Иначе в София ме радват много тийнейджърите на скейтове и тийнейджърките със зелено-сини коси, децата също. Шумните тийнейджъри и деца на групи, които се смеят и забавляват заедно и си правят, каквото си искат. От сърце им се радвам навсякъде, където ги видя из София, не се е случвало досега да имам кофти преживяване с тийнейджъри или с деца в София.  Заради тях съм още тук. Във всеки възможен смисъл. Също така ме научиха да правя всичко тройно по-бързо. Нещо опитвате да ме въвлечете в дебат за домашното насилие усещам? Ми няма да стане, бетон съм, запазвам ледено мълчание, хаха. Не, никога никой не съм чувала да ме нарича така. Не ми се струва обидно, иначе. Има разни по-странни птици – майката кукувица, примерно, дето оставя яйцето да се мъти в чуждо гнездо и отива да си гледа кефа. С майки кокошки, майки квачки... не ми се мисли кво е. Но ето, примерно мама гарга, дето смята за най-красиво малкото си гардже, много ме кефи. Точно така трябва да постъпват майките и да вдъхват самочувствие на малките си! Ммм, „татко орел“ звучи мнооого, много добре. Представям си го даже в костюм, подобен като на Батман, само че примерно неоновосин с огнена буква „О“ на гърдите. Също с крила, с идеално поддържани пера, не някъв татуиран пропадняк като моя гарван от видеото на „Брак“. Който иначе е доста миличък и ако изключим оглозганата глава си е в супер форма, реално. Абе, чудесно е всичко.  Невероятно ми е интересна новата музика. Всеки ден попадам на брутално добри неща. Нямам търпение да става 2020-а, то даже като цифра изглежда като някакъв супер як трак, „2020“. Две-и-двайсетте ще са новите 80 и 90 в едно, но много, много по-яко. Влиятелни хора ми пращат редовно по месинджър. Би ли ни изпратила и ти по месинджър линк на нещо, което би препоръчала да се чуе, нещо, но масово по-непознато? Та да можем и ние да казваме, че влиятелни хора ни пращат редовно по месинджър нова музика! Ето ви  „Нокиа кънектинкпипъл“. „Кукла“ ми е любима, нищо че сега бих я изпяла, записала и смесила по съвсем друг начин. Имам няколко на английски с по двеста-триста гледания в ютюб, никой не слуша, а не са лоши. „Бял шум“ нямам търпение да излезе. От „Пия за Мария“ леко ми става лошо, но това е нормално. Почти съм сигурна, че и на „Ийгълс“ им става лошо само като видят табелка на хотел. Не съм я чела, но ми разказваха за една футуристична поредица на Айзък Азимов от 50-те години, „Фондацията“. В нея всеки човек живее на отделна – забележете – планета. За да се възпроизведе, което едва ли се случва повече от веднъж в живота му, той трябва да пропътува огромни разстояния. Децата пък, като се родят, живеят на трета планета, където ги гледат роботи. Непрекъснато цикля върху това. Струва ми се, че напоследък живеем в режим „аватари“. Най-вече, като вървя в природата, в планината и в гората за гъби и бързо ходене пеша из София. Също – като гледам да си правя, каквото си искам и да взимам спонтанни решения, много разтоварва. Ето примерно „Брак“ - музиката я почнах една събота и я завърших в следващата сряда. Макар че видеото беше готово и монтирано с друга музика. Като цяло творчеството би трябвало да е това – да си правиш, каквото си искаш. Точно както прави Творецът – нали затова му викаме така? Той с някого нещо да се съобразява случайно? С молбите ти да спечелиш от тотото? Хахаха, стига глупости. Е, има някакви принципи, сезони, Слънце изгрява засега, всеки ден. Ама не е решил, не ни е подсказал колко бързо могат да се променят нещата. Най-интересният въпрос. Непрекъснато разсъждавам върху това. В продължението на идеята на Азимов за алиенацията между хората, напоследък филмът, който почна да ме занимава чисто концептуално, повече даже от „Матрицата“, е „Аватар“. Кажете, че не почнахме да общуваме помежду си чрез аватари, а? Не ви ли пишат едни полубогини от едни профилни снимки по цял ден, някакви невероятно висши мисли, разбирате се с по една дума или даже без, чисто ментално-трансцендентално, физически и духовно – пълен синхрон и разбиране. Сега, друг въпрос е доколко ще ви се получат нещата „на живо“, ако трябва да си общувате в реалните си тела в едно помещение. Напоследък срещам много хора, фиксирани върху това колко било яко човек да е сам и да се наслаждава на това усещане. Не знам какво да си мисля. По-скоро бих я използвала, за да си отвнушим всичко, което знаем за смъртта, а то е точно нищо, освен че е свързана с края на функционирането на физическото тяло. Друго не знаем нищо. Ама яко ни е шубе. Страхът от смъртта е в основата на всички други страхове, всички страхове от „неизвестното“. Парадоксалното е, че от толкова страх от нея обезценяваме самия живот, обезличаваме го, живеем го по начин, по който той самият губи стойността, красотата и непосредствеността си. Красотата на мига. Мисля, че ако се освободим от страха от смъртта, това ще е най-големият ни еволюционен скок досега. Ново ниво на съзнанието. Нямам никаква идея как да стане това, знам само, че има цивилизации и култури, които отдавна отделят много повече внимание на тоя въпрос. Тибетците примерно. Индианците също имат разсъждения, свързани по-скоро с живота, но които замесват и смъртта като нещо много по-естествено и не толкова страшно. Ние – кво? „Стига си ми разсъждавала за глупости, учи си уроците, за да си намериш работа, за да ти плащат осигуровките, за да взимаш пенсия, с която да си платиш погребението“. Ми, тенкс, бът но тенкс. Все пак еволюираме, очевидно. Развиваме интуицията, телепатичните способности. Свързваме се по-лесно, във всякакви „мрежи“, но по-важното – извън тях. Не се лъжем вече така лесно. Децата ни – още по-малко. Това, което наричат „просветление“, това верно е някво ново ниво на съзнанието, свързано с нови сетива. Можеш да си говориш с дървото, с планината. Колективното съзнание се развива. Има една теория, как реално всички сме един жив организъм. Всеки човек е част от цялото човечество, с това всички сме съгласни, нали? Ами значи човечеството също може да бъде прието като един човек. И якото е, че ако те вълнуват такива неща, информацията е супер лесна и достъпна. Това е много яко. Технологиите – започнаха да творят. Изкуственият интелект се развива много бързо, реално по-бързо от нашия, и това не е непременно застрашително за нас. Абе, като цяло – ново време. Нов свят. Будя се в нов свят. Има любов. До скоро!  ", "date": "2019.12.10", "title": "Миленита: Вече живеем на отделни планети"}
{"url": "https://www.actualno.com/crime/tech-na-gaz-sled-katastrofa-zatvori-carigradsko-shose-pri-4-ti-km-news_1414315.html", "text": "      Временно е преустановено движението на пътни превозни средства по бул. „Цариградско шосе“ при 4-ти  километър.      Причината е катастрофа при бензиностанция на OMW и изтичане на газ, съобщиха от Столична община. Стана ясно, че лек автомобил се е ударил в колонка на бензиностанцията.   Спряно е движението и на градския транспорт в участъка от площада на Авиацията до бул. Брюксел посока изход.\r\nНа място веднага са изпратени няколко пожарни и полицейски екипи. Те успели бързо да обезопасят района. Опасност от взрив няма, уверяват властите, цитирани от Нова телевизия.  Инцидентът предизвика сериозно задръстване по главната пътна артерия в посока изхода на София. ", "date": "2019.12.10", "title": "Теч на газ след катастрофа затвори \"Цариградско шосе\" при 4-ти км"}
{"url": "https://www.actualno.com/music/koncertyt-na-bet-hart-dovechera-se-otlaga-news_1414245.html", "text": "      Концертът на Бет Харт, който трябваше да се състои тази вечер в \"Арена Армеец\", се отлага поради заболяване на изпълнителя. Това беше официално съобщено от организаторите BG Sound Stage.      Билетите са разпродадени, зала \"Арена Армеец\" вече е готова да посрещне публиката и техническите екипи работят по подготовка на концерта. Но поради внезапно вирусно заболяване Бет Харт не е в състояние да излезе на сцената.  Организаторите договарят нова дата за концерт, като закупените билети ще важат за него. В най-скоро време ще бъде обявена новата дата.   Бет Харт поднася своите извинения на българската публика и се надява скоро да се срещне с нея. ", "date": "2019.12.10", "title": "Концертът на Бет Харт довечера се отлага "}
{"url": "https://www.actualno.com/society/bhk-objavi-advokata-na-polfrijman-za-zastypnik-na-godinata-news_1414298.html", "text": "       Три журнлистки си поделят голямата награда \"Човек на годината\" 2019 . Българският хелзинкски комитет (БХК) традиционно връчи наградите си на 10 декември -  международният ден за правата на човека.       Специалният приз „Застъпник на годината“ взима - адвокатът на Джок Полфрийман. \"Той е  адвокат и дългогодишен защитник   на правата на лишените от свобода.  Работи активно срещу полицейското   насилие и злоупотребата с полицейски  правомощия и е член на „Движение   Промѣна”., посочват от Български хелзинкски комитет.   Журито присъди приза на Генка Шикерова, Полина Паунова и . Според БХК те са \"едни от преките участници в големите  предизвикателства пред свободата на изразяване през изминалата година.  Шикерова, Паунова и Великова са сред емблематичните защитници на честта  на журналистическата професия в България, отстоявайки правото и  задължението си да разкриват и огласяват истината\", посочват от  организацията. Георги Георгиев и гражданско движение „Боец“ получават специален приз  „Доблест на годината“. През 2019 г. движението и председателят му  подадоха редица сигнали  срещу висши кадри на прокуратурата и Комисия за  отнемане на  имуществото, придобито от престъпна дейност, включително  Пламен  Георгиев, Иван Гешев и Сотир Цацаров. Георгиев организира и  оглави  протестите срещу порочния избор на нов главен прокурор, пипомнят от БХК.  Освен голямата награда журито определи и две подгласни награди, както и седем специални награди:\r\nЕдната е за Националната мрежа за децата и изпълнителният й директор Георги Богданов. Те са отличени заради \"огромните усилия, вложени от екипа в разяснителна кампания в цялата страна срещу безпрецедентните атаки срещу Стратегията за детето от страна на крайни религиозни и ултранационалистически движения и организации. През 2019 г. Георги Богданов бе на първа линия и в дебати, обсъждания и протести, за да се противопостави на дезинформацията.\"\r\nДругата получи Юлия Георгиева и „Център за хуманни политики“ заради организацията на мащабна онлайн кампания за набиране на средства за продължаване на работата на „Розовата къща“ — дневен център за наркозависими хора. През лятото на 2019 г. центърът беше в опасност да бъде закрит, но Георгиева и ЦХП спасиха и разгърнаха услугата, която е единствена по рода си за София, посочват от БХК.        Специален приз „Вдъхновение на годината“ отива при Мануела Попова — инициатор на проекта „Не ми се обиждай, но…“ . Проектът се бори с наложените в обществото стереотипи и стигми за хората с различни увреждания и здравословни проблеми, хора от етнически, полови и религиозни малцинства, хора от различни групи и с различни истории. Специален приз „Активист на годината“ е присъден на „Дишай, Перник“ — сдружение на активни граждани, които защитават правото на чист въздух и търсят решения на проблема с мръсния въздух в своя град. Специален приз „Постоянство и памет“ журито отреди на фондация „Остров Белене“ . Концлагерът „Белене“ е сред тъмните петна от нашата история, за които трябва да се знае и да се помни. През 2019 г. фондация “Остров Белене” работи активно в тази посока, като представи идеен проект за мемориален комплекс на остров Персин, който предвижда възстановяване на концентрационния лагер във вида му от 50-те години на миналия век. Ромски граждански активисти печелят специален приз „Храброст на годината“. В началото на 2019 г. ромски и активисти и техни приятели от цялата страна изпратиха писмо до премиера Бойко Борисов и вицепремиера Томислав Дончев за отхвърляне на „Концепция за промени в политиката за интеграция на циганския (ромския) етнос в Република България и мерките за реализацията им“ на вицепремиера Красимир Каракачанов. По време на дискусиите за Концепцията ромски активисти мобилизираха роми от кварталите на България да пишат до премиера и резултат до Министерски съвет и администрацията бяха изпратени над 1000 писма. Специален приз „Пробуждане на годината“ спечели ИК „Подкрепи педиатрията“ През 2019 г. младо поколение лекари се опълчиха на статуквото, застанаха срещу началниците си и нарушиха десетилетия на мълчание, за да повдигнат въпроси от особено значение за детското здравеопазване. Първия протест на екипа на педиатрията беше през април тази година, провокиран от липсата на животоспасяващи медикаменти, лимитите за прием, недофинансираните педиатрични клинични пътеки.      Отличниците са избрани между общо 33 номинации , подбрани според предварително  обявени критерии за допустимост сред по-голям брой  издигнати личности и организации. Изрично уточняват от БХК. Тази година постъпилите и допуснати номинации бяха разгледани от журито в  състав: Красимир Кънев, председател на БХК; Красимира Величкова,  директор на Български дарителски форум; адвокат Александър Кашъмов,  ръководител на правния екип на Програма Достъп до информация; Явор  Гечев, директор „Маркетинг и връзки с обществеността“ на фондация  „Четири лапи“; Аделина Банакиева — член на Национална гражданска  инициатива „Системата ни убива всички“, които получиха Голямата награда  на БХК „Човек на годината 2018“; Бояна Петкова — основателка на „Макове  за Мери“; Марияна Кацарова, журналист и правозащитник; Петко Петков,  съдия; адвокат Даниела Михайлова, ръководител на правната програма на  „Инициатива за равни възможности“; Яна Бюрер Тавание, член на  управителния съвет на БХК.\r\nНаградите „Човек на годината“ се  връчват от БХК от 2008 г. насам. Те нямат финансово изражение. ", "date": "2019.12.10", "title": "БХК обяви адвоката на Полфрийман за \"Застъпник на годината\""}
{"url": "https://www.actualno.com/europe/erdogan-evropa-njama-lideri-news_1414319.html", "text": "      Държавният глава на Турция Тайип Ердоган е на мнение, че съвременна Европа няма политически лидер, предава TACC, като пояснява, че съответната гледна точка той е споделил в рамките на реч в Анкара.      „Съвременна Европа е в криза на лидерството и аз не виждам човек сред европейските политици, който може да бъде наречен образцов европейски лидер“, цитира агенцията думите на Ердоган.\r\nСпоред Ердоган бившият канцлер на Германия Герхард Шрьодер е бил такъв лидер.\r\nМеждувременно Ердоган нарече катарския емир шейх Тамим бин Хамад Ал Тани „млад и динамичен лидер в Персийския залив\", защото „винаги взема страната на бедните и помага на нуждаещите се страни\".  По-рано той заяви, че е даването на нобелова награда за литература на Петер Хандке. ", "date": "2019.12.10", "title": "Ердоган: Европа няма лидери"}
{"url": "https://www.actualno.com/starazagora/muzichko-na-starozagorskata-opera-gostuva-na-detskata-gradina-v-han-asparuhovo-snimki-news_1414295.html", "text": "      Продукцията за деца „Музичко“ на Държавна опера - Стара Загора, гостува на децата от на християнския празник Зачатие на Света Анна вчера. Поканата за гостуването е от директора Донка Стоилова.       С \"Музичко\" започна в детското заведение, в която на гости при малчуганите вчера бяха и възпитаниците на в селото. На децата от \"Незабравка\" през седмицата . Тяхното гостуване е наречено в „Баба приказки реди...“, а от детското заведение и са приготвили специална камина, край която да седнат скъпите гости. На малчуганите ще четат и които ще гостуват тази седмица на училището в Хан Аспарухово.   В ДГ „Незабравка“ има , а в детското заведение се работи по Единият е по Национална програма , вторият - се осъществява съвместно с читалището. Третият е В градината работи и , в който деца и родители заедно създават красиви изделия. На вчерашния празник в \"Незабравка\" гостуваха директори на градини от Стара Загора и главният експерт по образованието на община Стара Загора Десислава Нанева.     ", "date": "2019.12.10", "title": "\"Музичко\" на Старозагорската опера гостува на детската градина в Хан Аспарухово (СНИМКИ) "}
{"url": "https://www.actualno.com/burgas/dyrjavata-e-otpusnala-samo-5000-leva-za-problema-s-transporta-na-malkite-naseleni-mesta-news_1414220.html", "text": "      Проблемът с липсата на транспорт до селата взема национални размери. Това е причината частната транспортна фирма в област Бургас „М-Бус“, която обслужва селата в общините Малко Търново, Карнобат, Средец и Созопол да стане част от протеста, който започва на 13 декември. Организатор е Националното сдружение на автобусните превозвачи в България. В продължение на един месец той ще е символичен, след което започват ефективни действия. се свърза с управителя на транспортна фирма „М-Бус“ Румен Христов:“      „Този проблем стои години наред, а зимата, когато намалеят пътниците и приходите, той се изостря. Ние му търсим решение повече от 10 години , но няма такова, не срещаме разбиране от държавата, не виждаме политики от нейна страна за решаване на проблема. Трябва държавата да си даде сметка, че има разлика между транспортното обслужване на малките населени места и връзката им с общинските и областни центрове и транспорта между големите градове. Там нещата могат да бъдат поставени на пазарен принцип, има търсене на услугата. Проблемът стои с малките населени места, защото на всички е ясно, че там не е нормално да не се осъществява политика относно транспортното обезпечаване и тя трябва да е политика на държавата“.\r\nСпоред Румен Христов нещата са свързани. Хората трябва да стигат от местоживеене до работа и административните центрове. Според него обаче, държавата се е отказала от задълженията си , не иска да излезе открито пред хората и да каже, че няма ангажимент към хората от малките населени места, защото явно политиците си мислят, че след 10-20 години няма да ги има. „Ако това прозира в бездействието на държавата, тежко ни и горко.\r\nВ началото на тази година поставихме проблема и имаше реакции от страна на премиeра, министъра на финансите и други ведомства, но всичко това в рамките на 2-3 месеца докато поотмине проблемът. И в края на годината, ние виждаме, че от всичко това обещано няма нищо свършено, с изключение на едни 5 хиляди лева от резерва на Министерството на транспорта за Община Малко Търново“.  Проблемът е поставен и на кмета на Община Малко Търново, но той стои и пред на много други малки населени места в цялата страна. „Така се стигна до нашето участие в активните протести, защото ако не намерим решение, това означава, че тези населени места ще останат без транспорт и ние сме готови да фалираме. В края на всяка година осигурявам кредитиране, за да си погася заемите за покриване на текущи разходи“ казва управителя на „М-Бус“.\r\nВ крайна сметка се оказва, че потърпевши от проблема са не само жителите на малките градчета и селата, но и бизнесът. Това е една от причините, превозвачите да настояват да бъдат освободени от плащането на тол такси. ", "date": "2019.12.10", "title": "Държавата е отпуснала само 5000 лева за проблема с транспорта на малките населени места"}
{"url": "https://www.actualno.com/scene/silata-na-cennostite-ojivjava-v-magijata-na-tanca-na-ansambyl-chinari-na-12-dekemvri-v-zala-1-na-ndk-news_1414257.html", "text": "      Минало, настояще и бъдеще се срещат в едно в интерактивния спектакъл на ансамбъл „Чинари“ „Магията на танца“. На фона на впечатляващи кадри, заснети в Историческия парк край Варна („Изборът на българите“ за 2019, според Годишните награди на Министерството на туризма), на 12 декември в зала 1 на НДК елитната музикално-танцова трупа ще пренесе публиката в далечни времена и епохи, за да разкаже за силата на българския дух и посланията на предците ни. Добро и зло, любов и омраза, мрак и светлина са вечните човешки теми, които вълнуват поколенията още от древността до наши дни. В „Магията на танца“ те са претворени в четири основни картини – вятър, вода, огън и земя. Четирите природни стихии събират и пазят народната мъдрост и памет. Ефектна мултимедия и визуализации допълват съвременния музикално-танцов разказ на „Чинари“, базиран изцяло на българския фолклор, но претворен и пресъздаден в контекста на съвременните изразни средства и стилистика.      Освен таланта, красотата, майсторството и високия професионализъм на танцьорите от професионалната трупа, в зала 1 на НДК на 12 декември ще видим още впечатляващите изпълнения на трио „Булгарина“ и група „Етнотикс“ – общо 40 човека артисти и музиканти. Автори на музиката в „Магията на танца“ са големи съвременни композитори като Костадин Генчев, Кирил Добрев, Пейо Пеев, Костадин Атанасов, Петър Миланов, Димитър Димитров, Сергей Стойнов. Хореограф и режисьор на спектакъла е художественият ръководител на ансамбъл „Чинари“ Асен Павлов.\r\nБилети за „Магията на танца“, на цени от 20 до 40 лева, все още са налични на касите на НДК и в . ", "date": "2019.12.10", "title": "Силата на ценностите оживява в „Магията на танца“ на ансамбъл „Чинари“ на 12 декември в зала 1 на НДК"}
{"url": "https://www.actualno.com/crime/prokuraturata-izkluchva-emilijan-gebrev-da-e-bil-troven-zaradi-chast-ot-nasledstvoto-na-ktb-news_1414238.html", "text": "      Прокуратурата официално отрече, че не дава информация на оръжейния търговец Емилиян Гебрев относно разследването за опита той да бъде убит чрез отравяне. какво се случва по този случай беше публикувано на сайта на държавното обвинение.      Една от версиите за опита за убийство е, че т ой е предизвикан заради износ на оръжие към Украйна (за  Министерство на отбраната и за Министерство на вътрешните работи –  Национална гвардия на Украйна) - през декември 2014 г., януари 2015 г. и  март 2015 г. Към април 2015 година от страна на Емилиян Гебрев не са  били предприемани действия, свързани с , поради което твърденията в тази насока и соченето на такива  действия като повод за покушението са лишени от основание, смята прокуратурата. А какво каза за последно самият Гебрев точно за сагата \"Дунарит\" и офшорка, свързвана с Делян Пеевски - припомнете си в !   От обясненията става ясно, че според прокуратурата един от обвинените за и дъщеря му Юлия във Великобритания - Сергей Федотов (името вероятно е фалшиво), е влизал 3 пъти в България през 2015 година. Тогава беше направен опит да бъде убит Гебрев, синът му и един от директорите на оръжейната фирма \"Емко\".\r\nДържавното обвинение казва и, че има запис на Федотов и други руснаци, но не можем да направим достатъчно добра техническа експертиза и затова сме го пратили в САЩ.  Засега, обаче, прокуратурата няма отговор дали Гебрев е бил тровен с отрова от клас \"Новичок\" - такава, каквато се смята, че е използвана при Скрипал. \" \", казва държавното обвинение.\r\nДруг интересен момент от обясненията на прокуратурата относно отровата е, че е искана помощ от ОЗХО (Организацията за забрана на химическото оръжие към ООН). ОЗХО обаче казали, че могат да помогнат само при искане на нашето МВнР и в крайна сметка се оказва, че такова искане изглежда няма. Ето и какво казва държавното обвинение по тази линия: \" „ОЗХО има готовност да окаже техническа помощ на Република България, в това число и да направи оценка на химическото вещество, причинило отравянето … ако такава бъде поискана официално. Изрично е подчертано, че тази помощ следва да бъде поискана от българското правителство по официален път, т. е. чрез вербална нота от МВнР …“ „Представителите на ОЗХО изрично са се позовали на двустранното споразумение за привилегиите и имунитетите на ОЗХО, с което са дали сигнал, че ОЗХО няма да предостави свои експерти за ангажиране на целите на наказателно производство.“ \".    ", "date": "2019.12.10", "title": "Прокуратурата изключва Емилиян Гебрев да е бил тровен заради част от наследството на КТБ"}
{"url": "https://www.actualno.com/america/twitter-klasira-naj-obsyjdanite-temi-prez-godinata-news_1414251.html", "text": "      Социалната мрежа Twitter определи най-коментираните теми за 2019 г. Сред тях попадат сериалът „Игра на тронове”, пожарът в катедралата Нотр Дам и президентът на САЩ Доналд Тръмп.      На първо място в класацията за най-обсъждана новина в социалните мрежи е , вследствие на който изгоряха шпилът на катедралата и част от покривната конструкция.   На второ място е хаштагът „ ” – епохата на управление, настъпила на 1 май в Япония с идването на власт на новия император.\r\nТретият победител е Венесуела, където през януари започнаха масови протести, а на страната.  В първите 10 най-популярни новини попадат , най-силният за последните десетилетия , пожарът в Амазония, протестите в Хонконг, шествията срещу климатичните промени, в Нова Зеландия и предизборните дебати на демократите в САЩ.\r\nНай-обсъжданите личности за 2019 г. са президентът на САЩ Доналд Тръмп, неговият предшественик Барак Обама и министър-председателят на Индия Нарендра Моди. В списъка попадат американският политик Александрия Окасио-Кортес, президентът на Бразилия Жоир Болсонаро и кандидатите за президент на САЩ Бърни Сандърс и Джо Байдън.   Потребителите са коментирали бившия кандидат-президент Хилъри Клинтът и лидера на Франция Еманюел Макрон. На последно място в трупата на най-обсъжданите личности е руският президент Владимир Путин.    Най-обсъжданият сериал през 2018 г. е . На второ място е класиран сериалът „Странни неща” (Stranger Things), а третото място заема . В класациите за широкоекранни филми най-много коментари е имало за „Отмъстителите: Краят”.\r\nПотребителите на Twitter са обсъждали най-активно актьорите Том Холанд, Крис Евънс и Зендая. Най-коментираните музиканти за 2019 г. са южнокорейската група BTS, американската певица Ариана Гранде и рапърът Дрейк.\r\nСоциалната мрежа е направила специална класация и за публикация с най-много споделяния. Най-популярна е била снимката на кокоше яйце, която през януари счупи световния рекорд в Инстаграм по брой харесвания.   Потребителите охотно са споделяли видео, на което тълпа студенти бяга от малка патица и запис, на който котка перфектно прескача препятствие. ", "date": "2019.12.10", "title": "Twitter класира най-обсъжданите теми през годината "}
{"url": "https://www.actualno.com/crime/sydyt-potvyrdi-uslovnata-prisyda-na-kmeta-na-septemvri-news_1414230.html", "text": "      Апелативен съд - Пловдив потвърди решението на окръжния съд в Пазарджик, с което бе осъден на 2 години и 6 месеца затвор условно кметът на Община Септември Марин Рачев. Потвърден е и изпитателният срок от 4 години, съобщи bTV.      Присъдата е за укриване на данъци през периода 14 февруари 2005 – 5 април 2007 година. Тогава, в качеството си на едноличен търговец и при условията на продължаващо престъпление, Марин Рачев е избегнал плащането на данъци в особено големи размери – 118 923 лева. Освен това е потвърдил невярна информация в данъчни декларации, посочват от Апелативния съд в Пловдив.   Решението не е окончателно и подлежи на обжалване или протест пред Върховния касационен съд. Кметът на Септември първоначално беше отстранен от длъжност, впоследствие – възстановен. Срещу него е образувано и досъдебно производство по подозрения за умишлена безстопанственост. В края на месец септември Комисията за противодействие на корупцията и за отнемане на незаконно придобитото имущество внесе иск за отнемане на 9 милиона и 300 хиляди лева от Марин Рачев. ", "date": "2019.12.10", "title": "Съдът потвърди условната присъда на кмета на Септември "}
{"url": "https://www.actualno.com/dobrich/nov-sluchaj-na-afrikanska-chuma-po-svinete-e-registriran-v-dobrichko-news_1414235.html", "text": "      Потвърдена е положителна проба за Африканска чума по свинете в община Добричка, стана ясно на заседанието на Областната епизоотична комисия. Животното е било отстреляно от ловци в района на с. Дончево. Районът е маркиран и се извършват претърсвания за други болни диви прасета.      Заради заразата е обявена , разпределена на три зони. За първата е наложена забрана за лов, а два пъти седмично в продължение на месец тя ще бъде претърсвана от служители на горски и ловни стопанства. Повишени са мерките и в останалите две зони.   По данни на директора на Областната дирекция по безопасност на храните д-р Анелия Андонова чак 6 месеца след последния регистриран случай на заболяването може да се отмени инфектираната зона и предпазните мерки. Целта е да се предпазят индустриалните ферми. В района на Дончево е най-големият птицекомбинат в страната ни. ", "date": "2019.12.10", "title": "Нов случай на Африканска чума по свинете е регистриран в Добричко"}
{"url": "https://www.actualno.com/society/a1-predlaga-elektronnata-vinetka-v-svojata-tyrgovska-mreja-news_1414184.html", "text": "       е единственият телеком в България, който предлага електронни винетки за леки и тежкотоварни автомобили.е-Винетка е  достъпна в търговската мрежа на компанията, като всеки, който желае да я закупи, ще може да направи това в А1 магазините, на , а също и през приложението .      В магазините на А1 потребителите могат да закупят своята е-Винетка както в брой, така и с дебитна или кредитна карта. С цел улеснение на клиентите на всички оператори, на те ще могат да направят покупката по електронен път по всяко време, без да е необходима регистрация в сайта в три лесни стъпки.\r\nКлиентите на А1 имат възможност да закупят уикенд или седмична винетка и чрез SMS, като сумата се начислява в следващата им фактура. Това става само с изпращане на регистрационния номер на превозното средство до кратък номер 1002 за уикенд и до 1007 за седмична винетка.\r\nКлиентите, които са закупили винетка през регистрацията си на а1.bg, имат достъп до история на покупки и информация за автомобила, които могат да се ползват и при настоящите и следващи поръчки.  е-Винетка е достъпна в търговската мрежа на А1 в партньорство с „Интелигентни Трафик Системи” ЕАД, които са единственият национален доставчик на услуги за електронно събиране на такса за изминато разстояние и партньор на АПИ. От старта на продажбите на електронни винетки в края на 2018 година, вече над половин милион водачи избират А1 като доставчик на винетка. Допълнителна информация за електронните винетки може да се получи на .  ", "date": "2019.12.10", "title": "A1 предлага електронната винетка в своята търговска мрежа"}
{"url": "https://www.actualno.com/asia/razmrazjavane-na-otnoshenijata-mejdu-katar-i-sauditska-arabija-news_1414244.html", "text": "      Катар изпраща премиера си на среща на Съвета за сътрудничество в Персийския залив в Саудитска Арабия, като това е най-високото ниво на представителство на емирството на годишната среща от две години насам и най-конкретният знак за потенциално размразяване на отношенията след разразилия се регионален спор преди години.      Катарският премиер Шейх Абдула бин Насер ал Тани ще оглави делегацията на емирството за срещата на съюзените със САЩ арабски лидери в Персийския залив, съобщава държавната новинарска агенция QNA.\r\nНеговото присъствие следва неотдавнашното интензифициране на опитите за разрешаване на спора, заради който Саудитска Арабия и нейните съюзници наложиха политически и икономически бойкот срещу Катар от юни 2017 г. насам заради обвинения, че Доха подкрепя тероризма.   Катар отрича обвиненията и обвинява четирите бойкотиращи страни, които също така включват Обединените арабски емирства (ОАЕ), Бахрейн и Египет, който не членува в Съвета за сътрудничество в Персийския залив, че се опитват да ограничат суверенитета му.  Катар беше представен на срещата през миналата година, която се проведе отново в Рияд, от своя външен министър. Преди година управляващият емир присъства на срещата в Кувейт, но Саудитска Арабия и нейните съюзници изпратиха по-нископоставени служители.\r\nКувейт и САЩ се опитаха да посредничат в разрива, който разруши съюза в Съвета за сътрудничество в Персийския залив и подкопа усилията на Вашингтон за сформиране на обединен фронт за сдържане на Иран, който води няколко прокси войни със Саудитска Арабия.\r\nКатарският премиер последно посети Саудитска Арабия през май за спешна среща за обсъждане на регионалната сигурност след атака срещу танкери във водите на Персийския залив. Рияд и Вашингтон обвиниха Иран за взривовете, който отрече каквото и да е участие.       Емирът на Катар Шейх Тамим бин Хамад ал Тани няма да присъства на срещата в Рияд, съобщават държавните катарски медии.\r\nСлед поканата на саудитския крал Салман към катарския емир, външният министър на Катар заяви, че е постигнат \"известен напредък\" в преговорите с Рияд.\r\nНякои наблюдатели казаха, че срещата може да трасира пътя за \"помирителна конференция\".\r\nДруги останаха скептични, заявявайки, че той следва само протокола и е поканил катарския държавен глава на срещата и през миналата година. ", "date": "2019.12.10", "title": "Размразяване на отношенията между Катар и Саудитска Арабия"}
{"url": "https://www.actualno.com/dobrich/mvr-dava-10-mln-leva-za-izgrajdane-na-infrastrukturni-rajoni-s-multifunkcionalno-prednaznachenie-news_1414256.html", "text": "      Странна поръчка обяви Министерството на вътрешните работи вчера -  за изграждане на инфраструктурни райони с мултифункционално предназначение.      Тя ще се изпълнява на инженеринг. Тоест, изпълнителят трябва да проектира и построи изискваните от него комуникации и съоръжения, ведно с авторския надзор. Прогнозната й стойност е 10 млн. лв. с ДДС.\r\nКакво се крие зад това завоалирано наименование обаче не става ясно поне засега. В сайта на МВР са публикувани само решението за откриване на процедурата и обявлението за нея. .   Публикуваната документация трябва съдържа технически спецификации, инвестиционни и други проекти, методика за определяне на комплексната оценка, образци на документи и указания за попълването им, а така също проект на договор.\r\nНа практика процедурата за странното нещо „изграждане на инфраструктурни райони с мултифункционално предназначение“ е стартирана. Срокът за приемане на офертите тече (до 10-ти януари), но в ущърб на потенциалните кандидати. Това е така, защото те не биха могли да подготвят офертите си при липса на гореспоменатите книжа.  \r\nА инфраструктурните райони с мултифункционално предназначение ще са в градовете Елхово и Любимец, разделени в две обособени позиции.    За Елхово например предвидената за целта площ е 27 декара – близо 4 футболни игрища по стандартите на ФИФА. Тя се намира на ул. Морава“ №1 и е част от района на РДГП в Елхово - терен с обща площ над 140 декара. Преди около девет месеца за същия терен бе стартирана процедура по изграждане на площадки за разполагане на 241 контейнера за настаняване на бежанци. Сега се планира изграждане на транспортни, ВиК и електро и комуникации в определения терен и благоустрояването му. Трябва да се изгради външна ограда и вътрешна, която да разделя зоните, входна буферна зона и КПП, зонирани площадки за разполагане на инфраструктурни елементи, вертикална планировка.   Предвидени са също изграждане на мълниезащитна и заземителна инсталации и комуникационни, охранителни системи и видеонаблюдение. Прогнозната стойност на поръчката за Елхово е близо 7 млн. лв. с ДДС.\r\nЗаложените дейности твърде много приличат на прекратената през април процедура. Сходно е описанието и за град Любимец, но там територията е по-малка – 15 392 кв. метра. Намира се на улица „Одрин“ №73. За нея и предвидената сума е по-ниска – 3 млн. лв. с ДДС.\r\nНай-вероятно пак става въпрос за изграждане на центрове за мигранти, тъй като дейностите се финансират с европейски средства, от фонд „Убежище, миграция и интеграция“.\r\nПрипомняме, че предходната поръчка за кризисни центрове бе обявена през март месец. Тя касаеше градовете Елхово, Любимец и Малко Търново. Хората по места се разбунтуваха тогава, вдигнаха се на протести и не стана ясно дали това е истинската причина месец по-късно поръчката да бъде спряна. \r\nОфициалните мотиви бяха, че са необходими съществени промени в условията на процедурата, които биха променили кръга на заинтересованите страни. ", "date": "2019.12.10", "title": "MВР дава 10 млн. лева за \"изграждане на инфраструктурни райони с мултифункционално предназначение\""}
{"url": "https://www.actualno.com/education/vylchev-obrazovatelnata-sistema-zapochna-da-se-prechupva-news_1414187.html", "text": "      Ясно е, че трябва да променим системата - учебните програми, методи на преподаване, финансиране и т.н. Системата започна да се променя и да се пречупва. Променя се фокусът, защото се променя светът около нас. Различно е поколението, ползва различен обем информация. Не говорим за промяна на целите, а за компетентностен подход. Това каза министърът на образованието и науката Красимир Вълчев на конференция \"Перспективи и предизвикателства пред педагогическото образование през XXI век\", предаде агенция \"Фокус\".      \"Досега винаги образованието е подготвяло децата за една професия, сега, според проучвания, сменят средно между 3 и 9 професии. Затова трябва много повече практичност на обучението. Трябва да направим така, че да мотивираме учителите, заяви министър Вълчев. Според него сега има усещане, че системата служи на статуквото, а не на развитието. По думите му има липса на достатъчно чувствителност към външната среда.   \"Догодина ще предложим национална програма за преподавателите и ще бъдат финансирани допълнително. В следващата стратегия на образованието ще се опитаме да привлечем повече млади хора и във висшите училища. Ще бъде необходимо да имаме мрежи от преподаватели и ресурси\", посочи Вълчев. Той подчерта, че трябва да се реализират нови политики, свързани с приобщаващото образование. ", "date": "2019.12.10", "title": "Вълчев: Образователната система започна да се пречупва"}
{"url": "https://www.actualno.com/curious/zodiakalnite-znaci-koito-mnogo-chesto-naranjavat-blizkite-si-news_1414189.html", "text": "      Има хора, които винаги мислят първо за себе си. Те са егоисти и можете да очаквате всичко от тях. Свикнали са да нараняват хората около себе си, дори понякога го правят напълно несъзнателно. Препоръчваме ви да не се доверявате на тези хора, защото е възможно да останете разочаровани. Колкото и да обичат близките си, са готови да забият нож в гърба им. Обикновено тези хора са представители на няколко зодиакални знака. Вижте кои са те!       Овен Ако са истински отдадени на някого, могат да останат верни. Това, обаче, се случва наистина много рядко. Те не са лоялни и често поставят себе си на първо място. Рядко мислят за чувствата на хората около себе си. Овните се възползват от хората, след което ги оставят, без дори да обяснят. Когато намерят човек, който е по - изгоден за тях, веднага са готови да предадат близките си. Те са родени да бъдат лидери и победители. Борят се за мечтите и целите си. Готови са да предадат и наранят дори най - близките си хора, за да победят. Близнаци   Тези хора имат две самоличности, сякаш в тях се крият двама коренно различни човека. Можете да очаквате напълно всичко от тях. Близнаците са изключително манипулативни, те могат да ви заблудят много бързо. Казват неща, които не мислят, без дори да им мигне окото. Могат да влязат в роля във всеки един момент, Близнаците са едни от най - добрите актьори в зодиака. Предават близките си без дори да се замислят за чувствата им. Способни са да оплетат всеки в мрежата си. Не мислят за последствията, защото са доста безотговорни. Стремят се да не задълбочават отношенията си както с приятелите си, така си с любовните си партньори. Лъв Всъщност представителите на този зодиакален знак са много лоялни. Проблемът при тях е, че също като Овните са родени да бъдат победители. Искат да постигнат целите си на всяка цена, а това може да бъде причина да предадат близките си. Поставят успеха си на първо място и биха забили нож в гърба дори на хората, които обичат. Лъвовете са готови да направят абсолютно всичко, за да победят. Представителите на този знак са много решителни и амбициозни.     Стелец Това са едни от най - забавните и интересни представители на зодиака. Обожават приключенията и вълнуващите преживявания. С тях никога няма да ви е скучно. За съжаление, доста често предават близките си. Те не го правят нарочно, лекомислени са и дори не осъзнават, че е възможно да наранят някого. Обикновено предават близките си, защото живеят за мига, не мислят за последствията. Забиват нож в гърба на хората, които обичат, само за да се възползват от някакъв вид забавление, което ще направи денят им по - интересен. Стрелците често не спазват обещанията си, защото обикновено не са искрени, когато дават думата си. ", "date": "2019.12.10", "title": "Зодиакалните знаци, които много често нараняват близките си"}
{"url": "https://www.actualno.com/america/demokratite-s-dve-obvinenija-za-impijchmynta-na-trymp-news_1414240.html", "text": "      Демократите в Камарата на представителите могат във вторник, 10 декември, заяви пред репортери конгресменът Елиът Ейнджъл, ръководител на Комисията по външни работи на Конгреса.      \"Мисля, че мнозинството е съгласно с това решение и ще чуете за него утре\", каза той след разговорите с председателя на Камарата Нанси Пелоси.   Според американските медии, демократите възнамеряват да повдигнат две обвинения срещу президента  - за използване на официалното му положение за лични цели и за възпрепятстване работата на Конгреса. Освен това хора от апарата на Камарата на представителите не изключват списъкът с обвиненията да бъде разширен: противници на шефа на все още не са решили дали ще бъдат включени в списъка искове срещу президента за опит за заговор с чужда държава, за да се намеси в изборите в САЩ, и също пречки пред правосъдието, съдържащи се в окончателния доклад на специалния прокурор Робърт Мълър.\r\nАко бъдат повдигнати двете обвинения срещу Тръмп днес, Камарата на представителите ще ги гласува идната седмица преди въпросът да влезе в Сената.  Председателят на Камарата на представителите Нанси Пелоси заяви в изявление в понеделник вечерта, че високопоставени демократи, включително председателят на комисията по съдебната власт Джери Надлер и председателят на комисията по разузнаване Адам Шиф, ще дадат пресконференция на следващия ден, за да „обявят следващите стъпки“ в процеса на импийчмънт.\r\nЧетири месеца след като информатор предизвика разследването на Тръмп за търсене на незаконни , демократите заявиха в изслушването в понеделник, че има много доказателства, че е замесен в подкупничество, злоупотребил с властта си и възпрепятствал разследването.   \"Упоритите усилия на президента Тръмп да принуждава чужда държава, за да му помогне да мами, за да спечели избори, е ясна и настояща опасност за нашите свободни и честни избори и за нашата национална сигурност\", заяви Даниел Голдман, съветник на демократите.    Изправен пред почти сигурен вот, който ще направи Тръмп третият американски лидер, подложен на процедура по импийчмънт и подложен на изпитание, топ републиканецът Дъг Колинс контрира, че през следващата година.\r\n\"Всичко е политическо\", каза Колинс. \"Къде е нарушението? Защо сме тук?\". ", "date": "2019.12.10", "title": "Демократите с две обвинения за импийчмънта на Тръмп "}
{"url": "https://www.actualno.com/balkani/i-severna-makedonija-s-bojkot-na-nobelovite-nagradi-zaradi-handke-news_1414195.html", "text": "      Северна Македония ще бойкотира церемонията по награждаването на Петер Хандке      Министърът на външните работи на Косово Беджет Пацоли благодари на колегата си от Северна Македония Никола Димитров, че страната му ще бойкотира церемонията по връчването на , съобщава агенция „Ина”цитирана от БГНЕС.   „Македония остана с нас в най-трудните времена през 1998 -1999 г., когато Милошевич извърши престъпления в Косово. Хандке не подкрепяше жертви като Северна Македония, но подкрепяше Милошевич”, написа Пацоли в своя профил в Twitter.       Сайтът припомня, че Албания, Турция, Хърватия и Северна Македония обявиха, че няма да откликнат на поканата да участват в церемонията по връчването на Нобеловите награди. Причината за бойкота на събитието е номинирането на Петер Хандке за носител на Нобеловата награда за литература, , дясна ангажираност и открита подкрепа на политиката на Слободан Милошевич през 90-те години.    Номинирането му доведе и до на двама от членовете на Нобеловата комисия за литература. ", "date": "2019.12.10", "title": "И Северна Македония с бойкот на Нобеловите награди заради Хандке "}
{"url": "https://www.actualno.com/europe/prisydite-za-atentatorite-ot-sankt-peterburg-sa-ot-19-g-do-dojivotna-news_1414267.html", "text": "      Военен съд в Санкт Петербуг даде доживотна присъда на Аброр Азимов, организатор на терористичен акт в ., предава ВВС.      Още десет други обвиняеми получиха различни срокове затвор – от 19 години до 28 години.   На 3 април 2017 г. във вагон на мотриса на петербургското метро  проехтя взрив, при който загинаха 15 души. Разследването установи,  че експлозията е дело на терорист-самоубиец. Бяха арестувани В зависимост от ролята им при подготовката на престъплението срещу тях бяха повдигнати различни обвинения и, съответно, те получиха различни присъди от съда.   Последно те заявиха, че следствието е извършило грешка.\r\nРазследването приключи през август 2018 г. Според неговите резултати атентатът е бил организиран от терористична общност, създадена на територията на Сирия от Сирожидан Мухтаров. Извършител на терористичния акт е друг киргиз с руско гражданство Акбаржон Джалилов. Той направил две взривни устройства, едното от които оставил на метростанция „Площад на Въстанието“, а втората взривил между други две спирки на подземната железница. ", "date": "2019.12.10", "title": "Присъдите за атентаторите от Санкт Петербург са от 19 г. до доживотна "}
{"url": "https://www.actualno.com/society/sofija-osymna-v-more-ot-mygla-i-mrysen-vyzduh-video-news_1414158.html", "text": "      София осъмна в , като гледката от Копитото най-точно показва какво дишат софиянци, предаде БГНЕС.      В столицата е в сила жълт код за опасно време за мъгли. Синоптиците съветват шофьорите да бъдат по-внимателни заради намалената видимост на пътя.   За да се ползва повече градският транспорт като мярка в борбата със замърсяването на въздуха, от Столична община отварят безплатни буферни паркинги. Местната управа има готовност при среднодневни превишения на фини прахови частици над 200 микрограма на кубичен метър да въведат \"зелен билет\", но засега стойностите на праховите частици във въздуха .\r\nТрадиционно превишаването на частиците във въздуха се случва в столичните райони \"Младост\", \"Надежда\", \"Павлово\" и \"Хиподрума\", но и в \"Красна поляна\" и \"Овча купел\" заради близостта им до кв. \"Факултета\".  Вчера кметът на София Йорданка Фандъкова съобщи, че група народни представители от ГЕРБ днес ще внесат в деловодството на Народното събрание искане за законови промени, които да налагат строги санкции - глоба и ефективни присъди - на всеки, който нерегламентирано гори отпадъци.\r\nОт НИМХ пък твърдят, че :\r\n„От вчера вечерта два пъти е спаднало замърсяването на въздуха в София. Очакваме днес да започне процес на очистване. Надявам се утре, с помощта на вятъра и лек валеж следобед, да се поизчисти малко градът“,  заяви пред БНР проф. Христомир Брънзов – директор на Националния институт по метеорология и хидрология.       „Разчитаме първо на природата – природата е тази, която се самоочиства. Тя създава този похлупак и тя е тази, която го вдига. Ние трябва да разберем, че природата е много по-силна от нас и да се адаптираме към нея, а не да се мъчим да се борим с нея“, подчерта той.\r\nЗа да се тръгне към търсене на решение на проблема с мръсния въздух, първо трябва да се знаят източниците, отбеляза проф. Брънзов и добави:\r\n„Това, което винаги ще замърсява града, са неговите собствени източници на прах – строителството, триенето на гумите в асфалта, почвената ерозия. Колкото и да се мие градът, не може да бъде измит. Винаги ще има този източник на прах. Точно този прах, който стои в града, вдига се, сваля се – той има много сериозно влияние върху замърсяването на града. Разбира се, автомобилите и битовото горене също. Има още един източник – това е външният източник на прах за града“. По думите му по-честото миене на улиците ще намали източниците на прах в града, но трябва да се работи за всеки от източниците на замърсяване.       ", "date": "2019.12.10", "title": "София осъмна в море от мъгла и мръсен въздух (ВИДЕО)"}
{"url": "https://www.actualno.com/curious/vsjaka-zodija-trjabva-da-se-otyrve-ot-tova-prez-2020-news_1414201.html", "text": "      Всеки човек си има своите слаби страни – някои са твърде несигурни, други пък са агресивни, трети – злопаметни. Много от тези лоши качества могат да бъдат превъзмогнати с помощта на силната воля. Ако обаче не сте сигурни какъв точно е вашият недостатък, от който трябва да се отървете през 2020 година, вижте какво има да каже астрологията по въпроса.       Овен Трябва да пуснете гнева си към хора, които са ви обидили. Трябва да приемете, че по един или друг начин те губят и да приемете, че са излезли от живота ви завинаги. Телец   Трябва да се отървете от цинизма си и да си позволите отново да повярвате в любовта, в щастието, в добрите отношения между хората.  Близнаци     Загърбете вината си. Трябва да спрете да обвинявате себе си за грешки, които сте направили преди години, за грешки, които не можете да поправите сега. Рак Трябва да се откажете от желанието си да зарадвате всички. Трябва да приемете, че не сте отговорни за щастието на хората около вас, а само за вашето собствено.  ", "date": "2019.12.10", "title": "Всяка зодия трябва да се отърве от това през 2020"}
{"url": "https://www.actualno.com/interest/pingvinite-zaeli-mjastoto-na-dinozavrite-v-evolucijata-news_1414200.html", "text": "      Учените откриха древен представител на съвременните пингвини, еволюцията на които е започнала веднага след изчезването на динозаврите. Описание на откритието е публикувано в списание Palaeontologia Electronica, предаде РИА Новости, цитирана от БГНЕС.      След като всички нептичи динозаври са изчезнали преди 66 млн. години, техните далечни роднини - пингвинообразните - продължават активно да се развиват. Във водите на цялото Южно полукълбо, от полярни до субтропични ширини, са живели гигантски пингвини с големи на човек и тежащи до 120 кг. Малки представители, подобни на съвременните пингвини на Антарктида, представляват по-скоро друг клон на еволюцията. Много малко се знае за времето, когато се появяват на планетата.   Наскоро учени от Австралия, Нова Зеландия и САЩ откриват на остров Чатъм в южната част на Тихия океан най-древния вид пингвини със съвременни размери и пропорции, наречен Kupoupou stilwelli. На езика на местните хора от мориори, населяващи остров Чатъм, „купуту“ означава „гмуркащи се птици“.\r\nОт 2006 до 2011 година учените успяха да съберат на острова фрагменти от пет скелета на този вид. Заедно с тях са открити части от два скелета на по-голям вид пингвини, които обаче не са идентифицирани или описани заради малкото количество материал. Пингвинът „купуту“ е живял тук преди 62,5-60 млн. години, когато Южният полюс няма ледена шапка, а моретата около Нова Зеландия са тропически или субтропически.  Развитието на пингвините започва още преди изчезването на динозаврите, а първите пингвини съществуват заедно на сушата и океаните с гигантските влечуги.\r\n„Възможно е пингвините да са изгубили способността си да летят и да са придобили способността да плуват след изчезването на динозаврите. Мисля, че птиците са претърпели огромни промени за много кратко време. Ако някога намерим вкаменелост на пингвин от Креда, ще знаем със сигурност“, казва един от авторите на изследването Пол Скофилд от Университета в Кентърбъри. ", "date": "2019.12.10", "title": "Пингвините заели мястото на динозаврите в еволюцията?"}
{"url": "https://www.actualno.com/bgfootball/levski-priema-ludogorec-v-derbito-na-14-finalite-za-kupata-news_1414204.html", "text": "      Днес в 11 часа бе изтеглен жребият за 1/4-финалите за Купата на България  на базата в Бояна. Голямото дерби е между два от фаворитите - и .   \"Сините\" ще приемат разградчани на \"Герена\", а като победителят от таз фаза на турнира се решава в един двубой. Настоящият носител Локомотив Пловдив  приема ЦСКА 1948, а ЦСКА-София е домакин на Ботев Враца.   Победителите в  двойките ще се решават в един мач. Срещите ще са между 3 и  5 март 2020  година. Финалът ще е на 16 май, което е събота. Досега финалният двубой  се играеше в делничен ден. .               Рейтинг: от .\n            Гласували общо: потребители                 ", "date": "2019.12.10", "title": "Левски приема Лудогорец в дербито на 1/4-финалите за Купата"}
{"url": "https://www.actualno.com/politics/gerb-vnasja-promeni-v-nakazatelnija-kodeks-za-goreneto-na-otpadyci-news_1414196.html", "text": "      Представители на Парламентарната група на ГЕРБ ще внесат днес в деловодството на Народното събрание предложение за промени в Наказателния кодекс, свързани с нерегламентираното изгаряне на отпадъци, съобщиха от ГЕРБ.      След това вносителите на предложението ще дадат и пресконференция.   Председателят на Народното събрание Цвета Караянчева допусна възможността още преди коледната ваканция парламентът да разгледа предложението на столичния  кмет Йорданка Фандъкова.\r\n\"Мисля, че има смисъл в това, защото предвид на мръсния въздух, който има по градовете, ще трябва да се вземе отношение в тази посока. По правилник имаме възможност по много бърза писта да го прокараме до началото на коледната ваканция\", заяви Караянчева пред журналисти.  \"В последните дни има значителни превишения. Ясно е, че не трафикът е виновен за тях, а отоплението с твърдо битово гориво и горенето на отпадъците\", обясни вчера столичнит кмет Йорданка Фандъкова. \r\n\"Знаете, че по отношение на отоплението с твърдо битово гориво, мерките които предприемаме и апелираме към хората, които се отопляват с дърва и въглища да се включат в проектите на Столична община за осигуряване на безплатна подмяна на отоплението с по-екологично.   В същото време горенето на отпадъци е също голям проблем в някои райони като \"Красна поляна\".    Това е голям бич за хората там, затова поисках и в последните месеци се работеше в Народното събрание да приемат инкриминирането на горенето на отпадъци, защото само за последната седмица са направени над 60 проверки за горене на отпадъци на открито, съставени са над 20 акта, но сами по себе си те не вършат никаква работа\", обясни Фандъкова. ", "date": "2019.12.10", "title": "ГЕРБ внася промени в Наказателния кодекс за горенето на отпадъци "}
{"url": "https://www.actualno.com/crime/25-g-zatvor-za-myj-ubil-prijatelkata-si-v-ajtos-news_1414194.html", "text": "      След решение на ВКС, наказание „лишаване от свобода“ за срок от 25 г. ще изтърпява Теньо Енчев за убийството на 19-годишната му приятелка през 2018 г. в град Айтос, съобщиха от съда.      Тричленен състав на Върховния касационен съд (ВКС) оставя в сила решението от 24.07.2019 г. по в.н.о.х.д. № 79/2019 г. на Апелативен съд – Бургас. Решението е окончателно.   Във ВКС е получено уведомление от прокурор за предприети действия по изпълнение на наложеното от съда наказание.\r\nДелото е образувано по касационни жалби от подсъдимия Теньо Енчев и неговия защитник срещу решението на Апелативен съд – Бургас, с което е потвърдена изцяло присъда по н.о.х.д. № 1194/2018 г. на Окръжен съд – Бургас. С нея подсъдимият е признат за виновен в извършването на престъпления по чл. 116, ал. 1, т. 6 и т. 12, вр. чл. 115, вр. чл. 29, ал. 1, б. „а“ от НК (убийство, извършено по особено мъчителен начин за починалата и с особена жестокост, като деянието е извършено при условията на опасен рецидив), за което му е наложено наказание „лишаване от свобода“ за срок от 25 години. Осъден е да заплати на гражданските ищци сумите от 150 000 лв. и 200 000 лв., представляващи обезщетения за претърпени неимуществени вреди, произтичащи от смъртта на тяхната близка. Осъден е да заплати и обезщетение за причинени имуществени вреди в размер на 3000 лева, произтичащи от непозволеното увреждане.  Тричленният състав на ВКС подчертава в мотивите си, че в съдебно заседание на 30.01.2019 г. подсъдимият Енчев и неговият защитник са поискали от Окръжен съд – Бургас делото да бъде разгледано по реда на чл. 371, т. 2 и сл. НПК (съкратено съдебно следствие). Деецът е признал изцяло фактите и обстоятелствата, изписани в обстоятелствената част на обвинителния акт. Няма данни това да не е направено доброволно, без той да разбира естеството на процедурата и последиците от нея. Прието е, че самопризнанието му се подкрепя от доказателствата по делото, при това законосъобразно.\r\n„Предвид всичко заявено, този съд няма да обсъжда възраженията, изтъкнати както в касационната жалба на защитника, така и отстоявани в съдебно заседание пред ВКС, свързани с неправилен анализ на доказателствен материал, с необоснованост, както и пространния разказ, даден от самия касатор в личната му жалба и едно от допълненията към нея, относно фактологията по престъпната деятелност по негово виждане“, категорични са върховните съдии. Те подчертават, че фокусът на произнасянето е върху съдържанието на обстоятелствената част на обвинителния акт и отразените в нея съставомерни факти и обстоятелства, рефлектиращи върху приложението на материалния закон, както и приетото в тази връзка от решаващите съдилища. Според защитата липсват доказателства за приетото присъствие на квалифициращото обстоятелство по чл. 116, ал. 1, т. 6, пр. 2 и 3 от НК, поради което и с осъждането на подсъдимия по този текст е нарушен материалният закон. Тричленният състав на ВКС приема, че това не отговаря на процесуалната действителност. Фактическите положения, изложени в обстоятелствената част на обвинителния акт, приети от съдилищата, съобразени с позоваването от страна на представителя на държавното обвинение на съответните доказателствени материали, категорично установяват присъствие на квалифициращите признаци за убийство, „извършено по особено мъчителен начин за починалата и с особена жестокост“. Всичко това е признато от дееца и той и неговата защита не могат да оспорват доказателствата в тази връзка.   Казаното важи изцяло и по отношение на претенцията за липса на умисъл при причиняване на смъртта. „Цялостното развитие на поведението на Енчев, довеждащо до ескалация на насилието спрямо потърпевшата, както то е описано в обвинителния акт, не дава възможност за никакъв размисъл за присъствие на непредпазлива вина по отношение на настъпилата смърт“, категорични са съдиите от ВКС.    Според защитата подсъдимият не е целял умъртвяването на пострадалата, а е искал да я накаже според своите разбирания за това, че се държала морално укоримо и неадекватно спрямо сина им, издухвайки цигарен дим директно в лицето на детето. Такъв факт се предлага и от самия подсъдим. В мотивите на ВКС пише: „Липсва обаче наличие на подобен сред фактологията по обвинителния инструмент. Тъкмо обратното, в него категорично е отразено, че пострадалата по никакъв начин не е провокирала насилието срещу себе си. И точно това е признато от дееца по реда на чл. 371, т. 2 и сл. от НПК. Да не говорим, че поради конкретната изява на действията на Енчев, претенцията трудно би могла да се осмисля на плоскостта на липсата на умисъл, дори и да бе приет третираният факт“.\r\nТричленният състав на ВКС приема, че вярно са отмерени и обезщетенията за неимуществени вреди, присъдени на детето на потърпевшата и на нейната майка. ", "date": "2019.12.10", "title": "25 г. затвор за мъж, убил приятелката си в Айтос "}
{"url": "https://www.actualno.com/curious/zodiite-koito-vinagi-prehvyrljat-vinata-vyrhu-drugite-news_1414191.html", "text": "      Има хора, които винаги обвиняват другите. Дори да е очевидно, че вината е в тях, те за нищо на света не биха си признали. Не могат да понесат чувството на вина, поради тази причина винаги обвиняват хората около себе си. Вижте кои са тези зодиакални знаци.       Дева    Ако трябва да опишем тези хора с една дума, то тя ще бъде \" перфекционисти \". Премислят всичко много внимателно и изпипват и последния детайл. След като са дали всичко от себе си, не могат да повярват, че е възможно да са сгрешили. Поради тази причина не признават вината си. Смятат, че не допускат грешки и винаги обвиняват някой друг, че е провалил перфектния им план. Девите дори на осъзнават, че грешат, смятат че винаги са прави, а другите не. Рак   Представителите на този знак се стремат да покажат най - доброто от себе си. Раците искат да изглеждат безупречни в очите на околните. Когато се налага да признаят грешките си, влизат в ролята на жертви. По този начин доста по - лесно се справят със ситуацията, защото хората ги съжаляват. Искат да покажат потенциала си, поради тази причина не признават грешките си. Предпочитат да кажат, че друг човек ги е провалил, а самите те са направили всичко точно както трябва и по план. Раците не осъзнават, че близките им ги обичат с всичките им недостатъци и не е нужно да бъдат безгрешни. Козирог    Когато става въпрос за работа, Козирозите са изключително отговорни и внимателни. За съжаление, не са чак толкова перфектни в личния си живот и любовните си отношения. Когато става въпрос за нещо подобно, често допускат грешки, но никога не си го признават. Не знаят как да се отнасят към партньорите си и често ги нараняват, но не биха си признали, че са направили грешка. Дори да знаят, че са виновни те биха засипали събеседника си с обвиненуя, само за да го накарат да повярва, че е виновен. Обикновено се справят доста добре с вменяването на вина в хората.     Близнаци Представителите на този знак са много безотговорни. Те предпочитат да се забавляват и да се наслаждават на момента. Опитват се да избягват сложните ситуации и проблемите. Изобщо не се захващат с нещо, с което знаят, че не могат да се справят. Близнаците предпочитат да не поемат отговорност за нищо, защото знаят, че ще разочароват околните. Когато им се наложи, обаче, обикновено обвиняват други хора са проблемите, които са създали. Фокусират се върху личните си успехи и не се интересуват дали са сбъркали или не. ", "date": "2019.12.10", "title": "Зодиите, които винаги прехвърлят вината върху другите"}
{"url": "https://www.actualno.com/scene/tetevenecyt-kalin-dushkov-v-edna-ot-glavnite-roli-na-naj-gledanija-muzikyl-na-vsichki-vremena-kletnicite-news_1414212.html", "text": "      На 6 декември, в Софийската опера и балет, се състоя премиерата на най-известния мюзикъл в света - \"Клетниците\" , по музика на композитора Клод-Мишел Шьонберг и либрето на Ален Бублил. Триумфът му продължава четири десетилетия, а София се превръща в новата европейска дестинация за неговите почитатели, съобщава сайтът        Мащабната постановка е дело на режисьора Пламен Карталов, поставил най-успешните мюзикъли у нас, сред които \"Цигуларят на покрива\", \"Сънсет булевард\", \"Мамма Миа!, \"Фантомът на операта\". С нея той сбъдва мечта от 1987 г., когато за първи път взема правата от продуцента Камерън Макинтош, но липса на средства спират проекта. 32 години по-късно, българската премиера вече е факт.    Представяме ви коментари на публиката от първите пет представления:      ", "date": "2019.12.10", "title": "Тетевенецът Калин Душков в една от главните роли на най-гледания мюзикъл на всички времена – Клетниците"}
{"url": "https://www.actualno.com/healthy/kak-ni-vlijajat-myglite-i-mrysnijat-vyzduh-news_1414214.html", "text": "      Мъглата влияе на лигавицата на дихателните пътища и предразполага към респираторни инфекции. Това каза за радио „Фокус“ пулмологът д-р София Ангелова, председател на Национална асоциация за профилактика на белодробните заболявания.      В периода, в който падат мъглите, може да бъде предизвикана кашлица, обясни тя. „Кашляме, защото белият дроб се опитва да не допуска до себе си токсичните частици. В този период се влошава състоянието на хронично болните ни пациенти, затова ги съветваме да избягват излизането навън. Ако трябва да свършат някаква дейност навън, най-елементарното, което трябва да направят, е задължително да завият носа си с плътно оплетени шалове. Изсушаването на лигавицата е благоприятна среда за развитието на вируси и бактерии“, отбеляза пулмологът.\r\nПо думите ѝ през периода на гъсти мъгли е важно кога проветряваме домовете си. „Трябва да се съобразяваме с час пика на автомобилите в града, в който живеем. Хубаво е да проветряваме домовете си по-късно вечер“, уточни тя.\r\nСпоред д-р Ангелова отоплението на твърдо гориво е най-сериозният бич за чистотата на въздуха и обществото. „Ако правилно използваме твърдото гориво, може би ще намалим вредните емисии. Не трябва да се горят дърва с висока влажност, защото те са източник на много висок процент фини прахови частици“, посочи пулмологът. Тя призова хората да не горят гуми и дрехи. „Те също са изключително тежък източник на токсични емисии, които водят до отежняването на въздуха“, добави д-р София Ангелова.   ", "date": "2019.12.10", "title": "Как ни влияят мъглите и мръсният въздух?"}
{"url": "https://www.actualno.com/europe/zaplahi-v-moskva-minirani-sa-25-moskovski-metrostancii-news_1414210.html", "text": "      Неизвестни  съобщиха за „минирането“ на 25 московски метростанции, съобщи говорител на службите пред РИА Новости.      Вчера  подобни заплахи получиха 22 обекта, в които има наличие на много хора: шест търговски центъра, 13 училища, два съда и Катедралата Христос Спасител.   Метрото работи нормално, извършват се проверки. Източникът на информацията за агенцията все още не е уточнил на кои лъчове на метрото се намират „минираните“ станции.\r\nВълната от \"тероризъм“ в Москва и Санкт Петербург продължава вече втора седмица.  Почти всеки ден различни съдилища получават писма с едно и също съдържание – с твърдения, че в сградата са заложени експлозиви. Специалните служби, отиващи на оглед на даденото място, никога не са открили опасни вещества. ", "date": "2019.12.10", "title": "Заплахи  в Москва, „минирани“ са 25 московски метростанции "}
{"url": "https://www.actualno.com/music/lara-fabian-gostuva-v-sofija-sled-po-malko-ot-sedmica-news_1414219.html", "text": "      Невероятната Lara Fabian ще посети България съвсем скоро – на 16 декември! Концертът в Арена Армеец ще бъде наистина впечатляващ – част от световното турне 50, което започна тази година, и ще продължи и през 2020. По време на обиколката, Lara Fabian ще подари на своите фенове незабравими емоции с най-обичаните си хитове като Je T’aime, Je suis Malade и Adagio, както и песни от новия четеринадесети албум на певицата – “Papillon”.      За световното турне 50, Lara Fabian пътува с голям екип, включително и личен готвач. Певицата спазва стриктна диета, която включва безглутенови храни и продукти без лактоза. За белгийската изпълнителка, в деня на концерта й в София, ще бъде приготвена органична и био храна и ще бъде осигурено висококачествено френско шампанско.\r\nС над 20 милиона продадени албума по света, Lara Fabian е най-успешната белгийска певица на всички времена. Тя е носителка на редица отличия, сред които два пъти Световна музикална награда за най-продаван бенелюкски изпълнител, награда Felix за Най-добър женски изпълнител, френската награда Victoires de la Musique и други.\r\nВсе още има налични билети за концерта на Lara Fabian в София на 16 декември в мрежата на Eventim, както и онлайн на .   ", "date": "2019.12.10", "title": "Lara Fabian гостува в София след по-малко от седмица"}
{"url": "https://www.actualno.com//stefka-kostadinova-nuleva-tolerantnost-za-dopinga-no-i-zashtita-na-korektnite-sportisti-news_1414140.html", "text": "      Председателят на Българския олимпийски комитет и прима на световната лека атлетика Стефка Костадинова коментира изявлението на WADA за 4-годишното наказание на Русия:      „Винаги съм била за твърдо и безкомпромисно спазване принципите на феърплея, честната игра и коректността в спорта, които са изцяло в духа на олимпийските идеали. Нищо не може да оправдае липсата на равнопоставеност и използването на забранени практики и медикаменти от състезателите.   За това изцяло подкрепям нулевата толерантност към употребата на допинг, подкрепям и нетърпимостта към прикриването и манипулирането на резултатите от тестове. Санкциите и рестрикциите обаче не бива да влияят на тези, които са били коректни в подготовката и участието си досега.\r\nМоята позиция по случая остава непроменена: още преди Олимпиадата в Рио де Жанейро 2016 казах, че прегрешилите и некоректните следва да понесат санкции. Но нека тези, които са били коректни, които са се подготвяли и състезавали според правилата да бъдат допуснати до участие на най-големите форуми.  Защото е много тежко да лишиш един спортист от права, когато е невинен, да го спреш за върховното състезание, за което се е подготвял в продължение на четири години. Както и да го лишиш от това да се състезава за родния флаг и да чуе родния химн при победа.\r\nЗатова и след решението на Световната антидопингова агенция (WADA) преди Олимпиадата в Рио президентът на МОК Томас Бах предостави на всяка федерация правото да реши дали да допусне руски спортисти до своя турнир в рамките на Олимпиадата.   Както е известно, в леката атлетика наложиха вето за всички, но в повечето спортове имаше руски представители. Сега очаквам да се повтори същото – МОК да остави всеки спорт поотделно да прецени дали и кои руснаци да допусне до участие в Токио догодина“, каза Костадинова.     ", "date": "2019.12.10", "title": " Стефка Костадинова:  Нулева толерантност за допинга, но и защита на коректните спортисти "}
{"url": "https://www.actualno.com/europe/strelecyt-ot-bolnicata-v-ostrava-se-samoubi-snimki-news_1414247.html", "text": "      Мъжът, заподозрян, че е убил шестима души и ранил двама в чешка болница, е мъртъв, след като се е застрелял в главата, съобщи полицията в Twitter.      \"Намерихме стрелеца. 42-годишният мъж се застреля в главата, преди полицията да предприеме действия, той е мъртъв\", заявиха от полицията.   се разигра невероятна ситуация, при която неизвестен нападател откри огън в болница. В резултат на стрелбата загинаха шестима души, съобщи РИА Новости.    Чешката полиция разпространи снимка на заподозрения като извършител на убийствата.      Издирваше се мъж, висок около 180 см., облечен с червено яке. Районът около болницата е отцепен. На място са разположени специални полицейски части, обясни шефът на МВР Ян Хамачек. Стрелбата се е състояла в чакалнята около 7 часа сутринта местно време.     Хамачек и премиерът Андрей Бабиш пътуват към Острава, който се намира на 350 км източно от столицата Прага.  След съобщението за смъртта на нападателя не бяха дадени подробности за самоличността му и възможните мотиви за извършване на престъплението, съобщава БГНЕС.      ", "date": "2019.12.10", "title": "Стрелецът от болницата в Острава се самоуби (СНИМКИ)"}
{"url": "https://www.actualno.com/music/posreshtame-nova-godina-s-12-chasovo-parti-v-yalta-club-news_1414275.html", "text": "      С наближаването на Нова Година YALTA CLUB обяви събитието си за вечерта с участието на редица атрактивни артисти. Любителите на качествения електронен саунд ще прекарат новогодишната нощ в клуба, под звуците на музиката на Fabio Florido, Hunter/Game, Marcus Worgull, Roberto Surace и Liubo Ursiny, a партито ще продължи цели 12 часа.      YALTA CLUB винаги е бил познат като място, което предлага дълги и запомнящи се партита, а селекцията им от артисти рядко разочарова публиката. Същото важи и за нощта на 31 декември.\r\nРезидентът на легендарните партита ENTER Fabio Florido е един от обявените артисти за новогодишната нощ. Всяко завръщане на младия италианец е посрещнато с овации не само заради уменията му зад пулта, но и заради специфичното му техно звучене, което се разпознава от далеч. Точно това му печели и уважението на имена като Richie Hawtin, Dubfire, Paco Osuna и Nicole Moudaber. Florido, който има класическо, музикално образование и афинитет към клубния живот, често може да бъде видян на фестивали като Awakenings и Tomorrowland, а синглите му за влиятелни лейбъли като Minus и Rukus са доказателство за безспорните му качества.\r\nНовогодишният маратон ще продължи с още артисти от италианската сцена, която в момента се радва на внимание от целия свят. Името на дуото Hunter/Game започна да се чува от собствените им партита на тайни локации из Милано, Just This. Въпросните събития направиха града задължителна спирка за почти всеки електронен артист и бързо се разраснаха от ранните издания с местни артисти като Mind Against и Tale of Us до мащабни партита с имена като Dixon, Seth Troxler и Koze. Покрай партита, Hunter/Game издават и за лейбъли като Innervision, Rumour и Hot Creations, като всяко EP спомага за спечелването на повече фенове, вдъхновени от аналоговото им звучене.   Лайнъпът за вечерта продължава с Marcus Worgull – диджей и продуцент, често свързван с лейбъла Innervisions (собственост на Dixon и Ame). Той е познат и с многобройните си качествени колаборации с Peter Perdeike, Frank Wiedemann (Âme) и Daniel Bortz, както и с оригиналните си ремикси за артисти като The XX, Tevo Howard Tracy Thorne. Последният релийз на Worgull, носещ името и издаден от отново показва дълбоката му връзка с хаус музиката, но също така загатва за пристрастията му към дъб и реге музиката.     Освен разнообразната музика на Marcus Worgull, от пулта на YALTA CUB ще чуем и тази на Roberto Surace – артистът, чиято творческа еволюция, постоянно усъвършенстване и печеливши избори на семпли и вокали, му печели любовта на публиката. Започвайки успешната си кариера като резидент в италиански клуб, той се изстрелва до участия в топ клубове като Pacha (Ибиза), Tenax (Флоренция) и Cafe del Mar Lounge (Барселона). Свежото му звучене и завладяваща ритмика му носят и множество признания, сред които включването в един от плейлистите на Marco Carola през 2017 година. През 2018-а Roberto Surace издава чрез Elrow Music и се включва към най-успешния немски хаус лейбъл, Superfett, а през 2019-а издава хита Bloom, който получава подкрепата на дуото The Martinez Brothers.  Билети за новогодишното парти на YALTA CLUB може да намерите в YALTA CLUB, OMV и в мрежите на Eventim.bg и Epaygo. bg  За новогодишното парти клубът предлага и ограничено количество билети ALL YOU CAN DRINK + вход на цена от 100 лв.  ", "date": "2019.12.10", "title": "Посрещаме Нова Година с 12-часово парти в Yalta Club"}
{"url": "https://www.actualno.com/tips/futbolni-prognozi-ot-shampionska-liga-shte-otpadne-li-livyrpul-oshte-v-grupite-news_1414325.html", "text": "       Ред Бул Залцбург – Ливърпул, вторник, 19:55 часа, Шампионска лига       Европейският клубен шампион Ливърпул се постави в такава позиция, че отборът ще трябва да се бори здраво за своето продължаване в до последния мач. Там английският тим ще мери сили с прекалено амбицирания австрийски хегемон – Ред Бул Залцбург, който има шанс също да продължи към елиминационната фаза от надпреварата. Това обаче става само, ако тимът от града на Моцарт успее да победи Ливърпул на мача в Австрия. Ето и подробна разбивка на , които избрах за вас от този двубой:  Прогноза №1 : Победа за Ливърпул – 1,87 коефициент.  Както споменахме по-нагоре, Ливърпул ще трябва да свърши своята работа срещу изключително коварен и прекалено амбицирания тим на Ред Бул. Предвижданията ми за този мач са, че опитът на тима от последните години в Европа ще помогне и „червените” ще успеят да вземат трите точки на „Ред Бул Арена”. Прогноза №2 : Победа за Ливърпул през първото полувреме – 2,38 коефициент.\r\nСтавката за този пазар да може да води на почивката е прекалено добра. Ред Бул Залцбург ще се втурне в неспирни атаки в хода на срещата, което ще остави големи пространства за бързата игра на Ливърпул. Смятам, че още през първото полувреме мърсисайдци ще имат нужния превес, за да излезе този залог.      Прогноза №3: Над 2,5 гола в мача 1,40 коефициент.\r\nДомакините играят много агресивно, но сега ще им се наложи това да бъде още по-яростно в предни позиции. Победа ще направи така, че тимът ще може да се класира напред в Шампионската лига, докато гостите се нуждаят само от равенство. Нападателят на домакините Арлинг Холанд има 28 гола и седем решаващи паса в 21 мача през сезона,а  също така е и с осем гола в пет мача от европейската надпревара. Смятам, че головете, които ще видим в Австрия ще бъдат на 95% над два.    Прогноза №4: Ливърпул и гол/гол (коефициент 2.88) \r\nДоминацията на Ливърпул в Англия е всеизвестен факт, но също така е ясно, че отборът има едва три сухи мрежи на Острова от началото на сезона. Причините за тази статистика са комплексни и смятам, че освен победата за „червените”, то Ливърпул ще регистрира попадение и от своя съперник във вторник вечер. Първата среща завърши с победа 4:3 на англичаните, които комфортно поведоха с 3:0, но след отпускане Залцбург върна набързо през втората част трите гола. Досега и двата отбора в група Е на турнира нямат мач без да са допуснали гол и смятам, че тази тенденция ще се запази до края на групата, с едната разлика, че Ливърпул ще победи.   Залог на вечерта: Ливърпул или равен (коефициент 1.29) \r\nКоефициентът от 1,29, даден от е не особено атрактивен, но предвид залога, пред който са изправени хората на Юрген Клоп, то смятам, че е напълно резонно да се изиграе в колонка с други предвиждания или на сингъл с по-висока сума. Както споменахме, европейският шампион се нуждае да не губи срещата си в Австрия срещу Залцбург, а равенството при визитата също устройва клуба да отиде към 1/8-финалите от ШЛ.  ", "date": "2019.12.10", "title": "Футболни прогнози от Шампионска лига: Ще отпадне ли Ливърпул още в групите? "}
{"url": "https://www.actualno.com/sofia/boris-bonev-ot-gerb-glasuvat-v-komisija-bez-da-prisystvat-news_1414324.html", "text": "      Гражданската организация \"Спаси София\" и общинският съветник Борис Бонев, който тя излъчи, твърдят, че общинският съветник от ГЕРБ Лорита Радева, която е председател на Комисията по екология в Столичния общински съвет (СОС) е допуснала грубо нарушение на правилника на Столичния общински съвет (СОС). По-точно - тя е броила гласове на съветници от ГЕРБ без те да присъстват на заседанието на комисията, защото те ѝ казали \"устно\" как гласуват.      \"Това е грубо нарушение на основния нормативен акт на СОС, който никъде  не позволява подобни врътки, които от ГЕРБ използват, за да прокарат  насила предложенията си, даже в отсъствието на техните съветници\",  казват от \"Спаси София\".   \"Зачитането на гласове на отсъстващи съветници прави взетите решения на комисиите нелегитимни. Недопустимо е на база на устна уговорка да \"гласуват\" съветници, които нито са в залата, нито знаят какво гласуват. Тази практика погазва разпоредбите в Правилника за осигуряване на кворум на комисиите и трябва незабавно да бъде прекратена\", заяви Борис Бонев, който присъства на Комисията по екология, където днес се разглеждаха важни въпроси за замърсяването на въздуха в столицата.\r\nБонев разказва, че той е внесъл за официално разглеждане предложение за промяна на Правилника на СОС, за да се предотвратят тези и подобни недемократични практики на управляващите. , заедно с мотивите и аргументите, е дълго над 35 страници и е публикувано на страницата на \"Спаси София\". Основната цел касае публичност на взетите решения и свободния достъп на гражданите до комисиите и заседанията на СОС, онлайн публикуване на всички доклади и мотивите към тях най-малко 3 работни дни преди разглеждането им, премахване на \"падащия кворум\" и др.  “За мое огромно учудване, в работната група срещам сериозен отпор от съветниците на ГЕРБ, които не са готови да направят крачка в посока по-открито управление, зачитайки мнението на гражданите, а не както досега – пренебрегвайки техните интереси и глас. Не разбирам какво проблематично откриват от ГЕРБ в предложението ми заседанията на комисиите да се излъчват онлайн и докладите да се публикуват предварително, за да могат гражданите информирано и аргументирано да вземат позиция за бъдещето на общия ни дом. Крият ли нещо моите колеги общински съветници\", реторично пита Борис Бонев.\r\nЕто с какво се \"прочу\" само преди ден Лорита Радева, освен че е съпруга на бившия МВР министър Валентин Радев - припомнете си в !    ", "date": "2019.12.10", "title": "Борис Бонев: От ГЕРБ гласуват в комисия без да присъстват"}
{"url": "https://www.actualno.com/goodnews/ricar-na-dobrata-volja-v-asenovgrad-za-2019-g-e-irina-pavlova-za-kauzata-si-podari-usmivka-s-animacionen-geroj-snimki-news_1414130.html", "text": "       Тя си заслужи наградата за своята благотворителна кампания \"Подари усмивка с анимационен герой\". В каузата й се включват и множество други деца от цяла България. Над 60 са дарени до момента за болници, детски градини, учреждения и РАСПБЗН в Асеновград. Ученичката безвъзмездно е провела обучение по рисуване на децата в асеновградска детска градина. Ирина бе наградена по време на церемонията по връчване на Годишните награди за в Асеновград.      С приза \"Донка Пашкова\" бяха отличени четири инициативи, извършени с доброволен труд през 2019 г. Наградена за цялостна благотворителна дейност през годините бе Зехра Мустафа. Тя е инициатор на \"Благотворителност за набиране на средства за бъбречна трансплантация на Неврие Мехмед\". Награди бяха връчени и за Тенис клуб \"Асеновград\", \"20 години родолюбие в действие\" по идея на Иван Чойков и \"сговорна дружина\", както \"Театрална работилница за мечти\". Любителският театър е инициатор на множество реализирани доброволни каузи. Организатор е на благотворителното провеждане на постановката \"Лелята на Чарли\", от която бяха събрани 2 914 лева. Средствата бяха дарени на Лизавета Иванова, страдаща от \"Множествена склероза\". По идея на организацията се проведе и Първи национален фестивал \"Театър за ценители\" в Асеновград.    Наградена в конкурса бе Грозданка Павлова и доброволческата група. Те всички заедно залесяваха дървета и храсти в района на залата за вдигане на тежести в Асеновград и в градинката на паметника на Васил Левски. Отличено в доброволчеството бе Сдружение \"Станимашка фотографчийница\" за съхраняване и популяризиране на културното наследство и провеждане на изложби, дискусии, презентации, паметни знаци и идейни проекти и други. Гражданската организация е миналогодишен носител на приза \"Донка Пашкова\". Целта на сдружението е да опазят наследството и старата слава на Асеновград. Наградена бе и номинацията \"Поставяне на паметна плоча на композитора Димитър Вълчев\", изпълнена от Йордан Кожухаров, Иванка Янкова и Йордан Илиев.   \"Обновяване на външната фасада на параклис \"Свети Спиридон\" с изпълнител Ламбри Ламбрев бе сред отличените. Той е променил на доброволни начала целия облик на храма и е поставил дървена ламперия с орнаменти. Идеята за провеждане на \"Ученически благотворителни базари\", инициирани от Ученическия съвет при СУ \"Свети Свети Кирил и Методий\", също получи грамота. Младежите са организирали \"Ден на хляба\" и базари за подпомагане на деца и ученици в нужда. Отличена с награда в конкурса \"Донка Пашкова\" бе \"Благотворителна трапеза за Кръстовден за 50 енориаши\" на отец Щерьо Георгиев. Грамота получи и каузата \"Благотворителна изложба на Емилия Калоферова\", средствата от която са дарени за деца с увреждания. Наградени за доброволна екологична акция бяха учениците Елена Атанасова и Вирия Изет. , казаха доброволките.        Грамота бе връчена на Дойка и Кръстьо Апостолови, които заедно с помощта на доброволци организират \"Възстановяване на старите чешми и параклиса \"Свети Димитър\" в село Югово\". С награда бе отличена и идеята на ДГ \"Дружба\" за създаването на книга \"Асеновград в сърцето - история, традиция, приказки и детство\". Ръководството, учителите, родители, бивши служители на детското заведение, както и общественици са изготвили книгата с доброволен труд. Сред номинираните инициативи, получила отличие, бе и благотворителната кауза \"Сърце за Ники\" на горниводенското НЧ \"Свети Свети Кирил и Методий-1938 г.\". Чрез нея се набират средства за асеновградчанина Николай Иванов, който вече осем години се бори с рака на дебелото черво. Каузата събра 3 260 лева. \"Екологична акция на язовир \"40-те извора\", изпълнена от СККК \"Асеновец\", също получи награда за каузата си. Сред наградените бе и акцията \"Книги за български деца в Лондон\". Изпълнител е ДГ \"Пролет\" в Асеновград в партньорство с Градска библиотека \"Паисий Хилендарски\". С грамота бяха отличени инициаторите от Общински младежки съвет в Асеновград за проведените редица благотворителни инициативи за лечението на болни, както и за награждаване на успели деца в турнири, за създадени видеа за опазване на околната среда. Младежите са поставили знамена на Скалното светилище \"Беланташ\" край града, провели са екологична инициатива и благотворителен футболен турнир, удостояване на таланти. Награда получи Анна Манолова и доброволци за каузата си \"Отворени врати в Център за настаняване от семеен тип за деца и младежи с увреждания (ЦНСТДМУ)\". Инициаторите са приготвили обяд, засадили са цветя и са подарили подаръци за потребителите. Сред наградените са и младежите от БЧК в Асеновград. Те са организирали молебен при църквата \"Свети Никола\" в града, а акцията си, в която са раздавали хляб, са кръстили \"Международен ден за борба с глада\". Организаторите на всяка една от номинираните инициативи получиха специални грамоти. Не на последно място бе посочена и каузата \"Капачки за бъдеще\", в която се включиха немалко асеновградчани. Благодарение на стотиците хиляди събрани капачки бе закупен кувьоз за МБАЛ-Асеновград.      Честването Международния ден на доброволеца започва през 1985 г. Тогава световната организация приканва правителствата и  неправителствените организации от всички страни да изкажат уважението и благодарността си към доброволците и да дадат по-голяма гласност на дейността им. \"Радващо е, че доброволчеството набира все по-голяма популярност в Асеновград и хората намират все повече кауза, които да подкрепят - благотворителни и екологични инициативи, културни и спортни дейности, опазване на културното наследство\", каза пред присъстващите Милена Марковска - директор на Градска библиотека. Награждаването на доброволците в Асеновград се провежда за шеста поредна година. Инициативата носи името на първия щатен библиотекар в града Донка Пашкова. Близо 10 години тя работи доброволно в библиотеката, като едновременно с това, тя е и активен член на тогавашното Дружество за защита на животните към Женско дружество \"Благодетел\". Включва се и в набирането на средства за изграждане на сграда на училището в Асеновград. Домакин е на безплатна трапезария за бедни деца. По време на Балканската война заминава като самарянка в Родопите и участва в бойните действия. ", "date": "2019.12.10", "title": "\"Рицар на добрата воля\" в Асеновград за 2019 г. е Ирина Павлова за каузата си \"Подари усмивка с анимационен герой\" (СНИМКИ)"}
{"url": "https://www.actualno.com/starazagora/osyden-predi-18-godini-shte-izleji-prisydata-si-sled-ekstradicija-ot-sasht-news_1414253.html", "text": "      След проведена Районна прокуратура - Казанлък, приведе в изпълнение 47-годишен мъж за държане и преработване на оръжие, съобщават от пресцентъра на Апелативна прокуратура - Пловдив.      Преди 18 години в Казанлък заедно със свой съучастник . След първото заседание на съда той се укрил, а . Същата година на 25 март е обявен за общодържавно издирване, а наказателното производство преминава в негово отсъствие.\r\nПрез февруари 2006 г. Окръжна прокуратура - Стара Загора, прави предложение до Главния прокурор за а през ноември 2010-а е издадена Европейска заповед за арест на осъдения. \r\nПет години по-късно от Интерпол - Вашингтон, САЩ, се получава информация, че той според американския Департамент по вътрешна сигурност.  След продължителна кореспонденция чрез отдел „Международен“ при Върховна касационна прокуратура (ВКП), както и множество неформални разговори и справки  между Департамента на правосъдието в САЩ и Районна прокуратура - Казанлък, На 22 декември 2019 г. е трябвало да изтече абсолютната давност за привеждане на наказанието в изпълнение. 47-годишният мъж е , пристигнал под охрана с полет от САЩ до България. . Там той ще изтърпи наказанието си от 7 години и 6 месеца „лишаване от свобода“. \r\nСъучастникът на екстрадирания е признат за виновен по същите обвинения и му и наложеното му от съда наказание е влязло в сила през 2004 година.     ", "date": "2019.12.10", "title": "Осъден преди 18 години ще излежи присъдата си след екстрадиция от САЩ "}
{"url": "https://www.actualno.com/pleven/visshi-duhovnici-ot-bylgarija-rusija-i-ukrajna-otslujiha-panihida-za-zaginalite-za-svobodata-na-pleven-news_1414344.html", "text": "      Висши духовници от България, Русия и Украйна отслужиха заедно в Плевен днес, 10 декември, панихида за загиналите за освобождението на града от турско робство преди 142 г. В служението пред параклис-мавзолея „Св. Георги Победоносец“ участваха Плевенският митрополит Игнатий, Врачанският - Григорий, Ловчанският – Гавриил, митрополит Леонид от Русия и митрополит Никодим от Украйна.    Стотици малки и големи плевенчани се стекоха на площад „Възраждане“, за да почетат паметта на хилядите воини, паднали за свободата на Плевен. Сред официалните гости бяха дипломати от посолствата на страните, участвали с многонационалната руска армия в Плевенската епопея и делегации от градовете-побратими Браила /Румъния/, Плоцк /Полша/ и Ростов на Дон /Русия/. „Плевен е крайъгълният камък, който решава изхода на Руско-турската война преди 142 г. Тази война променя не само хода на историята на България, тя променя хода на историята на целия Балкански полуостров и на цяла Европа в следващите десетилетия. Русия следва своите интереси. Но руските солдати, обикновените хора, които са събрани да защитават честта на руското оръжие под знамената на руската императорска армия, стъпват на българската земя, за да дадат помощ на един братски славянски народ. Те не проливат кръвта си край Плевен за медали, за ордени, за слава. Хиляди от тях падат в боевете и покриват с телата си равнините и хълмовете около Плевен“, каза в словото си плевенският кмет Георг Спартански. Той припомни, че от времето на Руско-турската освободителна война в България има над 400 паметници, издигнати в почит към нашите освободители. Една трета от тях са на плевенска земя. И най-величественият от тях е Панорамата „Плевенска епопея 1877 г.“ Тези паметници са направени с волни пожертвования и с ръцете на българския народ, за да увековечат паметта и героизма на тези, които проляха кръвта си, за да я има днешна България. „Обръщам се накрая към плевенските деца. Деца, всичко което правим, го правим за вас. Знайте, помнете и почитайте имената и паметта на тези знайни и незнайни воини, които загинаха, за да има нас, за да има вас, за да има утре вашите деца, вашите внуци! За да има горда, свободна и независима България!“ каза още Георг Спартански. ", "date": "2019.12.10", "title": "Висши духовници от България, Русия и Украйна отслужиха панихида за загиналите за свободата на Плевен"}
{"url": "https://www.actualno.com/starazagora/brat-za-brata-poluchiha-nagradata-na-obshtnostta-na-devetite-nagradi-dobrijat-samarjanin-v-stara-zagora-news_1414175.html", "text": "      На деветото връчване на на сдружение \"Самаряни\" снощи в Стара Загора получиха членовете на групата . Номинацията им е за цялостната им дейност - организиране на благотворителни кампании в подкрепа на хора в нужда и участието им като доброволци в разчистването на града след бурята и поройните дъждове, които се изсипаха над града на 31 май тази година.       отиде при , който спаси млад мъж след катастрофа. тази година бяха шест, а мотото на събитието беше „Добротворството непременно ще дойде, няма да закъснее“. , която се връчва за втори път, е за които гасиха пожара в района на социалното заведение и изнесоха на ръце децата на безопасно място.  Деца, родители и учители от Детска градина \"Светлина\" имаха специално участие в снощната церемония в Държавна опера - Стара Загора. За децата от Кризисния център \"Самарянска къща\", от болничните отделения и за деца с физически и ментални увреждания те са подготвили над 130 подаръка, с които да ги зарадват. ", "date": "2019.12.10", "title": "“Брат за брата” получиха наградата на общността на деветите награди \"Добрият Самарянин\" в Стара Загора "}
{"url": "https://www.actualno.com/asia/trima-arestuvani-za-onlajn-tyrgovija-s-uran-v-japonija-news_1414213.html", "text": "      Японската полиция задържа трима, сред които 17-годишен ученик, които търгували с уран онлайн в нарушение на законите за ядрени материали, съобщава \"Kiodo News\".      Разследващите са задържали двама купувачи и продавачът. 17-годишният ученик и 61-годишен фармацевт купили уран в онлайн търга за суми между 46 долара 276 долара. Продавачът на 24 години е заподозрян, че предлага малки количества обеднен уран и природен уран в  сайт за онлайн търг на Yahoo, допълва медията, позовавайки се на  източници от разследването.   И тримата са изпратени към прокуратурата и  признават обвиненията. Продавачът твърди, че е закупил веществото от уебсайт извън Япония, а купувачите обясняват, че са мотивирани от интерес към химията, без намерение да използват материала за незаконни цели. \r\nЗа разследването на полицията в Япония съобщи преди време BBC. Продуктът,  опакован в стъклена тръба, се предлагал като \"Уран 99,9%\" на търг в  Yahoo.  Според информационната агенция \"Kiodo News\", първият тест на праха показва, че е радиоактивен. Според Агенцията по ядрено регулиране в страната - материалът вероятно е  обеднен уран и уран на прах. След това от Агенцията се свързали с Yahoo и аукционът беше спрян  и случаят е даден на полицията. ", "date": "2019.12.10", "title": "Трима арестувани за онлайн търговия с уран в Япония"}
{"url": "https://www.actualno.com/crime/tri-godini-ot-tragedijata-v-hitrino-news_1414211.html", "text": "      На днешния 10 декември се навършват три години от тежкия инцидент на гара Хитрино, Шуменско, при който се взриви вагон-цистерна и помете почти цялото село. През 2018 г. на 26 ноември бяха връчени ключовете от 13 новопостроени къщи на техните собственици.      Рано сутринта на 10 декември 2016 г. товарен влак с цистерни, пълни с пропан-бутан и пропилен, катастрофира на гарата в Хитрино. 12 вагона дерайлираха и 1 цистерна избухна, сривайки гарата, съседните постройки и част от селото. В резултат на инцидента загинаха 7 души, 29 бяха ранени.   Жителите на Хитрино бяха евакуирани, за да бъде осигурена тяхната сигурност при разчистването на авариралите цистерни. Повечето от тях бяха настанени при свои близки в региона, а 14 души - в кризисен център в Шумен. Имотите на гражданите или по-точно техните останки се охраняваха от жандармерията. Хората останали без дом получиха на първо време еднократна финансова помощ в размер на 325 лева.\r\nВ хода на заседанията по делото \"Хитрино\" стана ясно, че контактната мрежа не е причина за въпламеняването на изтеклия газ. Взривът е станал от 3 до 5 минути след излизането на влака от релсите. Другият извод, който правят експертите е, че източникът на запалването е горяща печка близо до железопътните линии. Защитата поиска експертизата да не се приема, защото не се основава на обективни данни, но съдът отхвърли иска.  Като обвиняеми са привлечени машинистите на влака, тъй като има данни, че са влезли с прекалено висока скорост в Хитрино и така са предизвикали дерайлиране на цистерните. ", "date": "2019.12.10", "title": "Три години от трагедията в Хитрино "}
{"url": "https://www.actualno.com/society/kzk-sankcionira-24-firmi-za-kartel-v-porychki-na-tyrgovishte-i-goce-delchev-news_1414323.html", "text": "      Решения за установяване на картелни споразумения установи Комисията за защита на конкуренцията при 24 дружества, участници в обществени поръчки по Националната програма за енергийна ефективност на многофамилни жилищни сгради.      Установените нарушения представляват картели (забранено споразумение и/или съгласувана практика) за манипулиране на обществени поръчки по програмата в Търговище и Гоце Делчев, съобщават от Антимонополната комисия.   Те са били с предмет обследвания за установяване на техническите характеристики и на технически паспорти на сгради за енергийна ефективност и предписване на необходимите енергоспестяващи мерки.\r\nС първото решение от днес Комисията е установила и налага имуществени санкции на „Мултиплекс инженеринг“ ЕООД, „ВМЛ – консулт“ ЕООД, „Димитров и син“ ЕООД, „Адапт“ ЕООД, „Архкон Проект“ ООД, „Евиданс инженеринг“ ЕООД, „Тобо инвест“ ЕООД, „Фрибул“ ООД, „Корект“ ЕООД, „Инфрам“ ЕООД, „Интконс“ ЕООД, „Ен Екип“ ООД и „Протико Ил“ ООД.  Второто касае нарушението и санкциите на „ВМЛ – консулт“ ЕООД, „Архкон Проект“ ООД, „Евиданс инженеринг“ ЕООД, „Протико Ил“ ООД, „Консултантска Инженерна група“ ООД, „Кимтекс – ЛС“ ООД, „Експрес Консулт“ ЕООД, „Соларват“ ЕООД, „БОАЛ“ ООД, „Пешев“ ЕООД, „Джи Ер Ен Пауър България“ ООД, „Пловдивинвест“ АД, „Стройконтрол“ ООД, „Си Енд Би Енерджиконсулт“ ЕООД и „Енерджи Про Дм“ ЕООД.\r\nВ рамките на проучването КЗК е установила, че участниците по всяка от двете обществени поръчки са се споразумели относно разпределянето на обектите, възлагани в процедурата, както и относно цените, които да предложат на възложителите.\r\nСпоразуменията имат за цел пълно предотвратяване на конкуренцията при подаването на оферти в процедурите за възлагане на обществени поръчки като определят печелившия участник по всяка обособена позиция и така предопределят избора на възложителите.       Изводите на Комисията се основават на събрана електронна кореспонденция между участниците, информация и доказателства от възложителите, както и от самите участници.\r\nЗа първи път в антитръстовата практика на КЗК предприятия, участници в картели, се възползваха от Програмата за освобождаване от санкция/намаляване на санкции в случай на участие на предприятие в таен картел, като подадоха искания и представиха доказателства, които подпомогнаха доказването на нарушенията.\r\nВ резултат от сътрудничеството им в производството едно от дружествата е напълно освободено от санкция, а на други две е намалена. \r\nОбщият размер на наложените санкции е 398 174 лв. От тях 147 761 лв. е общата санкция на участниците в процедурата на Търговище, а 250 413 лв. – на участниците в Гоце Делчев.\r\nПредстои Комисията да се произнесе и относно предявените твърдения за манипулиране на обществена поръчка по Националната програма за енергийна ефективност на община Пловдив от участващите в нея 33 предприятия.       ", "date": "2019.12.10", "title": "КЗК санкционира 24 фирми за картел в поръчки на Търговище и Гоце Делчев"}
{"url": "https://www.actualno.com/starazagora/galina-stojanova-tozi-mandat-shte-byde-nasochen-kym-decata-i-mladite-news_1414273.html", "text": "      Кметът на община Казанлък Галина Стоянова спази обещанието си и внесе за разглеждане по комисии доклад със своите три предложения, част от нейната визия за по-социална политика в общината. Тя обяви новината на брифинг с журналисти в Зала №6 на Общината, в който участва и заместник-кметът Лилия Цонкова.      На тържествената сесия на новия Общински съвет на Казанлък Галина Стоянова заяви, че ще внесе предложенията на първото заседание на Общинския съвет, на което ще бъде обсъждан бюджетът на Община Казанлък за 2020 г. „Целим да покажем, че в общинския бюджет има място за политика, която да допринася за отглеждането и образоването на децата и го правим не с популистки мерки, а разумно и отговорно. Защото ние гледаме на грижата за децата, тяхното възпитание и образование като на двустранен процес – Община и родители.“, посочи Кметът на Община Казанлък. „Ако в първия мандат работихме основно за инфраструктурата – трудоемко и скъпо начинание, във втория – в сферата на образованието, то в третия мандат няма да отстъпя от желанието си да работим за децата и младите хора.“, заяви Галина Стоянова. На вниманието на общинските съветници тя предлага три облекчения за младите семейства:\r\n- Едногодишна финансова помощ за всяко новородено дете в община Казанлък с постоянен адрес, чиито родители се осигуряват и не получават социални помощи, под формата на ваучер, на стойност от 500лв. за необходимото количество памперси за отглеждането на новороденото през първата година. Заместник-кметът Лилия Цонкова съобщи, че ще бъде разработена ясна процедура, с конкретни изисквания към родителите, като например да са навършили 18 години, поне единият от двамата да има постоянно жителство на територията на община Казанлък най-малко за последните 3 години, да имат средно образование, да не са с прекъснати здравни осигуровки. Ако семейството има повече от едно дете, другите да посещават детска градина или училище, според възрастта, да е имунизирано по Националния имунизационен календар. „По този начин показваме специалното си отношение към новородените деца в община Казанлък, удвояваме грижата за младите семейства в Бюджет 2020 и то за отговорните родители и семейства“, коментира Кметът Галина Стоянова.\r\nРодителите ще могат да кандидатстват за еднократната финансова помощ през цялата година, а максимално скоро по Закона за обществените поръчки ще бъде обявена процедура за избор на изпълнители за ваучерите.  - Намаляване с 50% на купона за храноден на децата от 10-месечна до 3-годишна възраст в Детска млечна кухня, който сега е 1 лев до символичните 0,50 лв.\r\n- Увеличаване с 50% на стойността на един храноден на децата в детските ясли и детските градини за сметка на Общинския бюджет, за да се хранят децата от 3 до 7 години с още по-качествените продукти за тяхното здраве.  В мотивите си към Общински съвет – Казанлък Галина Стоянова посочва, че през цялото време на нейните мандати като кмет основните приоритети на ръководството на Община Казанлък са сферите, които засягат пряко младите хора и децата в региона, с осигуряване на здравословна жизнена среда     В Казанлък работи единственото в цяла България Общинско предприятие „Кухня-майка, в т. ч. дейност „Детска млечна кухня“, което осигурява хранене на децата от 10-месечна възраст до 7-годишна на територията на цялата община. За 4 години предприятието доказа икономическия ефект, прозрачност и засилен контрол върху разходите по отношение храненето на децата в детските ясли и детските градини, като същевременно качеството на предоставяната услуга бе значително подобрено. От началото на м. ноември 2019 г. бе извършена промяна на Наредба № 6 от 10 август 2011 г. за здравословно хранене на децата на възраст от 3 до 7 години в детски заведения. С промените се цели да се хармонизират условията за хранене на децата с най-новите европейски изисквания, за да се избегне затлъстяването и детското меню да стане максимално разнообразно: с повече кисело мляко и млечни продукти, пълнозърнести храни, свежи плодове и зеленчуци. Промените налагат завишаване на средствата, необходими за закупуване на хранителни продукти за нуждите на Общинско предприятие „Кухня-майка, в т. ч. дейност „Детска млечна кухня“, но Община Казанлък не само няма да завиши стойността за един ден престой в детска ясла/детска градина, а ще намали стойността на един купон за храноден на дете, ползващо услугата „Детска млечна кухня“ от 1,00 лв. на 0,50 лв.\r\nНовите мерки, които Кметът Галина Стоянова предлага целят да стимулират раждаемостта, да задържат младите хора в училище до получаване на средно образование, да задържат образовани семейства в община Казанлък, както и да привлекат нови. ", "date": "2019.12.10", "title": "Галина Стоянова: Този мандат ще бъде насочен към децата и младите"}
{"url": "https://www.actualno.com/plovdiv/sydija-magdalina-ivanova-oglavi-za-vtori-mandat-plovdivskija-apelativen-syd-news_1414299.html", "text": "      С 12 гласа \"за\" и един\" против\", досегашният председател на Апелативен съд Пловдив съдия Магдалина Иванова отново зае поста, след като процедурата се проведе за втори път. В първата тя не участва, а не постъпиха никакви номинации. Дори за втората процедура съдия Иванова подаде документи към края на обявения срок.      Апелативен съд - Пловдив разглежда делата, образувани по жалби и протести срещу първоинстанционните актове на Окръжен съд - Пловдив, Окръжен съд - Пазарджик, Окръжен съд - Смолян, Окръжен съд - Стара Загора и Окръжен съд - Кърджали.    ", "date": "2019.12.10", "title": "Съдия Магдалина Иванова оглави за втори мандат Пловдивския апелативен съд"}
{"url": "https://www.actualno.com/society/otnovo-opasni-fojerverki-v-tyrgovskata-mreja-news_1414183.html", "text": "      За първите 10 дни на провежданата от Държавна агенция за метрологичен и технически надзор (ДАМТН) , инспектори от Главна дирекция „Надзор на пазара“ (ГД НП) са проверили 587 различни продукта в над 300 търговски обекта в цялата страна.      Кампанията на ДАМТН започна за пореден път на 20 ноември 2019г. и ще продължи до 20 декември 2019г., съобщиха от агенцията.   Към момента, обект на проверки са били следните стоки, които традиционно се продават у нас за Коледните и новогодишни празници:\r\n232 различни вида електрически светлинни гирлянди. За 88 от тези продукти е установено, че не отговарят на изискванията, защото при 25 няма инструкции за употреба на български език; при 32 броя са открити видими несъответствия със съществените изисквания; 61 гирлянди са били без наименование и адрес на икономическия оператор, пуснал продукта на пазара.  103 от различни категории, при което за 40 броя от тях са установени несъответствия. 11 изделия са били без СЕ маркировка за съответствие; 9 броя са били без наименование и адрес на икономическия оператор, пуснал продукта на пазара; 20 изделия са били без инструкции за употреба на български език и без предупредителни текстове на български език.\r\n252 играчки, включващи електрически изделия и скуишита. При 92 играчки са установени несъответствия на нормативните изисквания. 15 броя играчки са били без СЕ маркировка за съответствие; 32 играчки са били с инструкции за употреба, които не съответстват по обем и съдържание на изготвените от производителите; 45 играчки са били без обявено наименование и адрес на отговорния икономическия оператор.   Анализът на резултатите от проверките за първите 10 дни на кампанията „Безопасна Коледа 2019“ показва, че както и при проведените коледни кампании през 2016, 2017 и 2018 г. се запазва тенденцията на пазара да се продават играчки без инструкция за употреба или с несъответстваща по обем и съдържание на изготвената от производителя; без наименование и адрес на отговорния икономическия оператор.    Броят на откритите играчки без наличието на задължителна маркировка за съответствие значително е намалял, спрямо данните от 2018г. Също така не са открити играчки, които да не отговарят на съществените изисквания за безопасност (видими несъответствия).\r\nНезависимо от превежданите през последните години кампании за , през 2019г. все още се предлагат в търговската мрежа потенциално опасни продукти. Те са без инструкция или с непълни и/или липсващи предупредителни текстове, свързани с безопасната им употреба.\r\nПървоначалните резултати от проверките на гирлянди показват, че в сравнение с данните от 2017 до 2018 г., при настоящата кампания не са открити продукти на пазара без задължителна маркировка за съответствие CE. Въпреки това, все още на пазара се предлагат светлинни гирлянди без инструкции за употреба на български език и продукти, които не отговарят на съществените изисквания за безопасност (имат видими несъответствия).   За констатираните несъответствия на  проверените по време на кампанията “Безопасна Коледа“ светлинни гирлянди, играчки и пиротехнически изделия, ДАМТН ще предприеме всички законосъобразни действия към отговорните икономически оператори. ", "date": "2019.12.10", "title": "Отново опасни фойерверки в търговската мрежа "}
{"url": "https://www.actualno.com/crime/dete-e-s-tejki-izgarjanija-sled-kato-padna-v-izkop-s-vrjala-voda-news_1414172.html", "text": "      Дете е с тежки изгаряния, след като падна в изкоп във Велинград. На мястото на инцидента е преминавала тръба, по която тече вода с температура 90 градуса. За случилото се сигнализираха родителите на детето, което беше прието в „Пирогов”, предаде Нова телевизия.      „Детето е сравнително добре за състоянието, в което се намира. Изгарянията са доста дълбоки. Мястото на инцидента не е обезопасено по никакъв начин”, разказа майката на пострадалото дете Димка Захова. Пространството около тази дупка е парк, където има няколко чешми, от които хората ползват топлата вода. Преди инцидента нямало дупка, а малък процеп от който бликало вода, разказва майката.   Момиченцето е успяло да излезе сравнително бързо, благодарение на приятелите си.\r\n„Това което разбрах е, че има подпочвени води от аварирал водопробод. Водата е бликала, а детето не е видяло. Проверката трябва да констатира кой стопанисва и управлява тази тръба. Предстои проверка по случая”, каза Костадин Коев, кмет на Велинград.   ", "date": "2019.12.10", "title": "Дете е с тежки изгаряния, след като падна в изкоп с вряла вода"}
{"url": "https://www.actualno.com/business/ombudsmanyt-proektyt-bonus-malus-oshtetjava-grajdanite-video-news_1414174.html", "text": "        \"Бонус-Малус\" ощетява гражданите, категорична е омбудсманът на България доц. Диана Ковачева. В тя коментира, че така предложения втори по ред  проект дава превес на интересите на застрахователите  пред тези на собствениците и водачите на МПС.      Разбира се, че застрахователите харесаха представената система. ЗАЩО можете да прочетете в    В писмото си омбудсманът изтъква, че проектът не предвижда ясно  разграничение между собственика и водача на МПС при определяне размера  на премията. \"Оказва се, че собственикът на МПС отговаря за нарушение, извършени  от други лица, вписани като водачи в полицата на автомобила, като малус  точките на другите водачи се отразяват върху размера на премията му, без  самият той да е допуснал нарушение\", пише в становището на обществения  защитник. И още, омбудсманът подчертава, че проектът допуска да се  натрупват множество санкции за едно и също нарушение .   Липсата на пропорционалност между санкционирането и поощрението на  собствениците/водачите на МПС не кореспондира с обявените цели на  проекта.  В рамките на предложената система увеличението за малус клас е  много рязко и достига до 400 %. А в същото време, изрядните водачи не  са стимулирани в достатъчна степен, е друг мотив, с който омбудсманът  предлага да се преосмисли така предложената концепция. Не е предвиден и механизъм за възстановяване в кратък срок от  застрахователя за връщане на надвнесена сума, при установено неправилно  изчисляване на премията, е друг недостатък на проекта, според доц.  Ковачева.\r\nОще за недъзите на новия проект от КФН можете да прочетете в        \"Предвид гореизложеното, предлагам да се предвиди допълнително време  за вземане предвид на постъпилите в рамките на общественото обсъждане  предложения и тяхното реално обсъждане с оглед отстраняване на  дефицитите и усъвършенстване на концепцията по този обществено значим   въпрос\", призовава омбудсманът.\r\nНаредбата за определяне на размера на застраховката „Гражданска  отговорност“ влиза в сила от 1 януари  2020 г., с изключение на няколко  разпоредби, които ще се прилагат от  1 януари 2021 г.  Омбудсманът  посочва, че за обсъждане и евентуално приемане на постъпилите  предложения остават само 12 дни, от които 7 са неработни. Крайният срок на общественото обсъждане в момента е 19 декември.\r\nСрещу предложения вариант на \"\"Бонус-малус\" системата се обявиха и превозвачите. Според Магдалена Милтенова от Съюза на автобусните превозвачи, така предложените текстове ще оскъпят непосилно застраховката за бранша, което ще доведе до закриване на междуградски линии и намаляване на персонала. Още аргументи на превозвачите ще намерите в Позицията на доц. Диана Ковачева можете да видите в следващото видео.        ", "date": "2019.12.10", "title": "Омбудсманът: Проектът \"Бонус-Малус\" ощетява гражданите (ВИДЕО)"}
{"url": "https://www.actualno.com/society/srednijat-osiguritelen-dohod-za-stranata-za-oktomvri-e-100275-lv-news_1414180.html", "text": "      Размерът на а за месец октомври 2019 г. е 1002,75 лв.      Средномесечният осигурителен доход за страната за периода от 01.11.2018 г. до 31.10.2019 г. е 969,47 лв., съобщиха от НОИ.   Определеният средномесечен осигурителен доход за страната за посочения период служи при изчисляване размерите на новоотпуснатите през месец ноември 2019 г., съгласно чл.70, ал. 3 от Кодекса за социално осигуряване. ", "date": "2019.12.10", "title": "Средният осигурителен доход за страната за октомври е 1002,75 лв. "}
{"url": "https://www.actualno.com/europe/francija-ostava-v-pregrydkata-na-haosa-stachkata-prodyljava-news_1414146.html", "text": "      Френските профсъюзи гласуваха в понеделник за удължаване на стачката поради липсата на споразумение между правителството и лидерите на профсъюзите относно противоречивите пенсионни планове на президента Еманюел Макрон.      Синдикатите призоваха учители, лекари и други държавни служители да продължат  стачката във вторник, тъй като Жан-Пол Дюловоа, министърът и върховният комисар, отговарящ за пенсионната реформа, и лидерите на профсъюзите не са постигнали  споразумение.\r\n„Безсрочната“ стачка се отрази на всички системи за обществен транспорт, съобщават световните агенции, цитирани от БГНЕС.\r\nПарижкият оператор на обществен транспорт RATP обяви планове да продължи да стачкува до понеделник, което ще доведе до големи проблеми в столицата.  В петък на авиокомпаниите беше казано да намали вътрешните полети във  Франция с 20%, което означава по-нататъшни анулиране, засягащи всички полети към, от или над страната.\r\nСлед хаоса в четвъртък и петък, полетите се върнаха към нормалното, но в понеделник следобед DGAC обяви, че са помолени да променят своите графици поради общата стачка. Тъй като един от френските синдикати на контрольорите на полетите се присъедини към стачката, потенциално всички полети, идващи към Франция, могат да бъдат засегнати.\r\nЖелезопътните профсъюзи също ще продължат да стачкуват и обслужването на влаковете на националния железопътен оператор SNCF е намалено с 90% от четвъртък.    Припомняме, че във Франция започна една от най-големите стачки в най-новата френска история и стачкуващите продължиха да протестират срещу плановете на Макрон за пенсионна реформа.   Министерството на вътрешните работи заяви, че в протестите са участвали 806 000 души, докато профсъюзите споменават числото от близо 1,5 милиона.\r\nПри протестите са арестувани 90 души, съобщиха от полицията.\r\nПонастоящем Франция има 42 различни пенсионни програми за различни сектори, но правителството предложи да се обединят тези системи в една пенсионна схема.\r\nРеформата ще премахне привилегиите, предоставени на държавните служители, и постепенно ще увеличи възрастта за пенсиониране от 62 до 64 години, което се очаква да се отрази неблагоприятно на много сектори.   Работниците ще получат пълна пенсия, ако се пенсионират на 64-годишна възраст. Ако се пенсионират преди това, те биха загубили 5% от пенсиите си за всяка година предсрочно пенсиониране. Те също биха спечелили 5% увеличение на пенсиите си за всяка година, ако се пенсионират след 64-годишна възраст. ", "date": "2019.12.10", "title": "Франция остава в прегръдката на хаоса, стачката продължава "}
{"url": "https://www.actualno.com/business/i-aikb-gotvi-paket-ot-zakonovi-promeni-za-borba-sys-sivata-ikonomika-news_1414142.html", "text": "      АИКБ разработва предложения за законови промени, с които да  се ограничи финансово икономическия интерес към нарушения от страна на работника и на бизнеса по отношение на сивия сектор у нас. Според бизнеса, за да се ограничи сивият сектор са необходими няколко неща:      \"На първо място промяна на мисленето на работниците и работодателите, а и  на цялото общество. Може да се помисли и върху промяна на  законодателството, тъй като в момента законодателството поощрява не, но  по-скоро неглижира проблема. Остава икономическият интерес и у  работодателя и у работника да влязат в такъв нерегламентирани  отношения.\" Така коментира решенията на проблема със сивия сектор Добрин Иванов, изп. директор на АИКБ пред БНТ. Коректните работодатели губят, защото стават по-малко конкурентно  способни, отколкото некоректните - цената на труда става по-скъпа,  съответно и цената на продукта, обясни още той.   На 9 декември в България. Оказа се, че сивият сектор генерира около 23 млрд. лв., което се равнява на почти 20% от икономиката на страната. Големият проблем - работници масово се осигуряват на миниманлна работна заплата и в същото време получават допълнително възнаграждение по друг вид договор. Най-засегнатите сектори са автосервизи, земеделие, строителство, където над 2/3 от отраслите влизат в сивия сектор. Причина според синдиката са и моралът, и ниските заплати в тези сфери.\r\nКНСБ предлагат промени в Кодекса за социално осигуряване: \"Ако сте длъжник на осигуровки за повече от 3 месеца, НАП да извърши проверка\". Причината е да се избегне срока на давност от 5 години, който на практика прави тези осигуровки несъбираеми. Така се надяваме да подобрим и приходите в бюджета, коментира Любослав Костов, икономист от КНСБ.  Какви други предложения за промени в законодателството обмислят синдикатите, бизнеса и държавата прочетете в \"Най-важно е хората да не забравят, че който работи в сивия сектор губи права. Права за майчинство, права за обезщетение при безработица, права на пенсия. Сивото убива не е куха фраза.\", заяви синдикалистът.   КНСБ предлагат ново приложение - В него всеки работник може да подаде сигнал срещу работодателя си при нарушение - не изплащане на заплата или болничен или друго. Сигналите се подават директно към ГИТ и НАП.  \"Вече има над 100 сигнала, от които 85% са обработени\", похвали се Костов.     ", "date": "2019.12.10", "title": "И АИКБ готви пакет от законови промени за борба със сивата икономика"}
{"url": "https://www.actualno.com/america/trymp-i-si-dzinpin-vljazoha-v-kratkija-spisyk-na-tajm-za-lichnost-na-godinata-news_1414339.html", "text": "      Президентът на САЩ Доналд Тръмп и китайският лидер Си Дзинпин влязоха в краткия списък на претенденти за титлата „Личност на годината“, според редакторите на списание „Тайм“ (Time), предава ТАСС, цитирани от БГНЕС.      Тръмп вече за четвърта година претендира за титлата, а през 2016 г. става неин собственик. Списъкът се състои от 10 кандидати, в който влизат адвокатът на Доналд Тръмп Рудолф Джулиани и говорителят на Камарата на представителите на САЩ Нанси Пелоси, която стана „централна фигура в процедурата по импийчмънт“ на американския лидер.   В краткия списък претенденти са и основателят на компанията „Фейсбук“ Марк Зъкърбърг, шведската екоактивистка Грета Тунберг, министър-председателят на Нова Зеландия Джасинда Ардерн, а също така и футболистка, полузащитник на отбора на САЩ и американския отбор Рейн Меган Рапино.\r\nВ списъка се включени и участниците в масовите простите срещу намерението на властите на Хонконг да приемат законопроект за екстрадицията, който ще позволи да бъдат екстрадирани нарушители в континентален Китай.   ", "date": "2019.12.10", "title": "Тръмп и Си Дзинпин влязоха в краткия списък на \"Тайм\" за личност на годината   "}
{"url": "https://www.actualno.com/viewpoint/g-jo-fandykova-myglata-navyn-moje-da-se-pipne-news_1413983.html", "text": "      Мъгла. Това беше първото, което видях от прозореца си тази сутрин. Когато синът ми се събуди, му обясних: “Не можем да излезем на разходка, мамче” и му я посочих.      Защото това не беше просто мъгла, а смог. Сив, гъст, сякаш всички дъждовни облаци са слезли от небето и са заседнали на нашата улица. Да бяха дъждовни, щеше да е добре. А те – пълни с фини прахови частици. Чудесни за здравето на майки, деца, бащи, баби, дядовци, кучета, котки и всякакви други животни. \r\nЯвно Столична община приравнява нашето здраве с това на животните. Сякаш сме добитък, който е длъжен да оцелява при всякакви условия. Астма, рак на белите дробове, исхемична болест на сърцето, инсулт – това са (не дай Боже) възможните рискове, на които ни подлагат тези условия. Както вече писа, според , сайт, поддържан от гражданско сдружение, днес нивата на фини прахови частици в столицата са от 2 до 20 пъти над нормите. Супер среда за прихващане на болести!\r\nИспански екип от Института за световно здраве ISGlobal в Барселона е установил, че високите нива на замърсяване на въздуха водят до ниска концентрация на учениците. После се чудим защо резултатите ни от тестовете PISA са такива, каквито са... Да, не е само въздухът. Но явно и той е фактор. Не го казвам аз, а учени. Не стига, че не си знаеш уроците, но атмосферата ти помага  Какво мислите за всичко това, г-жо кмет Фандъкова? Лесно е усмихнато да срежеш лентата при откриването на нова детска градина. Само че трудно, явно много трудно е за Вас и администрацията Ви най-сетне да се вземат мерки срещу горенето на гуми, дрехи втора употреба и всякакви боклуци, за да дишат децата в тези градини по-чист въздух. Да не говорим за брутално задръстения център, където отдавна трябваше да има такси за преминаване на коли, както е в немалко големи европейски столици. Властите там са разбрали, че всички онези хора, дето не се разделят с колата си никога, въпреки че има много по-удобно и евтино метро, поне трябва да си платят за собствената глезотия и няма по-ефективна мярка от това да ги удариш по джоба.\r\nЛесно е също да призовавате хората да не палят печки. А общината колко лева е готова да инвестира, за да ни снабди с алтернативни източници на отопление? Дали в бюджета на общинския съвет е предвидена сума за покупката на нови автомобили за 90 процента от софиянци, които карат коли втора употреба и замърсяват допълнително?\r\nКакво стана със зеления билет, между другото? Да не остане като Дядо Коледа – приказка, с която се залъгват децата?  Да зачестите малко градския транспорт, дали ще Ви бъде удобно? А да построите повече паркинги на не-знам-си-колко етажа, за да можем да си оставяме колите и да скачаме в метрото, което да ни отведе до светлото бъдеще с по-малко замърсяване на въздуха?    Стига сте призовавали ние да решим проблема. Спечелихте местните избори и е странно доверието към вас да се измерва с прехвърляне на топката обратно. Общината има достатъчно инструменти да се справи с мръсния въздух и общите призиви \"не правете така\" наистина изглеждат нелепо. Политическата сделка винаги е била такава: хората плащат данъци, с които издържат общината, за да може общината да върне тези пари обратно под формата на определени резултати.\r\nНо засега тези резултати са толкова видими, колкото се и вижда от мъглата навън. Автор:   ", "date": "2019.12.10", "title": "Г-жо Фандъкова, мъглата навън може да се пипне "}
{"url": "https://www.actualno.com/goodnews/biletite-za-blagotvoritelnija-koncert-za-niki-ot-gorni-voden-sa-veche-v-prodajba-news_1413783.html", "text": "       На 20.12.19 г. (петък) асеновградчани отново се обединяват от благородна кауза. Точно в 19:00 ч. в читалище \"Родолюбие\" ще започне благотворителният концерт в помощ на . Младият мъж страда от рак на дебелото черво и вече 8 години се бори с коварното заболяване. Размерът на средствата, необходими за неговото лечение, вече надхвърля 109 000 евро.       Изпълнителите, които ще пеят и танциват благотворително в Асеновград в подкрепа на Николай Иванов, са малката Елена Василева, Ивайла Терзиева, Виктория Димова, Андреана Бакалова и Радостина Гунгалова, Фолклорна формация \"Родопска Песен\", Денс формация \"Косара\", Дуо \"Доминанто\" и други таланти, както от Асеновград, така и от цялата страна. Билетът, който е оригинално оформен във вид на сърце, е на цена 5 лева. Отделно ще има разположени и кутии за дарения преди и по време на концерта, обясняват организаторите от Общински младежки съвет-Асеновград.    Билети могат да се закупят онлайн чрез фейсбук страницата на организацията , с обаждане на теле.: 0898 30 1111 или 0893 696 682, както и всяка събота и неделя от една от дървените къщички, разположени на площад \"Академик Николай Хайтов\" в града. 2 часа преди началото на концерта, т.е. в 17:00 часа бъде открит и благотворителен базар. Той също ще се проведе в читалище \"Родолюбие\" и ще е в подкрепа на Ники. Там с благотворителна цел ще се продават ръчно изработени сувенири, картички, рисунки и други, както и домашно приготвени коледни сладкиши. ", "date": "2019.12.10", "title": "Билетите за благотворителния концерт за Ники от \"Горни Воден\" са вече в продажба"}
{"url": "https://www.actualno.com/plovdiv/razsledvat-plovdiv-2019-za-otkrivashtoto-sybitie-na-evropejskata-stolica-na-kulturata-news_1414131.html", "text": "      Над 2.2 млн лв струваше откриващото събитие на Европейската столица на културата на 12 януари 2019. Редица публикации в медиите за високата цена накараха Окръжната прокуратура в града под тепетата да се самосезира и да нареди проверка от Агенцията за държавен и финансов контрол, предаде кореспондентът на .      Докладът на Агенцията, който установи седем нарушения, става база за досъдебно производство. Дознанието е за извършено престъпление и се води срещу длъжностно лице - представител на Фондацията, което засега не е уточнено, става ясно от думите на прокурор Галина Андреева-Минчева.   Очаква се в хода на производството да се установи дали има виновен служител, който съзнателно или не е сключил неизгодни сделки.\r\nИзводите от доклада на Агенцията за държавен и финансов контрол две нарушения по чл. 49 от Закона за обществените поръчки за т.нар. тенденциозни технически характеристики, създаващи условия за кандидатстване само на конкретен изпълнител или неговите продукти - в единия случай става дума за оградни пана, а в другия - за мотокари.  За тези две нарушения санкцията е глоба за директора на фондацията Кирил Велчев, която може да се оспори. Останалите пет нарушения също не са съществени, те са по чл. 42 от ЗОП и касаят документацията, която след края на процедурата фондацията трябва да предостави в сайта на Агенцията по обществени поръчки. Финансова санкция за това нарушение не се предвижда от пет години. ", "date": "2019.12.10", "title": "Разследват \"Пловдив 2019\" за откриващото събитие на Европейската столица на културата"}
{"url": "https://www.actualno.com/curious/walmart-sprja-pulover-s-kokainov-djado-koleda-news_1414097.html", "text": "      Пуловери, направени като шега, предизвикаха скандал в най-голямата американска търговска верига Walmart.      \"Тези пуловери, продавани в Walmart от друга компания, не представят вижданията и ценностите на нашата фирма и нямат място на сайта ни. Премахнахме ги от инвентара и се извиняваме за неумишленото оскърбление, което може да са предизвикали\", гласи изявление на търговската верига, предаде БГНЕС.\r\nЕдин от пуловерите показва Дядо Коледа, с уголемени очи, който е наредил три \"линии\" от бяло вещество пред себе си, очевидно наподобявайки смъркане на кокаин и с надпис \"Нека вали сняг!\". В описанието на продукта пише: \"Всички знаем какво е снега. Прилича на бял прах и най-хубавият идва от Южна Америка.\"       Пуловерът е изработен от компания на име Fun Wear.\r\nДруги дрехи на същата фирма също бяха спрени от продажба на сайта на Walmart. Те включваха пуловер, на който снежен човек е обърнат с главата надолу и оранжевият му нос и две коледни камбанки се падат там, където са гениталиите.\r\nКлиенти писали до веригата, за да се оплачат от картинките върху коледните пуловери.     ", "date": "2019.12.10", "title": "Walmart спря пуловер с \"кокаинов Дядо Коледа\" "}
{"url": "https://www.actualno.com/analysis/shte-blokira-li-sasht-rabotata-na-sto-news_1413965.html", "text": "      За крах на основинте на световната търговия до броени дни предупреждава \"Der Spiegel\".      Причината: Поради действия на САЩ апелативният орган на Световната търговска  организация (СТО) ще бъде принуден да прекрати дейността си през  следващите дни. Организацията ще стане \"неработоспособна\", след което \"правилата на световната търговия фактически  ще престанат да се прилагат\".   В апелативният орган на СТО има седем места, но за функционирането му  са необходими минимум трима членове. Сега в този орган има точно трима  заседатели, но мандатите на двама от тях изтичат днес, на 10 декември.\r\nВ  началото на октомври еврокомисарят по търговията Сесилия Малмстрьом  заяви, че съществува възможност за прекратяване на работата на  апелативния орган на СТО в средата на декември, припомня БГНЕС.  Президентът на САЩ няколко пъти е заплашвал, че страната му ще напусне Световната търговска организация (СТО). Според него организацията има несправедливо отношение към САЩ и Вашингтон не е длъжен да спазва правилата на организацията. Такава беше и реакцията при последният уреден след години спор между САЩ и ЕС, свързано с финансирането на Airbus.\r\nСпоред Тръмп СТО помага на други страни да използват САЩ за собствени цели, включително за обогатяване, и че от тази практика на първо място се възползва Китай, който води търговска война с Вашингтон, писа преди време CNN.   Тръмп често критикува и условията, при които СТО позволи на Китай да се присъедини. Според експерти с действията си администрацията на Доналд Тръмп практически е блокирала работата на СТО. Вашингтон настоява за преработване на редица правила в организацията и блокират назначаването на нови членове в комисията, която решава търговските спорове.    \"По този начин апелативният орган ще приключи, а с него и основният контролен орган на световната търговия\", смята \"Der Spiegel\". След като органът престане да функционира, цялата система на СТО ще се срине, което ще доведе до прекратяване на действието на правилата на световната търговия, се казва в статията.\r\nВ Брюксел се смята, че Тръмп постига това, защото „в свят без СТО той очаква по-благоприятни условия за САЩ. Веднага след като работата на апелативния орган на СТО бъде парализирана, „законът за право на силния“ може да се върне в световната търговия, във връзка с което Европейският съюз „вече се въоръжава“, заключава \"Der Spiegel\". ", "date": "2019.12.10", "title": "Ще блокира ли САЩ работата на СТО? "}
{"url": "https://www.actualno.com/asia/paramedichka-krade-bebe-v-pakistan-za-da-go-dade-na-lelja-si-news_1414161.html", "text": "      Парамедичка  в Пакистан е арестувана за това, че откраднала , за да го даде на бездетната си  леля.      Момиченцето било изнесено от болницата в Белуджистан малко след раждането му.   Но семейството първоначално не знаело за нейното изчезване, тъй като никой не бил казал, че майка й е .\r\nТе разбрали, когато майката на момичето се върнала в съзнание и попитата къде е „другото момиче“, каза нейният зет пред .  Абдул Хамид завел родилката Джамила Биби в болницата в Лоралай, на около 60 км югозападно от селото им, в сряда, съобщиха от полицията.\r\nТой казал на полицията, че след раждането на семейството на Джамила Биби било предадено едно малко момиченце и им било казано да отведат пациентката у дома, тъй като тя се справя добре.\r\nДжамила Биби обаче остана в полусъзнание през следващите няколко дни, през което време близначката, с която се върнала у дома, починала.       И тогава - след като се съвзема, майката разкрива пред семейството разтърсващата новина.\r\n\"В петък, когато Биби си беше възстановила, тя попита къде е другото й момиче. Бяхме зашеметени\", каза Абдул Хамид пред ВВС.\r\n\"След като Абдул Хамид подаде жалба в полицията, арестувахме парамедичката, която е била дежурна в родилната зала същата вечер, и тя ни отведе направо до мястото, където е бебето\", каза Джахангир Шах, началник на полицейското управление в Лоралай.\r\n„Било ѝ помогнато от  двама колеги да изнесат незабелязано бебето извън болницата и тя да го даде на леля си, която била омъжена на 17 години, но все още нямала  дете. Парамедичката  ни каза, че леля й отчаяно искала да осинови бебе.“\r\nПолицията е арестувала и четирите жени, а бебето, което все още не е кръстено, е върнато на истинското си семейство.    ", "date": "2019.12.10", "title": "Парамедичка краде бебе в Пакистан, за да го даде на леля си "}
{"url": "https://www.actualno.com/moresport/putin-ne-vijda-vina-na-ruskata-dyrjava-v-doping-skandala-news_1414111.html", "text": "      Президентът на Русия Владимир Путин определи от всички големи, спортни събития в следващите 4 години, като \"политически мотивирано\", предаде БГНЕС.      Путин каза, че наказанието, наложено от Световната антидопингова агенция (УАДА) \"противоречи на Олимпийската харта на МОК\". Руският президент добави, че Москва има основания да обжалва и може да го направи.   \"Няма за какво да бъде укоряван Руския олимпийски комитет и няма за какво да бъде санкциониран. Страната трябва да вземе участие в първенствата под собствения си флаг\", каза Путин.\r\nПрезидентът на Русия смята, че не може да има колективни наказания и последици за хора, които нямат нищо общо с извършеното нарушение. \"От времето на римското право, наказанието се налага на конкретния виновник\", посочи Путин.  Русия беше наказана от УАДА да не участва на Олимпийските игри в Токио, за Зимната Олимпиада в Пекин, както и реално на , но предстои обжалване пред Спортния арбитражен съд. ", "date": "2019.12.10", "title": "Путин не вижда вина на руската държава в допинг скандала"}
{"url": "https://www.actualno.com/balkani/naselenieto-na-gyrcija-se-topi-news_1414154.html", "text": "      Очаква се населението на Гърция да спадне до 8 милиона до 2050 г. и има силна демографска тенденция към спад от 2011 г., когато отрицателната раждаемост е регистрирана за първи път от 1944 г., собщи в. „Катимерини“.      „Очаква се населението да достигне 8 милиона до 2050 г. въз основа на консервативен сценарий“, казва Стефанос Чандакас, основател и президент на неправителствената организация HOPEgenesis, на събитие в Института за обществено здраве към Американския колеж на Гърция в Атина.   Чандакас заяви, че през 2017 г. са регистрирани 8 553 раждания и 124 501 смъртни случая.\r\nБеше подчертано също, че Гърция е на ниско равнище в Европа по отношение на политиките, насърчаващи майчинството, семействата и плодовитостта, и беше подчертана необходимостта от благоприятна среда за подкрепа на двойки с детероден потенциал.   ", "date": "2019.12.10", "title": "Населението на Гърция се топи "}
{"url": "https://www.actualno.com/books/tuk-sme-sybira-deset-razkaza-za-angeli-sys-schupeno-krilo-news_1414064.html", "text": "      \"Тук сме\" събира десет разказа, които са фини и красиви като дантела. А и колкото повече страници прелиства човек, толкова по-ясно си дава сметка, че пред него се разкрива една цялостна история, просто е нужно време да опознаем детайлите, да подредим пъзела.      Ангели със счупено крило – и така можем да определим героите, които рисува Ян Балабан. Един от тях, Петър, иска да създаде картината на живота си – като улови в нея светлината. Емил пък е твърдо убеден, че е провалил всичко и сега пред него има един изход – смъртта. Точно тя се докосва до Саша, която разбира, че цял живот е бягала от истината, а да си отиде от този свят, без да я приеме, просто не може...   Ян Балабан живее и твори в един от най-суровите чешки градове – Острава. Затова и атмосферата на Чешкия север се е отпечатала и в десетте разказа на „ТУК СМЕ“. Героите му – подобно на самия него, са хора, изпуснали нишката на живота си. Те страдат и търсят истината, взират се напразно в миналото си, пръв техен другар често е бутилката, затова дори и душата си представят така – като тайнствена бутилка, която се носи нейде из човешкото тяло.\r\nСтилът на Балабан дава сериозно основание на чешките критици да заговорят и за нов начин на писане, който наричат на името на автора. Ранната смърт на писателя слага за жалост край на това самобитно явление, но и така литературното наследство, което оставя Ян Балабан, не е малко. Нежни и докосващи са например разказите от сборника „Може би си отиваме“, а в житейска равносметка пък се превръща романът „Попитай татко“ - и двете книги вече са излезли на български.  А нишката, която свързва десетте разказа на „ТУК СМЕ“ е повече от жилава. Това е всъщност надеждата. Без нея героите на Балабан вехнат и чезнат, стават прозрачни, по думите на един от тях. И пак тя – надеждата, слепя съдбите им и се превръща в слънцето на хоризонта. Защото и най-тъжната страница заслужава добър финал. Важи с еднаква сила и за книгите, и за живота. Ето доказателства и от тези обикновени, често провалили живота си мъдреци,  с които населява книгата си Ян Балабан... ", "date": "2019.12.10", "title": "\"Тук сме\" събира десет разказа за ангели със счупено крило"}
{"url": "https://www.actualno.com/literature/nepodpraveni-sentencii-koito-ni-pomagat-news_1414073.html", "text": "             • В някои неща ние, хората сме по-добри от ангелите   • Чувстваше се като жива страница от книга, трептяща в ръцете на онзи, който я е разтворил \r\n• Всеки някога за някого е никой  • За някои неща ангелите не са достатъчни, тях може би трябва да ги обсъдиш с хората \r\n• Стремежът не е още вяра, която да спаси човек от депресии и пиячка   • Той, който цял живот мечтаеше да принадлежи някому, въобще не успяваше да е част от нещо    • Тайната на успеха се крие в това, че регистрирам всичко, а не виждам нищо\r\n• И му стана тъжно, тъжно за него, но само за секунди. Внезапно всъщност го обзе познание. Изведнъж разбра, че ще умре, че вече ще е само зрял, а зрелостта е дяволски близо до смъртта\r\n• Блус, само блус, той е преградата между теб и смъртта   • Смислите се отделяха от нещата, падаха върху главите им като есенни листа ", "date": "2019.12.10", "title": "Неподправени сентенции, които ни помагат"}
{"url": "https://www.actualno.com/tips/strategii-za-zalagane-dvojna-pechalba-bez-da-gubim-pari-news_1413516.html", "text": "      Една от най-трудните задачи пред любителите на спортни залози е да изградят правилна стратегия, която да им осигури положителен паричен баланс. Мнозина \"играчи\" предпочитат да играят на сигурно, за да не рискуват парите си. Именно поради тази причина нашият екип от типстъри Ви представя сигурна , при която рисковете са сведени до минимум, а печалбата рано или късно идва.       За кои спортове? Нашата стратегия се отнася до спортове, в които крайният изход е съставен от само два варианта - победа/загуба (1/2), а не в спортове като футбола, където е възможен и трети изход - равенство (Х). Препоръчваме ви три основни спорта, върху които да фокусирате вашите залози - тенис, баскетбол и волейбол, като изберете спорта, който следите най-много и имате най-големи познания.    Стратегия 2-2-2 Тази стратегия се състои в няколко простички правила, които ще обясним с примери от тениса. Избирате победител в четири различни мача, чийто коефициент да е между 1,40 и 1,60. След това разпределяте четирите мача в два отделни фиша по ваш избор. Получава се общ коефициент за всеки фиш над 2,00 и с това сте спазили едно от условията на тази стратегия.\r\nКогато вече имате два отделни фиша, всеки от които с коефициент над 2,00, слагате еднакъв залог и на двата фиша - например 200 лева. По този начин си гарантирате, че дори и един от двата фиша да \"изгори\", то другият не само ще ви избие загубите, но и ще излезете на малка печалба (заради по-високия от 2,00 коефициент).    Тази стратегия се прилага, докато в един момент и двата фиша не излязат заедно. Тогава печалбата става двойно по-голяма, а \"играчът\" може да си позволи и още по-високи залози. Разбира се важно е да си наясно със самия спорт и нивото на всеки един отбор/играч и шансовете му да спечели мача.  Придържайте се към правилата Много е важно да се придържате към правилото , т.е. да играете по два мача в два отделни фиша с коефициент над две. Идеята на тази стратегия е да се играят само сигурни залози, които да се движат предимно между 1,40 и 1,50 коефициент. Ако играете само един мач в права колонка с над 2,00 коефициент, това вече нарушава правилата на стратегията и не можете да очаквате ефекта \"сигурна печалба\".\r\nНай-лесният начин да проверите как работи тази стратегия е като я изпробвате. Започнете с малък залог - например 10 лева. Сложете 5 лева на единия фиш и 5 лева на другия. И играйте, докато не увеличите бюджета си двойно. Това може да се случи още от първия път, но може и да продължи 3-4 \"врътки\", докато постигнете искания резултат. Всичко зависи изцяло от вас и вашите прогнози.   Mr. Corner ", "date": "2019.12.10", "title": "Стратегии за залагане: Двойна печалба без да губим пари"}
{"url": "https://www.actualno.com/plovdiv/akcija-bageri-v-plovdivskata-arman-mahala-news_1414163.html", "text": "      Акция на общината в половдивската Арман махала. Багери премахват незаконни постройки. Причината е, че на тяхно място започва изграждането на нов булевард и Северният вход на Пловдив трябва да бъде разчистен. Преди две години там бяха съборени около 20 незаконни постройки.      Предвидени за премахване са 4 постройки за днес. За тях има заповеди за събаряне от поне 3 години, а за една от къщите - от 4г. Минали са през всички инстанции за съгласуване и обжалване. Общината е спечелила делата, заяви Петър Фурнаджиев от община Пловдив.   По информация на НОВА тв в една от предвидените за събаряне къщи се е  затворило 6-членно семейство, което отказва да напусне постройката. В семейството има бебе на два месеца, а навън е студено. Преди няколко месеца те обещали, че сами ще премахнат масивната  постройка и отказали да бъдат настанени в общинско жилище, защото  им било твърде малко. След  намеса на полицията, семейството било принудено да събере багажа си и до час  да се изнесе от сградата. Стана ясно и че фамилията има и друг имот навътре в  махалата, предава БНТ.\r\n\"Тук се предвижда да се построи качване към надлеза за Карловско шосе, за да се оправи комуникацията в севернатачаст на града\", обясни експертът на общината.  Предвижда се да бъдат премахнати и други, по-малки постройки в района. ", "date": "2019.12.10", "title": "Акция: Багери в пловдивската Арман махала"}
{"url": "https://www.actualno.com/asia/erdogan-naliva-maslo-v-ogynja-govori-za-syvmestni-sondaji-s-libija-v-sredizemno-more-news_1414101.html", "text": "      Президентът на Турция Реджеп Ердоган каза по националната телевизия ТРТ, че след меморандума с Либия двете държави може съвместно да правят сондажи за петрол и газ в източната част на Средиземно море, пише АФП, цитирана от БГНЕС.      \"С това споразумение разширихме териториите, над които имаме права, до максималното възможно ниво. Можем заедно да проведем проучвателни дейности\", каза Ердоган.   Подобен ход би разгневил допълнително Гърция, която критикува меморандума между Либия и Турция за морските им граници и го нарече нарушение на международното морско право и намеса в териториалните води на гръцките острови.\r\nТурският президент каза още, че страната е поръчала нов сондажен кораб, предвиден за Източното Средиземноморие. Освен това можело да започнат и сондажи в Черно море.  Турция вече изпрати кораби, които правят сондажи край Кипър, което обтегна отношенията между Анкара и Европейския съюз. ", "date": "2019.12.10", "title": "Ердоган налива масло в огъня, говори за съвместни сондажи с Либия в Средиземно море"}
{"url": "https://www.actualno.com/curious/v-germanija-skandal-s-horoskop-predskazvasht-domashno-nasilie-news_1414100.html", "text": "      Издателската къща \"Бауер Верлаг\" се извини, след като в нейно списание се появи хороскоп, предсказващ домашно насилие, предаде БГНЕС, позовавайки се на Euronews.      В страниците за \"Връзки и отношения\" на списание \"Тина\" бил публикуван хороскоп, който предсказва: \"Вашият партньор няма да ви гали с кадифени ръкавици този месец, предвиждат се натъртвания. о може това да е за добро - след големия взрив всичко ще се върне към нормалното. Ще започнете отначало и ще се помирите.\"   Читателка снима страниците на изданието и публикува хороскопа в Twitter. Хиляди реагираха на поста, критикувайки списанието и неговия издател.    От \"Бауер Верлаг\" казаха, че е допусната \"основна грешка във формулировката\", която била подмината от редакторите. Те се извиниха и казаха, че написаното \"е в пълен контраст с гледната точка на списание \"Тина\" за жените.\"\r\nОбяснението също предизвика недоволство, като някои питаха каква е работата на редакторите всъщност, а други искаха извинение за тривиализирането на домашното насилие, а не за формулировката на списанието. ", "date": "2019.12.10", "title": "В Германия - скандал с хороскоп, предсказващ домашно насилие"}
{"url": "https://www.actualno.com/showbusiness/skandal-s-privkus-na-rasizym-v-mejduzvezdni-vojni-news_1414113.html", "text": "      Звездата от поредицата \"Междузвездни войни\" Дейзи Ридли си навлече критики от активисти, след като каза, че не е имала повече привилегии в живота си от чернокожия ѝ екранен партньор Джон Бойега, съобщава БГНЕС, позовавайки се на Yahoo News.      В интервю за The Guardian Дейзи Ридли, която като малка е ходила на частен пансион, а не в държавно или общинско училище, заяви, че произходът ѝ не ѝ е дал преднина в кариерата. Ридли беше питана дали за нея е по-лесно \"да се движи в средите на кинозвезди, заради привилегиите в живота ѝ\", на което тя отговори: \"Какви привилегии? Сериозно питам, какви?\"   Ридли е израснала в заможния квартал на Лондон \"Мейда Вейл\", но каза че не мисли, че животът ѝ е бил много по-различен от този на Джон Бойега, който е израснал като син на нигерийски имигранти в непретенциозния квартал на Лондон \"Пекъм\".\r\n\"Джон е живял в общинско жилище в \"Пекъм\". Мисля, че аз и той сме достатъчно еднакви в това отношение, не е ли така?\", каза Ридли.  Коментарите на актрисата бяха посрещнати с критики в социалните мрежи от много хора. \"Да израснеш в привилегирована среда не е по твой избор. Но да откажеш да го признаеш е. Дейзи Ридли го демонстрира отлично\", написа фен в Twitter.\r\nРидли каза, че увереното ѝ поведение било резултат от това, че идва от \"голяма, шумна фамилия.\"   Дейзи Ридли не е първата от семейството, която е на екран. Братът на дядо ѝ е бил актьор в театъра и в телевизионни сериали. Същевременно дядо ѝ е бил главен инженер на BBC от 1950 до 1965 г. И двамата мъже са носители на Орден на Британската империя.    Бойега по-рано беше описал в интервю, че се е наложило родителите му да кандидатстват за заем от фонд за подкрепа на бедни, за да може той да учи в школа за талантливи деца между 9 и 14-годишна възраст.\r\nОбщинските жилища в \"Пекъм\", където е израснал актьорът, са много по-опасно място от квартал \"Мейда Вейл\". Докато живеел там, двама от връстниците на Бойега са убити. Актьорът казва, че театъра и киното са го запазили от участие в бандите, в които били някои от приятелите и съседите му. ", "date": "2019.12.10", "title": "Скандал с привкус на расизъм в \"Междузвездни войни\""}
{"url": "https://www.actualno.com/society/prouchvane-partijata-na-slavi-e-treta-politicheska-sila-sled-gerb-i-bsp-news_1414093.html", "text": "      Ако парламентарните избори са днес, в политическия топ 3 влизат ГЕРБ, БСП и партията на телевизионния водещ Слави Трифонов „Няма такава държава”, чиято регистрация беше от съда през миналата седмица. Това показват данните от съвместното национално-представително проучване на bTV и „Маркет линкс”, съобщиха от медията.      Изследването е проведено сред 980 души в периода 21-28 ноември 2019 г. по метода на прякото лично интервю в дома на респондента. То е представително за населението на страната на възраст 18+ години.\r\nЕлекторалните нагласи на българите показват, че ГЕРБ е първа политическа сила с не твърде висока преднина в рамките на 2%. На трето място е партията на Трифонов. Ако политическата сила се яви на вот днес, тя има потенциал да бъде с трета по големина парламентарна група. Трябва да се има предвид, че подобни политически проекти винаги фокусират върху себе си протестен вот, който често показва по-висок потенциал на ниво нагласи от реалното електорално поведение на избори, отбелязват авторите на изследването.\r\nСледват ДПС (7,3%), „Демократична България” (4,9%), и „Обединени патриоти” (4,3%). „Воля” изглеждат с малък шанс да бъдат самостоятелна парламентарно представена партия след следващи избори (1,2%).     Към момента „Няма такава държава” получава и най-висок процент на положителни оценки (32% срещу 38% отрицателни), следвана от ГЕРБ и БСП, които обаче събират и много по-високи негативни реакции.\r\nНай-одобряваните български политици и личности, свързани с политиката, са Румен Радев (66% доверие, 16% недоверие), Мая Манолова (49% доверие и 30% недоверие) и Слави Трифонов (38% одобрение и 35% недоверие). Премиерът Бойко Борисов е с 31% доверие и 52% недоверие.\r\nПрезидентството, армията, църквата, полицията и Европейската комисия са институциите, в които анкетираните имат най-голямо доверие.    Тенденцията през последните месеци показва ръст на очакването за отрицателно развитие както на страната, така и на положението на домакинствата, от които част са респондентите. ", "date": "2019.12.10", "title": "Проучване: Партията на Слави е трета политическа сила след ГЕРБ и БСП"}
{"url": "https://www.actualno.com/europe/obvinenija-kym-boris-djonsyn-che-lyje-britancite-za-novata-sdelka-za-brexit-news_1414128.html", "text": "      Ирландският премиер е категоричен, че британският му колега Борис Джонсън не е обяснил както трябва за Brexit, пише Агенция \"Фокус\", позовавайки се на The Independent.      Джонсън по-рано заяви, че съгласно новото споразумение с Брюксел няма да съществуват митнически проверки в Ирландско море. По-късно обаче той беше обвиняван в това, че е излъгал, като много хора твърдяха, че в сделката пише нещо различно.   Ирландският министър-председател Саймън Ковъни от своя страна заяви пред журналисти, че е „ясно“, че новата сделка за Brexit ще включва митнически проверки. \"Съвсем ясно беше, когато беше сключена сделката. Европейският съюз беше ясен, че иска минимално влияние върху стоките, които идват от Великобритания към Северна Ирландия, но те в същото време ще трябва да бъдат проверявани, за да знае ЕС какво потенциално влиза на пазара през Северна Ирландия\", каза той.\r\n\"Прекарахме много часове в дискусии, за да изясним това“, добави Ковъни.  \"Стоките, които идват по обратния път от Северна Ирландия към Обединеното кралство ще имат много по-малко изисквания и проверки. Винаги имаше разлика между внос, идващ от Великобритания към Северна Ирландия и такъв, който минава по обратният път и ние прекарахме много часове в дискусии и преговори, както и в обясняване на всичко това\", обясни ирландският премиер.\r\nПо-рано опозиционната Лейбъристка партия представи документи, които показват, според техния лидер Джереми Корбин, че Джонсън \"умишлено е подвеждал хората\". Джонсън обаче отрече твърденията и заяви, че Корбин не е прав. \"Ние ще  се подсигурим, че бизнесът няма да има допълнителни разходи и  (митнически) проверки за неща, които се изнасят от Северна Ирландия към  Великобритания\", каза той пред журналисти.   Председателят на Демократическата юнионистка партия (ДЮП) на Северна Ирландия Арлийн Фостър също критикува премиера, като го обвини, че е нарушил обещанието си да предотврати митническите проверки в рамките на Великобритания.    Съгласно споразумението, което Джонсън подписа с ЕС за Brexit, Северна Ирландия ще продължи да следва митническите регулации на ЕС, но технически ще остане част от митническата територия на Великобритания. Възможно е да има допълнителни митнически проверки върху стоки, идващи от Северна Ирландия към Великобритания, остава обаче реално отворен въпросът къде - на сушата или в Ирландско море. ", "date": "2019.12.10", "title": "Обвинения към Борис Джонсън, че лъже британците за новата сделка за Brexit"}
{"url": "https://www.actualno.com/actualno/subsidiite-na-razdora-mejdu-bsp-i-dps-i-hitrijat-hod-na-gerb-news_1413966.html", "text": "      След \"тежки преговори\" депутатите в парламента . Съвсем очаквано \"горещата точка\" се оказа определянето на партийните субсидии. Според версията на премиера Бойко Борисов, за 8 лева партийна субсидия на глас, било \"в името на стабилността\" и да не бъде компрометиран бюджета.      В българската политическа среда обаче, подобни \"резки обрати\" пораждат много сериозни съмнения. Причината е проста и тя е, че всичко изглежда прекалено удобно, за да бъде случайно и компромисно.\r\nНека да разгледаме ситуацията в детайли. Големият печеливш изглежда са управляващите от ГЕРБ. Те успяха успешно да \"обезкървят\" опозицията преди местните избори именно чрез субсидиите, извлякоха политически дивиденти от намаляването им преди вота и след това хитро върнаха нещата почти в изходна позиция. Това се оказа наистина умел ход и в крайна сметка ГЕРБ успя да запази голяма част от важните си общини, без да понесе съществени финансови загуби от субсидиите.\r\nОпозицията също излезе сравнително суха от положението. Субсидиите от 8 лева на глас отново ще напълнят поизпразнената каса на социалистите, а загубата на местните избори така или иначе беше почти неизбежна и не толкова категорична. Големият плюс за социалистите дойде с окончателният развод с ДПС. Думите, произнесени от червеният депутат Стоян Мирчев от парламентарната трибуна, че \", изобщо не са случайни. С тях се слага окончателния край на един доста \"перверзен брак\", който се уповаваше на частни интереси, но без никакви принципи. Дали причините за раздора са пробудили се ценности също изглежда съмнително.  По-скоро пътищата на БСП и ДПС се разделят, защото вече интересите им са различни. Новото ръководство на \"червените\", подобно на Тръмп в САЩ, постепенно успява да овладее символичната \"дълбока държава\" вътре в партията, а именно вътрешната опозиция. Изглежда усетило нагласите на масите в България, социалистическите лидери се прокараха една по-консервативна линия на развитие, изключваща джендър идеологии например, което доведе дори до . Ключов момент тук се оказват именно субсидиите, защото без тях социалистите не биха могли да се откачат от олигархичните си зависимости. Обективната равносметка при БСП показва, че електоратът на левицата е много остарял и без по-рискови и смели ходове, в един момент тя би загубила позициите си, да не говорим да бъде реална алтернатива за управлението на страната.\r\nКолкото до ДПС, въпреки воплите на Мустафа Карадайъ и партийците около него, те съвсем не са губещи по отношение на субсидиите. Нека не забравяме, че именно по настояване на ДПС, . Нападките срещу БСП от страна на ДПС обаче също не бяха плод на случайност. на принципа \"думам ти дъще, сещай се снахо\". Етническата партия искаше ясно да покаже, че продължава да бъде незаобиколим фактор в българската политика, което няма и да се промени при ниската изборна активност в страната.\r\nКолкото до разединените \"Обединени патриоти\", техният бонус е оставането във властта. Те бяха \"погалени\" от ГЕРБ и просто приеха постигната вече договорка.    Да кажем и няколко думи за новия политически играч Слави Трифонов. Няма как да го подминем, когато темата са партийните субсидии, защото предложението за намаляването беше именно на неговия екип. Трифонов също извлече дивиденти от ситуацията, , но лекичко подмина темата за даренията, което изглежда като най-сериозното обвързване между партии и олигархия. Така Трифонов остави усещането, че също се заиграва с популизма, но не задълбава в реалната проблематика.\r\nВ крайна сметка новият бюджет отново не даде адекватни отговори за проблемите с ниския жизнен стандарт, здравеопазване, образование и т.н. Партийните субсидии бяха само осветения от камерите придатък, който обаче за пореден път постави важния въпрос кого представляват политическите партии в България. И дали изобщо смятат да се занимават с проблемите на мнозинството хора в страната или ние ще продължим да пълним партийните им каси, а те собствените джобове, както и тези на олигарсите около тях. Дали посредством опорочени обществени поръчки или нагли . Автор:   ", "date": "2019.12.10", "title": "Субсидиите на раздора между БСП и ДПС и хитрият ход на ГЕРБ"}
{"url": "https://www.actualno.com/asia/erdogan-ne-spira-da-govori-che-shte-naseli-turskata-zona-v-sirija-sys-sirijski-bejanci-news_1414114.html", "text": "      Турският президент Реджеп Ердоган обяви плановете на Анкара за териториите в Северна Сирия, които турската армия контролира след офанзивата южно от границата - да бъдат населени с бежанци от Сирия, които сега се намират в Турция, пише Евронюз.      \"Ние ще финансираме преселването на бежанците\", каза Ердоган по държавната телевизия, като коментираше вариант, в който други държави не искат да се включат в плана.   Конкретни дати за осъществяване на намереният не бяха обявени, посочва БГНЕС.\r\nТурция започна военна офанзива срещу кюрдските отряди в Северна Сирия, като използваше свои войници и подкрепяни от Анкара отряди бунтовници. В резултат беше поставена под турски контрол територия от около 120 на 30 километра.  По-рано Турция обяви, че ще насели на тези земи 2 милиона от сирийските бежанци, които живеят на нейна територия. Но след като подписа отделни сделки със САЩ и Русия за спирането на офанзивата, Турция контролира значително по-малко от планираната \"сигурна зона\" с дължина над 440 километра.\r\nНа срещата на НАТО в Лондон Реджеп Ердоган се опита да убеди лидерите на Франция, Германия и Великобритания да подкрепят плана му за преселване на сирийците. Той каза, че \"една страна от НАТО е обещала подкрепа\", без да посочва коя, а по-рано беше обявил, че и Катар ще съдейства.   Европейският съюз и НАТО критикуваха плана на Ердоган и военната офанзива на Турция, която според тях заплашва борбата с терористите от \"Ислямска държава\". Турция отхвърля тези обвинения.     ", "date": "2019.12.10", "title": "Ердоган не спира да говори, че ще насели турската зона в Сирия със сирийски бежанци"}
{"url": "https://www.actualno.com/business/bezkontrolno-prodavat-meso-onlajn-news_1414094.html", "text": "      Търговци продават колбаси и месо в интернет без никакъв контрол, показа проверка на NOVA. Суджуци и луканки, произведени в домашни условия, се предлагат свободно в сайтове с обяви. Домашните майстори ни привличат с оферти за конски суджук, магарешка пастърма, телешка луканка, биофиле „Елена” и дори кайма на атрактивни цени.      Търговец на домашни суджуци, произведени в Пловдивско, уверява, че месото е качествено, а суджуците - безопасни. И признава, че ги коли сам в обора.   „Лично аз си ги правя - 13 лв. струва, а сухите са по 20 лв. за килограм. В магазина искат 30-35 за боклуци, а домашното месо - аз си го гледам”, каза онлайн продавачът, който не се представя с името си.\r\nНикой не контролира продажбите на домашни мезета и колбаси в интернет, защото все още няма законови изисквания към този тип търговия. И всеки носи лична отговорност, ако си купува месо онлайн.  „Пазарът в интернет е необхватен, извършва се контрол на някакъв извадков принцип, както и при сигнали от граждани, които ние получаваме. Тогава започваме разследване от наша страна, за да проучим точно от къде постъпват към потребителите тези продукти, съответно уведомяваме и други компетентни органи. Това са нерегламентирани продажби“, заяви Иван Енчев от „Контрол на храните”, БАБХ, цитиран от NOVA. По думите му между 1500 и 6000 лв. е санкцията на нерегистриран обект за търговия и производство. В обявите обаче информация за произхода на месото трудно откриваме. „Обявяват, че са домашно производство. Не знаем какво е вложено в този продукт - дали има добавки, които са забранени, има ли алергени”, поясни Енчев.\r\nАтанас Урджанов, председател на Асоциацията на месопреработвателите, коментира за „Монитор“, че никога не би си купил подобен продукт. Според него потребителите трябва много да внимават какво купуват не само през Интернет.   Богомил Николов от „Активни потребители“ пък смята, че няма разлика между продажбите по Интернет и на тротоара. По думите му не бива да се стига до забрана и посочи за пример пласмента на традиционни храни във Франция, където нямат проблеми с това. „Да се забранят фермерските продукти би било голяма грешка, защото почти ги нямаме. Най-важното е да има проследяемост, идентификация и отговорност“, каза той за     Относно салмонелата, засечена наскоро в пилешко месо от Полша, д-р Сергей Иванов от Центъра по биология на храните обясни пред БНР, че са пропуснати 7 предупреждения за заразата и партидата е стигнала до България. ", "date": "2019.12.10", "title": "Безконтролно продават месо онлайн"}
{"url": "https://www.actualno.com/politics/prevodachyt-na-sreshtata-borisov-trymp-prozvucha-kato-amerikanskija-prezident-na-bylgarski-news_1414143.html", "text": "      Голямо удоволствие за мен беше да преведа на Бойко Борисов, че Доналд Тръмп казва „Вие сте фалшиви новини” на CNN. Това заяви преводачът по време на срещата Йонко Мермески.      Мермерски заяви пред bTV, че се е надявал Тръмп да направи точно това и определи CNN за пропагандна машина, която само правела анализи, но не представяла факти. Рейтингът на телевизията пък бил най-ниският от 3 години насам, по думите на преводача.   Мермерски не спести похвалите си за Тръмп – бил възстановил 7 млн. работни места за американската икономика. Сега безработицата в САЩ била 3,5%, при Обама била над 8%. И определи процедурата за импийчмънт като „политическа борба”. \"Абсолютен почитател съм на Тръмп\", заяви преводачът, който е от 30 години на договор с Държавния департамент на САЩ и твърди, че съди политиците по фактите и изпълнението на обещанията им.\r\n„Много се харесаха, много гладко премина срещата”, смята Мермески за срещата между Тръмп и Бойко Борисов. Той обаче не разкри съществени подробности от срещата зад затворени врати.  „Абсолютно Доналд Тръмп ги е спечелил – Демократите правят гаф след гаф, започват да се канибализират и самоизяждат”, коментира Мермерски кой ще спечели американските президентски избори. Според него, Тръмп с етикети успява да събори противниците си – например нарича Майкъл Блумбърг „Малкия Майки”, заради ръста му, което не било правилно, но било ефективно. ", "date": "2019.12.10", "title": "Преводачът на срещата Борисов – Тръмп прозвуча като американския президент на български"}
{"url": "https://www.actualno.com/chronicles/v-london-zarabotva-pyrvijat-v-sveta-ulichen-svetofar-news_1413752.html", "text": "      Светофар е устройство за светлинна сигнализация, служеща за регулиране на шосейното и уличното движение. Светофарите излъчват обикновено три вида светлина: червена – забраняваща движението, зелена – разрешаваща движението, жълта – предупреждаваща.      Съществуват и специализирани светофари:   Пешеходен светофар – Обикновено има две светлини зелена и червена. Като за улеснение има фигури изобразяващи вървящо или спряло човече, често е придружен със брояч на времето оставащо за преминаване и/или звукова сигнализация за хора с увреждане на зрението.\r\nШосеен прелезен светофар – мигащи 2 или повече червени светлини придружени със звуков сигнал предупреждават за приближаването на влакова композиция на ЖП прелез.  Светофар за регулиране движението на трамваите – Има 4 светещи полета, 3 от които са разположени хоризонтално едно до друго, а четвъртото е разположено в средата под тях. При включени трите горни светлини хоризонтални светлини и изключена долната – навлизането в кръстовището е забранено, при включени долна светлина и горна над нея – разрешено е движението направо, при включени долна светлина и горна дясна – разрешено е движението надясно и при включени долна светлина и горна лява – разрешено е движението наляво.\r\nУличните светофари се поставят на кръстовищата, площадите и някои прави участъци на улици, отдясно по посока на движението, върху колони или на въздушна мрежа.   Железопътното движение се регулира с подобни устройства наречени светофори и семафори.     ", "date": "2019.12.10", "title": "В Лондон заработва първият в света уличен светофар"}
{"url": "https://www.actualno.com/business/samo-dzi-predlaga-pokritie-za-opasnostite-v-digitalnija-svjat-news_1413958.html", "text": "       Дигиталната защита вече е почти толкова важна, колкото и физическата. За това ДЗИ разшири покритието на добре познатата си застраховка „Комфорт за дома“, като включи и „Онлайн сигурност“ към основните ѝ параметри. няма еквивалент на българския пазар и е създадено специално за физически лица, като покрива три основни риска – кражба на самоличност, увреждане на онлайн репутация и спор с онлайн търговец.   Предвид зачестилите случаи на онлайн измами е изключително важно да познаваме рисковете, пред които сме изправени, докато ползваме световната интернет мрежа. Колкото повече знаем за тези опасности, толкова по-спокойно можем да се предпазим от тях.\r\n„ДЗИ е първата застрахователна компания, която предлага толкова комплексна и атрактивна услуга на българския пазар. Именно, защото съзнаваме, че имуществото вече не е само физическо и злоупотребата с личните ни данни е сериозна тема. С разширената ни услуга осигуряваме финансов ресурс за правната защита на нашите клиентите, за изчистване на репутацията им, както и за уреждането на спор с онлайн търговец“, сподели г-жа Бистра Василева, Изпълнителен директор Общо и корпоративно застраховане. вече ни помага и при кражба на самоличност както онлайн, така и офлайн – било то чрез създаване на фалшив профил  в социалните мрежи или копиране на данните ни от лична карта и сключване на сделка от наше име. Допълнението към „Комфорт за дома“ покрива и увреждането на репутацията чрез клевета, обида или непозволено разкриване на личния живот, чрез използване на снимки, видеа или документи.\r\nПри спор с онлайн търговец, регистриран в България, или куриер, отговорен за доставката на закупен продукт, ДЗИ предоставя правна помощ и защита, в случай че продуктът е счупен, дефектен, непълен или не отговаря на описанието на производителя. Покриват се и случаите на забавена доставка до 10 календарни дни след изтичането на срока, посочен от търговеца.\r\nПодобно е изключително преимущество, но не бива да забравяме и че онлайн сигурността преди всичко е въпрос на информираност. Колкото по-добре познаваме опасностите на 21 век, толкова по-добре можем да се предпазим от тях. ", "date": "2019.12.10", "title": "Само ДЗИ предлага покритие за опасностите в дигиталния свят"}
{"url": "https://www.actualno.com/politics/evropejskijat-natisk-za-statuta-na-glavnija-ni-prokuror-stava-vse-po-vidim-news_1414133.html", "text": "      Ако българската конституция прави главния прокурор недосегаем, трябва да се промени, обяви Комитетът на министрите на Съвета на Европа в междинна резолюция, предаде в. \" \".      Изпълнителният орган на най-голямата европейска организация, в която членуват 47 държави, се произнесе на 5 декември -  ден преди Венецианската комисия, която е консултативен юридически орган на Съвета на Европа. И двете институции са единодушни, че не е нормално главният прокурор на България да не подлежи на никакъв контрол, защото има право да стопира всяко разследване срещу себе си. Проблемът е  чл. 126, ал. 2 от Конституцията, според който \"главният прокурор осъществява надзор за законност и методическо ръководство върху дейността на всички прокурори\". Докато той действа, всички опити за контрол над главния прокурор са палиативни, смятат съответните европейски органи.   Комитетът на министрите контролира изпълнението на окончателните решения на Европейския съд по правата на човека. На 1362-рото си заседание комитетът разгледа за пореден път изпълнението на делото \"Колеви срещу България\" от 5 ноември 2009 г., което констатира несъвместима с европейското право недосегаемост на главния прокурор. Приемането на междинна резолюция означава, че процедурата е неприключена и че България продължава да е под европейско наблюдение и натиск. Стремежът на държавата да протака въвеждането на правила за разследване и съдене на главния прокурор е определен в резолюцията като \"системен проблем\" - най-тежката квалификация при несъобразяване с европейското право.\r\nПрипомняме, че в събота, 7 декември, беше проведено извънредно заседание на Министерския съвет и за въвеждане на фигура на \"независим прокурор\", който да разследва главния прокурор в случаи на умишлено престъпление от общ характер. Към момента обаче управляващите не допускат евентуални промени на Конституцията.  Припомняме, че в делото \"Колеви срещу България\" става въпрос точно за това - дали бившият обвинител номер едно Никола Филчев е поръчал убийството на прокурор Николай Колев. От становището на Комитета на министрите става ясно, че управляващите са длъжни да доведат докрай разследването по продължаващото дело \"Колеви\", за да се разкрие ролята на бившия главен прокурор, посочен с инициала \"г-н Ф.\", в аферата с убийството на заместник главния прокурор Николай Колев, застрелян на 28 декември 2002 година. Като подчертава \"задължението на всяка държава съгласно член 46, параграф 1 от Конвенцията да спазва окончателните решения на Европейския съд във всеки случай, който я засяга, пълно, ефективно и своевременно\", Комитетът на министрите насрочи ново разглеждане на поведението на България по делото \"Колеви\" на заседанието си през юни 2020 година.\r\nСега Комитетът на министрите \"призовава властите да изготвят незабавно нови  законодателни предложения, гарантиращи независимостта и ефективността на  разследването спрямо главния прокурор или, в случай че се установят  непреодолими конституционни пречки, да предложат необходимите изменения в  Конституцията\". По-нататъшната съпротива на закрилниците на главния  прокурор е безсмислена, защото дори конституцията не може да им служи за  параван. Нейният чл. 5 дава приоритет на международните договори на  държавата, а Комитетът на министрите и съдът в Страсбург черпят  пълномощия от Европейската конвенция за правата на човека, която има  по-голяма тежест от вътрешното законодателство.   Първоначално правосъдният министър Данаил Кирилов предлагаше такъв контрол и за председателите на Върховния касационен съд (ВКС) и Върховния административен съд (ВАС), но това отпадна. А \"Сега\" описа това с думите \"безполезният Данаил Кирилов\" - именно заради негативната европейска реакция за идеята да има механизъм за отстраняване на председателите на ВКС и ВАС.     ", "date": "2019.12.10", "title": "Европейският натиск за статута на главния ни прокурор става все по-видим"}
{"url": "https://www.actualno.com/asia/novozelandskijat-premier-njama-nadejda-che-shte-bydat-spaseni-oshte-hora-ot-belija-ostrov-news_1414122.html", "text": "      Премиерът на Нова Зеландия Джасинда Ардърн обяви, че не очаква да бъдат открити живи хора на малкия Бял остров, където туристи бяха изненадани от изригването на вулкан, информира БГНЕС, позовавайки се на BBC      \"Съсредоточаваме се около намирането на телата, за да бъдат върнати на близките им\", каза Ардърн.   Смята се, че общо 13 души са намерили смъртта си. Съдбата на петима от тях беше потвърдена, останалите осем се водят изчезнали.\r\nОбщо 34 души оцеляха при изригването на вулкана, като 31 от тях са в болница.  Един от пилотите на хеликоптер, изпратен да направи оглед от въздуха, е рискувал да се приземи. \"Доколкото разбирам, обикалял е острова известно време. Той ми докладва за това, че не се очаква да бъдат открити оцелели\", заяви Ардърн.\r\nВулканът на Белия остров е най-активния в Нова Зеландия. Въпреки това островът, който е частна собственост, е посещаван от десетки хиляди туристи годишно. Той се намира недалеч от бреговете на Северния остров на Нова Зеландия, източно от град Оукланд.    ", "date": "2019.12.10", "title": "Новозеландският премиер няма надежда, че ще бъдат спасени още хора от Белия остров"}
{"url": "https://www.actualno.com/koledenduh/naj-zrelishtnite-mesta-na-koito-da-posreshtnem-nova-godina-news_1412864.html", "text": "      И 2019-та се изниза неусетно, а до новата 2020-та буквално остават броени дни. Ако и вие сте от тези, които все още нямат никаква идея какво ще правят на празника, то имаме за вас няколко вдъхновяващи предложения!      И ако, както казват, според това как ще посрещнете Новата година, може да се съди за това какви ще са идните 365 дни за вас, сме убедени, че заслужавате едно незабравимо прекарване на празника. А какво по-незабравимо от това да го посрещнете с любим човек на ново, необичайно и далечно кътче на планетата, на което винаги сте мечтали да отидете?! Подбрахме за вас топ 4 на най-зрелищните места, на които да посрещнете Нова година. Бързаме да ви ги представим, защото имате по-малко от месец да организирате пътуване и да стегнете куфарите!\r\nVoilà!    На един от тези острови се намира едно уникално кътче, което хората биха подминали, ако не се чуваше шума от вълните, които мият брега му. Разположен на няколко метра навътре, скритият плаж е от тези местенцата, за които бихте съжалявали, ако ги пропуснете. Островите са се оформили преди векове, посредством вулканична дейност, като те са напълно необитаеми. Намират се само на час път с лодка, от Пуерто Валярта и се посещават ежедневно от стотици туристи.\r\nПосетителите на Мариета могат да достигнат до този приказен плаж посредством воден тунел, който го свързва с океана. Преимуществото е, че има достатъчно пространство над водата, което не налага необходимостта от екипировка или задържане на дишането. Когато са били публикувани първите снимки от това място, хората не са вярвали, че тази красота е реална. Сещате ли се за нещо по-невероятно и необичайно от това да посрещнете Нова година на плажа с коктейл в ръка, наслаждавайки се на такава природна красота!?      Слънце, пясък и вълни, галещи глезените посред Нова година... Именно затова продължаваме да те изкушаваме с още екзотика и насочваме погледа ти към... Куба! Тази омайница е едновременно тъжна и весела, романтична и безгрижна, но преди всичко – красива.\r\nТуризмът тук привлича годишно над 3 млн. посетители. Освен забележителности като Национален парк “Сиера Кристал”, водопадите “Ел Ничо”, тук има и невероятни плажове. Сред любимите места на туристите е курортът Варадеро. Той е един от най-големите на Карибите. Предлага брегова ивица от над 20 км. бели пясъчни плажове. За първи път е посетен през 1870 г. и с годините се утвърждава като елитен курорт. През 1910 г. тук се стартира годишната гребна регата. Основният ресурс на Варадеро са плажовете. Курортът предлага природни атракции като пещери и лесно достъпни девствени рифове.\r\nЧаша мохито в ръка и ритмите на самба в някой нощен бар във Варадеро – на това му казваме истинска веселба и празник!    Ако винаги сте мечтали да посрещнете Нова година в пълния ѝ блясък, лукс и красота, то правилното място за вас е Дубай. Мистиката на Ориента и бляскавите празненства са мечтана дестинация за новогодишната нощ и сме сигурни, че това преживяне ще ви остане незабравим спомен за цял живот.\r\nБурж Халифа например е вероятно най-пленителния небостъргач в света и това важи с по-голяма сила в навечерието на Нова Година. Той държи рекорда за най-висока сграда в света със своите внушителни 828 метра височина, а представете си какво е на такава височина да посрещнете идващата година с грандиозно шоу с фойерверки!  Не понасяте комерсиалното и искате повече спокойствие? Приказното кътче Роатан, намиращо се в Карибско море, е малко познат рай. Островът е голям само 60 километра в диаметър, а населението му е само 25 000 души! Тук има поне 25 места за шнорхелинг и дайвинг, които са достъпни за туристи, а времето много рядко може да окаже влияние. Има много места, където желаещите могат да бъдат инструктирани, а има и опция за гмуркане с делфини. Самият остров се намира в непосредствена близост до най-големия бариерен риф в Карибско море и ако сте добър плувец, можете да му се насладите гмуркайки се свободно, но трябва да се внимава за моторници. Сред атракциите под водата има разбити кораби, потопен самолет, а се предлага и нощно гмуркане. В тези води плуват морски костенурки, делфини и китове, а извън тях хората могат да видят папагали, игуани и маймуни. В сезона на раците, хиляди сини раци излизат на сушата през нощта и се катерят по дърветата, за да ядат плодове. Международното летище обслужва директни полети от Маями, Атланта и Хюстън.\r\nНадяваме се да сме ви били полезни и да сме възбудилите въображението ви с тези различни, атрактивни и със сигурност зрелищни дестинации, на които можете да посрещнете Нова година.\r\nПонякога, колкото и налудничаво да звучи някоя идея, преживявайки я, след време осъзнаваме, че лудостта си е струвала, защото ни оставя траен, прекрасен спомен за цял живот. И понеже внезапните идеи понякога означат непредвидени разходи, е хубаво да знаем, че винаги можем да се доверим за финансиране на стабилен партньор като , за да сбъднем мечтите си!   ", "date": "2019.12.10", "title": "Най-зрелищните места, на които да посрещнем Нова година"}
{"url": "https://www.actualno.com/koledenduh/5-originalni-nachina-za-opakovane-na-koledni-podaryci-news_1412444.html", "text": "      Колкото и невероятни подаръци да сте купили на любимите си хора, ако не сте ги опаковали ефектно, празничното настроение няма да е пълно. Знаем, че декорирането може да е доста стресираща задача, особено ако не можете да се похвалите със завидна сръчност. Но ви гарантираме, че всяка минута, прекарана в „труд и техника“, ще си заслужава, когато видите усмивките на децата и близките в коледната сутрин. Днес ще ви представим няколко оригинални начина да опаковате подаръците.       С етикетчета за децата Сигурно помните вълнението, което сте изпитвали като деца, търсейки своя подарък под елхата. За да предизвикате тези емоции и у вашите малчугани, не забравяйте да сложите етикетче на всеки подарък. В ИКЕА можете да намерите доста оригинални варианти, които дори са в тон с опаковъчната хартия, за да изглежда всичко „под конец“.     Черна хартия за ценителите на стила Кой е казал, че коледните подаръци трябва да са само червени или с весели щампи на елхички, снежни човеци и еленчета? Ако искате да впечатлите с елегантен и изчистен стил, например шефа си, предлагаме ви да заложите на черна хартия, комбинирана със златни детайли.       Амбалажната хартия в нова роля Рустик стилът успя да се настани както в домовете, така и в сърцата ни. Признаваме си, че има нещо супер романтично и стоплящо в семпло опакованите подаръци в амбалажна хартия. Сякаш мислено се пренасяме в уютна хижа с камина, заобиколени от много сняг, приятели и аромат на борови дръвчета. Ако ви е трудно да намерите такава хартия за опаковане, в ИКЕА има както изчистена, така и с различни коледни апликации.     Кутии за по-несръчните Може би нямате време или нерви за опаковане на десетки подаръци. Напълно ви разбираме, но това съвсем не означава, че вашите близките трябва да остават разочаровани. Предлагаме ви да заложите на кутии в различни размери вместо хартия.   Клонки като част от опаковката Тази година можете да направите коледните подаръци още по-различни и специални. Набавете си красиви сухи цветя и декорирайте семплата опаковка с тях. Можете да развихрите въображението си и да използвате борови клонки, стръкчета лавандула, памук или дори шишарки.   ", "date": "2019.12.10", "title": "5 оригинални начина за опаковане на коледни подаръци"}
{"url": "https://www.actualno.com/europe/putin-i-merkel-s-po-ostro-dyrjanie-edin-kym-drug-zaradi-znakovo-ubijstvo-news_1414110.html", "text": "      Руският президент Владимир Путин и германският канцлер Ангела Меркел си размениха остри думи след срещата за войната в Украйна в Париж. Причина за това стана случая с убийството на грузинец в Берлин през лятото, за което германската прокуратура подозира, че е разпоредено от Русия, пише БГНЕС.      \"Този човек беше убиец, замесен в кървави дела на руска територия. Поискахме от Германия да бъде екстрадиран, но ни беше отказано\", заяви Путин на пресконференция в Париж, цитиран от Reuters. Руският лидер каза и, че не знае какво е станало с грузинеца, но той е бил замесен в криминална дейност.   \"Очаквам Русия да предостави необходимата информация на нашето разследване\", каза Ангела Меркел за убийството в Берлин.\r\nНяколко месеца след убийството, Германия изгони двама руснаци с дипломатически паспорти. Кремъл категоризира изгонването им като \"неприятелски акт\".  През лятото 40-годишният Зелимхан Хангошвили беше застрелян в главата в парк в Берлин. Мъж беше арестуван почти веднага след това, след като свидетели го видели да хвърля пистолет, велосипед и перука в реката. Мъжът се оказа руснакът Вадим Соколов, на 49 години, но германците подозират, че това е фалшива идентичност.\r\nСоколов се появява в документи едва през 2015 година, като пише че работи като инженер във фирма в Санкт Петербург, с която не може да бъде осъществена връзка. Факсът на компанията реално бил на фирми, свързани с руското министерство на отбраната, пише BBC.   Убитият грузинец е бил командир по време на войната в Чечения, като е бил сред близките сътрудници на убития през 2005 г. чеченски водач Аслан Масхадов.     ", "date": "2019.12.10", "title": "Путин и Меркел с по-остро държание един към друг заради знаково убийство "}
{"url": "https://www.actualno.com/politics/mihail-konstantinov-se-opasjava-ot-obrazovatelno-komputyren-cenz-za-izborite-news_1414139.html", "text": "      Нямаше спор – вярно е, че всеки може да работи с банкомат, вярно е и, че 30% от избирателите не са пипали компютър. Какво ще стане, всеки може да си представи. Това заяви директорът на \"Информационно обслужване\" проф. Михаил Константинов във връзка с на тема \"изборен процес\" при президента Румен Радев.      Константинов каза и, че през 2003 година недействителните гласове били 1,5 млн. \"примерно\", а като процент над 19%. Сега за общински съветници процентът на недействителни гласове е 15%, като нямало обяснение защо се повишава, след като за кметове процентът си стоял около 4%. Когато се узнаело защо, може да се предложат и мерките – например нов дизайн на бюлетината, ако е нужно. \"Българинът може да гласува за кметове, но не може да гласува за общински съветници\", заяви директорът на \"Информационно обслужване\" пред bTV, като добави, че през 1999 година имало 33% недействителни бюлетини за общински съветници. Имало обаче два пъти по-малко оплаквания за изборите през 2019 година спрямо 2015 година.   \"Който го може, го може – моето опасение беше да не въведем образователно-компютърен ценз\", подчерта Константинов. По въпроса с електронното гласуване той заговори за \"хакване на гласа\" и посочи, че нямало такова нещо по света, визирайки този начин на гласуване.\r\nМихаил Константинов отрече и в \"Информационно обслужване” да има нелицензиран софтуер – нещо, което , който приложи и снимки с данни в свой Facebook пост как държавни служители теглели и порно, освен пиратски софтуер и филми. Той добави, че най-вероятно никой работещ в дружеството не е влизал в забранени сайтове от служебния си компютър, защото били опитни хора, а не бунаци, за да го правят от компютри, които се следят. \"Препоръчвам на всички да си гледат и свалят порно от вкъщи\", каза експертът.  Според експерта, имало още нещо – доверието. \"Ако достатъчно красива група хора каже, че изборите са хакнати, значи са хакнати\", заяви професорът. \"Политиците трябва да са много внимателни - те винаги са на косъм от катастрофа, тя се мержелее на хоризонта\", каза още той.\r\nИма едно разминаване в избирателните списъци, но то не може да влияе върху изборните резултати – става въпрос за грешка в данните между институциите, а не в броя на гласовете на кандидатите, уточни пред БНТ говорителят на ЦИК Александър Андреев по адрес на жалбата на Мая Манолова за нагласяване на изборите в София и искането за касирането им.   Андреев посочи и, че ЦИК би искала да види законови поправки, които да позволяват обучение на изборна администрация.     ", "date": "2019.12.10", "title": "Михаил Константинов се опасява от образователно-компютърен ценз за изборите"}
{"url": "https://www.actualno.com/cite/preporychvam-na-vsichki-da-si-gledat-i-svaljat-porno-ot-vkyshti-news_1414145.html", "text": "      Това заяви директорът на \"Информационно обслужване\" проф. Михаил Константинов в коментар за твърдение на обвиняемия за хакерската атака срещу НАП Кристиян Бойков.       снимки с данни, че държавните чиновници, включително от \"Информационно обслужване\", теглят пиратски софтуер и порно. Компютърният специалист твърди, че е използвал софтуер, за да проследи данните от популярната програма за сваляне на торенти Bittorent. Константинов обаче отрече и двете за подопечната му компания. Какво още каза професорът - научете в ! ", "date": "2019.12.10", "title": "Препоръчвам на всички да си гледат и свалят порно от вкъщи"}
{"url": "https://www.actualno.com/society/novini-ili-novini-kartinata-na-pechata-za-10-dekemvri-news_1414092.html", "text": "              Студентите ще учат безплатно в поне седем направления - това казва министърът на образованието Красимир Вълчев в интервю за \"24 часа\". Това ще стане за специалностите, които са дефицитни, както и възможността ако студентите са сключили договор с определени фирми образованието им отново да им излезе без пари, допълни министърът.   \"Сега\" цитира думите на еко министърът Нено Димов, който заяви, че Париж и Видин са по-мръсни от София и приложи към това , които добре доказват плачевното състояние на въздуха в София. Не остава ясно каква е идеята на Димов - че Париж е ужасно място, а тук е малко по-добре? \"Труд\" избърза да цитира изказване на премиера във Facebook, където Борисов обявява, че е \"винаги щастлив\", когато има данни за напредъка на българската икономика. Тези данни са толкова скромни, извадени от контекста и недостатъчни, че предлагаме на читателят да ги види сам - A защо определени медии се надпреварват да цитират всеки статус на премиера, преценете сами.     Таксиджии искат 20 лева на курс в Пампорово, пише \"Монитор\", разказвайки за всички мизерии, които стават по време на студентските празник. Дори за 2-3 километра това била основната тарифа. Изглежда принципът \"ден година храни\" продължава. ", "date": "2019.12.10", "title": "Новини или Novini – картината на печата за 10 декември"}
{"url": "https://www.actualno.com/america/izchezna-chilijski-voenen-samolet-s-desetki-hora-na-borda-news_1414115.html", "text": "      Военен самолет Херкулес С-130 с 38 души на борда изчезна от радарите в Чили, съобщава БГНЕС, позовавайки се на АФП.      Самолетът е летял от град Пунта Аренас към Антарктида, като на борда имало 17 военни и 21 пътници. Той изчезнал от радарите около час и половина след излитането и малко по-малко от час преди насроченото кацане.   Самолетът е извършвал полет между две военни бази, като е трябвало да кацне в 19:17 часа местно време в база Монталва на южния континент.\r\nВоенната машина е превозвала специалисти по поддръжката на системата за захранване на базата с гориво и полагане на антикорозионно покритие на съоръжения в база Монталва, пишат местни медии.  Курсът, по който е летял С-130 е стандартен и се изпълнява многократно, за да се доставят провизии в базата в Антарктида. ", "date": "2019.12.10", "title": "Изчезна чилийски военен самолет с десетки хора на борда"}
{"url": "https://www.actualno.com/america/brazilija-naj-posle-reagira-na-ubijstvata-na-indianci-ot-strana-na-brakonieri-news_1414119.html", "text": "      Отряди за допълнителна охрана ще бъдат изпратени в бразилския резерват Кана Брава, обяви бразилското правителство, цитирано от Euronews      В североизточният щат Мараняо има все повече сблъсъци между нарушители, които изсичат гората и местното население, което опитва да ги спре, посочва БГНЕС. В събота двама души от племето Гуажажара бяха убити и двама ранени, след конфронтация с бракониери.   Нападението стана недалеч от мястото, на което миналия месец беше убит известен вожд на племето, който се бореше срещу изсичането на горите и предвождаше група отмъстители.\r\nОткакто на власт дойде президента Жаир Болсонаро, в Бразилия има все повече атаки срещу местните индианци. Болсонаро е на мнение, че правата на коренното население трябва да се ограничат, защото то е малобройно, а контролира значителни територии. Бракониери прочитат в тези позиции на президента позволение да действат срещу индианците.  Министърът на правосъдието Серджо Моро каза, че е започнало разследване на последните две убийства. Той разпореди изпращането на допълнителни отряди охранители, които са с командировани в Мараняо от 10 декември до 8 март. ", "date": "2019.12.10", "title": "Бразилия най-после реагира на убийствата на индианци от страна на бракониери "}
{"url": "https://www.actualno.com/society/prognoza-za-vremeto-10-dekemvri-vtornik-news_1414089.html", "text": "      Днес от запад облачността ще се увеличава и късно вечерта в крайните югозападни райони ще превали дъжд. На места там ще има условия за поледици. Предимно слънчево ще остане в източните райони, а в низините и котловините ще се задържи мъгливо през целия ден. Почти тихо, в Източна България със слаб южен вятър. Максималните температури ще са между 7° и 12°, по-ниски в районите с трайна мъгла. Това съобщи за Агенция „Фокус“ дежурният синоптик Боряна Маркова от Националния институт по метеорология и хидрология (НИМХ).      Aтмосферното налягане е по-ниско от средното за месеца и ще остане без съществена промяна.\r\nНад Черноморието ще е предимно слънчево. Сутринта на места видимостта ще е намалена. Ще духа слаб южен вятър. Максимални температури 10-12°. Температурата на морската вода е 12-13°. Вълнението на морето ще е 1-2 бала.\r\nНад планините от запад ще се заоблачава. Късно вечерта в масивите от Югозападна България ще завали слаб сняг, под 1200 метра – дъжд. Ще духа слаб до умерен южен вятър. Максималната температура на 1200 метра ще е около 7°, на 2000 метра – около 0°.  През нощта срещу сряда и в сряда ще преобладава облачно време, главно в Южна България и в Предбалкана ще превалява. Преваляванията ще са предимно слаби и предимно от дъжд, над около 1300 м - от сняг, но в нощните часове и на места в Предбалкана и по-високите котловинни полета дъждът ще се примесва и временно ще преминава в сняг. Вятърът ще се ориентира от изток-североизток, ще бъде слаб, в източните райони до умерен. В четвъртък слаб дъжд ще превалява на места в източните райони, в процес на спиране, а от запад ще започне разкъсване на облачността. До края на деня вятърът ще се ориентира от югоизток. В петък вероятността за валежи е малка. От юг ще се затопля, повече в планините, където ще има и повече слънце. В равнинната част от страната отново ще има мъгли и ниска облачност. ", "date": "2019.12.10", "title": "Прогноза за времето - 10 декември (вторник)"}
{"url": "https://www.actualno.com/celebrate/sveti-mychenici-mina-ermogen-i-evgraf-news_710730.html", "text": "      Жестокият гонител на християните, император Максимиан, веднъж пратил в Александрия един от заслужилите си войници - атинянина Мина, с поръчение да усмири вълненията, възникнали в града, и да се погрижи да отвърне християните от тяхната вяра. Царят не знаел, че Мина сам вярвал в Христа. Мина пристигнал в Александрия и наскоро чрез мъдрите си разпоредби усмирил вълненията и привел всички дела в ред. А що се отнася до вярата Христова, той не само не я преследвал, но явно говорел, че тя едничка е истинска и спасяваща вяра. Думите си той доказвал чрез дела, бидейки крайно милосърден и добър. Господ му дарувал чудотворна, целебна сила. Всички болни, които получавали изцерение чрез неговите молитви, славели Бога, и вярата в Христа се разпространявала в Александрия все повече и повече.      Тия успехи на християнската вяра силно дразнели езичниците и те побързали да донесат на Максимиан за действията на Мина. Разгневеният цар свикал своя съвет и след съвещание с велможите си решил да изпрати в Александрия градския управител Ермоген, от всички уважаван мъж. Той му дал най-строги заповеди против християните и особено против Мина, като му заповядал да употреби всички средства, за да застави християните да се върнат към идолопоклонството.\r\nЕрмоген бил езичник, не знаел нищо за истинската вяра, но по природа бил добър и милостив. И ето, на Господа било угодно да му открие пътя към спасението и вечния живот. През време на пътуването с кораба той видял насън трима светли мъже, които му казали: \"Знай, Ермогене, че и малкото добро не е презряно от Бога. Затова Господ прие и твоите добри дела. И твоят път, който е предприет за гибел на мнозина, ще стане за тебе път на безсмъртна слава и чест, защото по тоя път ти ще дойдеш до вечния Цар. Ние ще ти пратим такъв човек, който ще те доведе при благословения Цар, и ти от Него ще получиш такава слава, която сегашния твой цар не може да ти даде\".   Като се събудил, Ермоген дълго мислил за своето съновидение и направил заключение, че нему вероятно предстоят големи почести от царя. Като пристигнал след няколко дни в Александрия, той повикал при себе си Мина. Мина, щом влязъл при него в стаята, извикал гръмогласно: \"Слава на единия велик Бог, чрез волята на Когото ти пристигна тук!\" Колкото и да желаел Ермоген да пощади Мина, бил принуден да заповяда да го затворят в тъмница, защото призовал Името Божие.  На другия ден довели Мина за разследване. Той бил спокоен, като истински неустрашим войн. На укора на Ермоген, че не почита боговете, той отговорил с твърдо изповядване на единия истински Бог. Той говорел: \"Всеки трябва с пламенно желание да търси истинския Бог. Аз сам в младостта си, когато живеех в Атина, пазех бащините закони. Но пламенно желаех да узная истината и изучавах прилежно всички елински науки. След това взех да чета и християнски книги и като ги четях, убедих се, че в тях е силата и правдата, и в елините е заблуждението и лукавството. След това аз видях на дело силата на истинския Бог чрез чудеса, вършейки чрез Неговото Име, и като повярвах, отхвърлих предишните заблуждения, приех кръщение и почнах да служа на Христа\".\r\nОще много говорил Мина за истината и силата на християнската вяра. Народът внимателно го слушал и мнозина казвали на Ермоген: \"Той говори вярно. Ние сами видяхме чудесата и изцеряванията с Името на Христа. Трябва да се почита Оня Бог, Когото изповядва Мина!\"\r\nЕрмоген, недоумявайки какво трябва да прави, заповядал да отведат християнина в тъмницата. Но на другия ден го повикал пак и започнал да го заплашва с мъчения, ако не се поклони на боговете. Мина му отговорил:    - На каквито искаш мъки ме подлагай, аз с радост ще страдам за моя Христос. При това несъмнено се надявам, че ти сам, като отхвърляш временните блага, ще бъдеш едно от чедата Христови.   Тогава Ермоген, изпълнявайки заповедта на царя, наредил да предадат Мина на изтезания. Отрязали му краката - мъченикът хвалел Бога; след това го лишили от език и очи - мъченикът всичко търпял радостно и спокойно. Хвърлили го в тъмницата. Там през нощта при чудна светлина му се явил Сам Христос и го изцерил, като обещал, че и Ермоген скоро ще дойде до познание на истината и ще постигне нетленен венец.\r\nКогато на другия ден войници влезли в тъмницата, едва повярвали на очите си, като видяли Мина здрав. Като узнали как се изцерил, те извикали: \"Велик е християнският Бог!\" и с внимание и вяра слушали поученията му.\r\nДошли други войници от съдията. Но и те останали при Мина, победени от силата Христова. Мълвата за чудесното събитие се разнесла по града и целия народ се затекъл към тъмницата, славейки и величаейки истинния Бог. Тогава Мина решил сам да отиде в съдилището при Ермоген, който с неизразимо изумление видял здрав оногова, когото в навечерието видял осакатен и едва жив. Мина започнал да говори на съдията за Бога, като го призовавал да познае истината и от Името на Господа му обещавал спасение. Чудно видение в същото време се представило на Ермоген. Той видял два светли ангела, увенчаващи мъченика с нетленен венец, и като паднал при нозете на Мина, извикал:\r\n- Моли се за мене, истински Божий служителю, щото и мене милостно за приеме Господ!   - Не се съмнявай в Божията милост - отговорил светият мъченик. Бог е добър и милосърден и няма да отхвърли идващия при него. Той ще впише името ти в книгата на живота, и ти ще Го прославиш чрез св. мъченичество.   Целият тоя ден в Александрия бил ден на радост и тържество: народът гръмогласно славел Господа и Му благодарял. А Ермоген цяла нощ слушал наставленията на Мина и се готвел за св. кръщение, което приел заедно с голямо множество народ. Той раздал имота си на бедни и с Мина започнали да проповядват истинската вяра и чрез Божията сила правели чудеса.\r\nВсичко това стигнало до царя, който сам пристигнал в Александрия с голяма военна сила. Той повикал при себе си християните и жестоко ги укорявал, че са оставили вярата на бащите си. Но Мина и Ермоген не се побояли от заплахите му и смело изповядвали пред царя своята вяра в истинния Бог, като разказвали за чудесата, извършени чрез силата Господня. Царят не повярвал и заповядал да ги подложат на страшни изтезания.\r\nОтново силата Божия се проявила в чудни изцерявания. Пред очите на царя осакатените християни се изправяли здрави и невредими. Той приписвал всичко на мегесничество. Един езически учен и писател, на име Евграф, като видял тия чудеса, повярвал и открито изповядвал вярата си в Иисуса Христа. Царят със своята ръка го убил.\r\nМина и Ермоген по заповед на царя били посечени с меч, а телата им в железен ковчег били хвърлени в морето. Но ковчегът не потънал, а доплувал до гр. Византион, където епископът, уведомен по чудесен начин за пристигането на св. мощи, извадил из морето телата на мъчениците и с чест ги погребал близо до градските стени.  ", "date": "2019.12.10", "title": "Свети мъченици Мина, Ермоген и Евграф"}
{"url": "https://www.actualno.com/asenovgrad/tyrsjat-direktori-za-2-detski-gradini-v-asenovgrad-news_1413779.html", "text": "       Търсят на 2 детски градини в Асеновград - ДГ „Радост” и ДГ \"Пролет\". Конкурсът ще се проведе чрез защита на план–програма и събеседване с кандидатите свързано със законовата и подзаконовата нормативна уредба, която се прилага в системата на образованието. Договорът, който ще се сключи с избраните личности, ще бъде за срок от 3 години.      Изискване към кандидатите е да са български граждани, да не са осъждани на лишаване от свобода с влязла в сила присъда за умишлено престъпление, да не са лишени по съдебен ред от правото да упражняват учителска професия и /или/ родителски права. Условие е също да не страдат от заболявания и отклонения, които застрашават живота и здравето на децата. Кандидатите не трябва да имат и наложени дисциплинарни наказания, освен ако последните са заличени.   Не трябва да имат също прекратен трудов договор, като директор на детска градина, на основание чл.328, ал.1, т.5 от Кодекса на труда и чл.330, ал.2, т.6 от Кодекса на труда. Необходимост, за заеманата длъжност е завършено висше образование, присъдена образователно – квалификационна степен „Магистър” или „Бакалавър” /или приравнените към тях/ - специалност: „Предучилищна педагогика”, „Предучилищна и начална педагогика”, \"Предучилищна педагогика и чужд език” и присъдена професионална квалификация „Учител”.\r\nСред изискванията към кандидатите за директори на асеновградските детски градини е към датата на подаване на документите да имат не по-малко от 5 години педагогически стаж в целодневна, полудневна, седмична, специална детска градина или обединено детско заведение. За участие в конкурса е необходимо да бъде представена план-програма за развитие на конкретната детска градина за период от 3 години (в три екземпляра).  Към документите се прилагат и заявление до кмета на община Асеновград за допускане до конкурс /по образец/, професионална автобиография, документи за завършено висше образование, специалност, квалификация, професионално-квалификационна степен и други, както и трудова книжка или Образец 30. Следва да се представят и: свидетелство за съдимост (когато са изтекли повече от 6 месеца от последното прекратяване на трудовия договор на кандидата); медицинско свидетелство за общо здравословно състояние (когато са изтекли повече от 3 месеца от последното прекратяване на трудовия договор на кандидата); медицинско удостоверение, че не се води на отчет в психиатричен диспансер по местоживеене; декларация, че към момента на провеждане на конкурса няма наложено дисциплинарно наказание; документ за самоличност. Документите за участие се подават лично от кандидатите в Деловодството на Информационен център към община Асеновград - площад ”Академик Николай Хайтов” №9 - в срок до 27.12.19 г. /петък/.     Ето какви са и другите работни места към дата 03.12.19 г., обявени в Бюрото по труда в града:    Работни места за лица с висше образование: учител по математика и информатика; главен счетоводител.\r\nРаботни места за лица със средно и основно образование: гладачи; електротехник - поддръжка сгради; сервитьори; шивачи; машинисти - пътно-строителни машини; обслужващи работници - промишлено производство; касиер; кредитни специалисти; автомеханици; барман; тракторист; работник - животновъд; общ работник - животновъдно стопанство; шлосер; готвачи; общи работници - промишлеността; опаковач; продавач-консултанти; маникюристи; козметици; инспектори; инкасатори - плащания; гробар. ", "date": "2019.12.10", "title": "Търсят директори за 2 детски градини в Асеновград"}
{"url": "https://www.actualno.com/business/otnovo-kup-idei-kak-da-preborim-neplashtaneto-na-osigurovkite-news_1414123.html", "text": "      Държавата иска да започне да събира повече декларирани, но неплатени осигуровки от бизнеса. Това ще стане и чрез промяна на законодателството, за да се затворят сега съществуващите законови вратички за избягване на плащане на осигуровки. Такова е намерението на финансовия министър Владислав Горанов, пише в. \" \", отразявайки форум за недекларираната заетост, организиран от КНСБ.      В момента декларираните, но невнесени осигуровки стигат 800 млн. лв., а  заедно с недекларираните могат да достигнат и до 1-1,5 млрд. лв.,  алармира президентът на КНСБ Пламен Димитров.   Една от възможностите е да се дадат повече права на служителите на НАП - по аналог с тези на трудовите инспектори. В Кодекса за социално осигуряване да бъде въведен ангажимент НАП да  проверява всички субекти, които декларират задължения към осигурителната  система за повече от 3 месеца, като едновременно с това отпадне  възможността за опрощаване по давност на осигурителните задължения,  предложи президентът на КНСБ.\r\nПрез 2010 г. като антикризисна мярка бе въведена възможността вноските да се декларират, без да се внасят, за да не губят работниците осигурителните си права.  \"Това е врата в полето - фирмите декларират, но не внасят, а давностният срок от 5 г. минава. Тази възможност трябва да се ограничи\", категоричен е Пламен Димитров. Той даде предложение фирмите, които не издължават навреме осигурителните вноски, да бъдат подлагани на данъчни ревизии още в текущата или най-късно през следващата година.\r\nПакет от 20 мерки за ограничаване на сивата икономика в строителството, земеделието, търговията и автосервизите предложиха от КНСБ. Те са част от проекта \"Активно гражданско участие за превенция и ограничаване на недекларираната заетост в България\".\r\nСред тях са законодателни промени, които да гарантират свободен избор на всеки потребител как да плаща - в брой или с карта. Това е свързано и с оборудването с ПОС терминали на болници, данъчни, пощи и други държавни или общински сгради. Иска се въвеждане на задължително безкасово плащане на заплатите във фирми с над 50 служители.       КНСБ предлага и да се изработи нормативен регламент за предоставяне на ваучери за персонални и домакински услуги. Сега в тази сфера трудът е основно недеклариран - грижи за деца, възрастни и хора с увреждания, както и чистене, оздравителни процедури, домашни ремонти, поддържане на градината и т.н. Тук според синдиката влизат и сезонните работници.\r\nСиндикатите искат още и промени в Закона за обществените поръчки (ЗОП), с които да се забранява на изпълнители на обществени поръчки с нарушения да участват в нови поръчки. Идеята е да се уточни, че изпълнителите и подизпълнителите, за които е доказано, че са допуснали недеклариран труд, да не бъдат допускани до обществени поръчки за определен срок.\r\nГоранов пък каза, че правителството още от лятото на 2018 г. е започнало  нов проект за пълно обхващане на оборотите във всички сфери на  икономиката, по-известен като “дебат по наредба № 18”, обясни Горанов. И  увери, че в средите на финансовото министерство, НАП и митниците  “денонощно се мисли по тази тема”. През април 2020 г. влизат в сила  всички изисквания по наредбата.\r\nСпоред финансовия министър обаче е нужна и промяна на манталитета, защото само институциите не са способни да се справят. Той даде и пример: \"През 2016 г. бях на форум в Лондон, шофьорът от посолството навлезе 5  метра в забранена улица и още на втората минута възмутени лондончани  почукаха на предния капак, за да ни обяснят, че нарушаваме правилата.  Бяха готови да ни набият и да обърнат колата\"\r\nБорбата със сивата икономика е предизвикателство за данъчните и осигурителните промени в страната. Истинската битка с недекларирания труд минава през момента, в който всеки един човек има нетърпимост към неспазването на закона, каза и социалният министър Деница Сачева. Тя увери, че предложените мерки ще бъдат разгледани и по тях трябва бъде постигнат консенсус между социално-икономическите партньори.       ", "date": "2019.12.10", "title": "Отново куп идеи как да преборим неплащането на осигуровките"}
{"url": "https://www.actualno.com/business/zastrahovatelnijat-sektor-prodyljava-da-raste-news_1414124.html", "text": "      8,4 млрд. лв. управляват застрахователните компании, работещи у нас в края на септември, отчете БНБ. Сумата е с 634,8 млн. повече на годишна база, уточнява .      Съгласно статистиката, активите на застрахователите вече са по-големи - с 299,7 млн. лева, като общият им обем е 2,428 млрд. лева. Все още по-голямата част от тези активи са в левове - 39,1%, но делът в евро не е много по-малък - 34,1%. В долари се държат само 3,8% от активите.   Инвестициите им са разпределени по равно между България и държави от ЕС - около 3,9 млрд. лв. Вложените навън пари растат по-бързо - за година с 244 млн. лв. срещу 175 млн. лв. останали у нас. Собственият капитал на застрахователните дружества е 2,4 млрд. лв. и в сравнение със септември 2018 г. се е увеличил с 304 млн. лв.\r\nЗадълженията към резиденти, които са включени в техническите им резерви, възлизат на 3,5 млрд. лв.   ", "date": "2019.12.10", "title": "Застрахователният сектор продължава да расте"}
{"url": "https://www.actualno.com/europe/ukrajna-i-rusija-se-razbraha-da-sprat-voennite-dejstvija-v-donbas-no-realno-nishto-poveche-news_1414109.html", "text": "      На срещата на лидерите от Нормандската четворка в Париж беше договорено, че трябва да влезе в сила пълно спиране на огъня в Източна Украйна, предаде БГНЕС, позовавайки се на BBC. Няма обаче договорка за дата за избори в Донбас.      С посредничеството на Франция и Германия, президентите на Русия и Украйна Владимир Путин и Владимир Зеленски за първи път се срещнаха лично и преговаряха за кризата в Донбас.   \"Двете страни се съгласяват на пълно спиране на огъня без изключения, преди края на 2019 година\" пише във финалното комюнике от срещата в Париж. Договорени са още три зони, в които украинските войски и проруските сепаратисти да отстъпят от фронта, както това беше направено по-рано от Украйна при градовете Петровское, Золотое Станция Луганская. Изтеглянето на войниците и бойната техника \"трябва да е завършено преди края на март 2020 година\" , пише в комюникето, цитирано от АФП.\r\nДруга договореност, постигната между Владимир Путин и Владимир Зеленски, беше за нова размяна на пленници. Такава беше един от факторите, които върнаха Русия и Украйна на масата за преговори. Новата размяна трябва да е факт преди да е изтекла 2019 година, казаха Путин и Зеленски.  На срещата в Париж не се очакваше пробив в отношенията между Русия и Украйна. Двете държави остават много далеч в позициите си как да се реши кризата в Донбас.\r\nВладимир Зеленски изтъкна след разговорът с Путин, че Киев и Москва остават на крайно различни позиции по отношение на това кога и как да се предаде контрола на границата между Донбас и Русия обратно на Украйна. Зеленски отхвърли и идеята на Путин за особен статут на Донецка и Луганска област и каза, че Украйна не може да се превръща във федерална държава.   Всъщност Путин поиска промяна в конституцията на Украйна, като една от стъпките за решаването на кризата в Донбас. На пресконференция след срещата на Нормандската четворка руският президент каза, че основния закон на Украйна трябва да се промени така, че да бъде даден специален статут на Донбас. Освен това руският президент поиска да бъдат отворени повече пропускателни пунктове във фронтовата линия, за да могат по-лесно да се пътува между контролираните от Украйна и сепаратистите територии в Донбас. Друг важен въпрос за постигането на мир била амнистията за хора, участвали на страната на бунтовниците в конфликта.    Украинският президент обаче настоява, че Украйна трябва да има пълен контрол над своите източни провинции и не може да прави компромиси за която и да е територия.\r\n\"Имаме много, много работа за вършене, но се отбелязва движение. Набираме инерция\", каза Ангела Меркел след преговорите. \"Моето усещане е, че имаше добра воля в участниците в срещата да се намери решение на сериозните проблеми\", допълни германският канцлер.\r\nТакова беше и мнението на домакина на срещата Еманюел Макрон. Френският президент каза: \"Фактът, че сме тук, рамо до рамо, сам по себе си е важен резултат. Постигнахме рестарт на преговорите, което не беше направено в продължение на няколко години. Това е постижение.\" Макрон обяви, че следващата среща на Нормандската четворка ще е след 4 месеца.    ", "date": "2019.12.10", "title": "Украйна и Русия се разбраха да спрат военните действия в Донбас, но реално нищо повече"}
{"url": "https://www.actualno.com/curious/tezi-zodii-sa-energijni-vampiri-pazete-se-ot-tjah-news_1413158.html", "text": "      Почти няма човек, който да не е чувал за енергийните вампири. Ако се чудите как да разпознаете този тип хора, то знайте, че и зодиите имат пръст в тази гнила работа.      Различните зодиакални знаци използват различни способи, за да източат енергията на околните. Общото за тях винаги е едно – енергийният вампир си избира жертвата и по един или друг начин я довежда до побъркване. Следва взрив от емоции и дори психически срив.    За Близнаците е характерно да намира жертвите си в обществения транспорт. Набелязвайки си жертвата, енергийният вампир от този знак започва да я измъчва, да я настъпва по краката, досажда ѝ по всякакъв начин. Възникващата в резултат на това караница дава прекрасна възможност да се насити с чужда енергия.  Приблизително така действа и Овенът . Той оплюва жертвата, забърква се в побой – за него това е свята работа. Най-важното за него е физическият контакт. Девата досажда на хората със сплетни и особено с придирянията си. Постоянните претенции по повод неправилното поведение, прегореното месо или безсолната супа водят до скандали и изсмукване на енергията на жертвата. Освен това в характера на Девата е и забележителната дребнавост. Стрелецът е доста педантичен. Ако започне да ви прави забележки за закъснението или неправилно формулираната фраза, то знайте, че имате работа с енергиен вампир. Особено удоволствие му доставя поучението и четене на морал.        Лъвът се стреми да задави своите жертви с авторитета си. Те са обикновено лидери в компании и подчинявайки останалите на себе си, се наслаждават на безпрепятствено източване на енергията им. Раците паразитират върху членовете на собственото си семейство. Вън от къщи, те могат да бъдат душата на всяка компания, но за роднините си те са настоящи тирани. Козирозите също са лидери в компании, но за разлика от Лъвовете не си набавят енергията от негативни действия. За тях самата постъпка, а също и последствията от нея стават източник на енергия. Везните са знак на равновесието и вампирите родени под този знак прилагат всички усилия да примирят враговете. Обаче настоящото примирение за тях не е цел, тъй като дава отрицателен резултат от техните усилия. На практика в своите миротворчески усилия те намират удобен момент, когато могат да вмъкнат “безобидна“ фраза, която само задълбочава враждата. А допълнителното озлобление на донорите е великолепен източник на енергия.\r\nНай-изтънчените вампири се явяват Скорпионите . С постоянните жалби и упреци, те предизвикват у другите чувство за вина и използвайки това, изсмукват от техните жизнени сили. За такива вампири са характерни и мазохистични наклонности. Ако няма в обсега си подходяща жертва, Скорпионът започва да се самоизяжда.      Важно е да знаете, че не трябва да подозирате във вампиризъм всички и всичко. Реалните вампири се явяват от 3 до 5% от населението, а предразположените да станат техни жертви са 57%. Така че животът не е толкова страшен, колкото ни се струва. ", "date": "2019.12.10", "title": "Тези зодии са енергийни вампири. Пазете се от тях!  "}
{"url": "https://www.actualno.com/crime/jena-tvyrdi-che-bashta-j-ja-prodal-dva-pyti-romski-syd-reshil-pri-kogo-da-e-news_1414167.html", "text": "      Баща е продал дъщеря си за жена за сумата от 6000 лева през 2005 година, когато била на 14 години. Живяла 13 години с този си мъж – в село Сушица, а след това избягала и се омъжила за друг мъж. Това разказа бащата – мъж от ромски произход.      По-скандалното е, че е събрано Мешере и то отсъдило, че жената трябвало да се върне в Сушица. Това твърди пред Нова телевизия бащата: \"През 2005 година я продадох в Сушица. Беше на 14 години, непълнолетна. 6 000 лева взех. Живя там 13 години\", призна бащата на 29-годишната жена.   \"В случая не става въпрос за общност и традиции. Става дума за маргиналност. Този баща е маргинален. Това, което трябва да се направи, е да се помогне на тези момичета още са малки”, коментира Теодора Крумова от Центъра за междуетнически диалог и толерантност \"Амалипе\".\r\n\"Тук трябва да се намеси българският съд и това е трябвало да стане преди 15 години\", категорична е Крумова.  Жертвата на трафик на хора, която се казва Виолета и на 29 години, е подала оплакване в полицията в Разград. ", "date": "2019.12.10", "title": "Жена твърди, че баща й я продал два пъти, ромски съд решил при кого да е"}
{"url": "https://www.actualno.com/europe/strelba-v-bolnica-v-chehija-ima-njakolko-jertvi-snimki-news_1414178.html", "text": "      Чешкият вътрешен министър Ян Хамачек съобщи за няколко жертви при стрелба в болница в североизточния град Острава, предаде \"Ройтерс\", позовавайки се на информационната агенция CTK.      Първоначалната информация на полицията беше за четирима убити и двама сериозно ранени. По-късно здравният министър Адам Войтех съобщи, че броят на убитите се е увеличил до шестима.     В профила си в \"Туитър\" полицията съобщи, че издирва заподозрян за стрелбата. Болницата е евакуирана.    На място са разположени специални полицейски части, посочи Хамачек. Стрелбата се е състояла около седем часа сутринта местно време, каза той пред \"Ройтерс\".\r\nДиректорът на болницата каза пред Чешката телевизия, че броят на жертвите може да се увеличи.     ", "date": "2019.12.10", "title": "Стрелба в болница в Чехия, има няколко жертви (СНИМКИ)"}
{"url": "https://www.actualno.com/society/izpisaha-postradalija-v-pojara-na-panteona-v-ruse-news_1414169.html", "text": "      Работникът, пострадал при пожара, избухнал на възрожденците в Русе, е изписан от болницата и е в стабилно състояние, съобщи БНТ. Пожарът избухна вчера под купола на  Пантеона на възрожденците в Русе.      Костницата, в която са погребани над 30 български революционери, се ремонтира по проект. Хвръкнала искра е подпалила дървените греди от  конструкцията на купола, като при инцидента е пострадал и работник. Пантеонът на възрожденците в Русе се ремонтира от май месец тази година. При пожара вчера не е нарушено покритие в Пантеона и няма последици за него.   Камен Патриков от фирмата изпълнител на ремонтните дейности каза, че в момента се извършват хидроизолационни работи по проекта. За целта е необходима работа с горелка. Имало искра, която е подпалила дървената обшивка на купола. \"Пантеонът на възрожденците е национален паметни-костница и още във времето на неговото строителство, през зимата на 1977 година, неговите конструктивни проблеми възникват. От тогава има доста чести течове. С този проект Пантеонът  като цяло се реконструира\", обясни проф. Николай Ненов, директор на Историческия музей в Русе. Благодарение на бързата реакция на хората е предотвратена по-голяма трагедия. ", "date": "2019.12.10", "title": "Изписаха пострадалия в пожара на Пантеона в Русе "}
{"url": "https://www.actualno.com/europe/politico-normandskata-chetvorka-ne-osiguri-mir-v-ukrajna-news_1414152.html", "text": "      Срещата на \"Нормандската четворка\" в Париж не постигна -  незабавно споразумение за разширяване на зоната на временното премие и  конкретен ангажимент от страна на Русия за разоръжаване на бойците,  които Кремъл е осигурил с оръжие, пари и логистична и политическа  подкрепа.      Тя не даде решение и на друг ожесточен спор между Русия и  Украйна- относно договора за транзит на природен газ, който изтича на 31  декември.   Коментарът е на европейската редакция по повод срещата на на 9 секември. Това е първата среща на високо равнище от октомври 2016 г. с цел прекратяване на въоръжения конфликт в Източна Украйна.\r\nЛидерите не стигнаха много далеч - със сигурност не достатъчно далеч, така че френският президент Еманюел Макрон и германският канцлер Ангела Меркел да предложат прекратяване на , при обобщаване на  резултатите пред своите колеги от ЕС на Европейския съвет в четвъртък в Брюксел.  Новият президент на Украйна Владимир Зеленски не скри разочарованието си. \"Това не е достатъчно за мен. Искам да разреша още въпроси\", каза той след срещата, цитира го Агенция Фокус\".\r\nСлед приблизително пет часа дискусии , резултатът от техните усилия показва, колко далеч са от пълното прилагане на мирното споразумение Минск II, което е договорено на подобна среща на четиримата лидери в Беларус през февруари 2015 г., но никога не е прилагано сериозно от Москва или Киев, нито пък настоявано от Париж или Берлин.   На заключителната пресконференция, която започна малко след полунощ, Владимир Зеленски и Владимир Путин, които се срещнаха за първи път, обсъдиха открито въпросите за граничния контрол и местните избори.    \"Имаме напълно противоположни мнения с президента на Руската федерация\", заяви Зеленски. \"Засега не постигнахме съгласие…Не се готвим за среща на върха от четири месеца за нищо. Мисля, че сме длъжни да намерим решение, защото в противен случай е невъзможно да се продължи напред\", добави той. \"Имаме напълно различни позиции за границите\", каза Путин.\r\nВсе пак лидерите заявиха, че преговорите са ползотворни и ще доведат до по-бърз и по-конкретен напредък през следващите седмици и месеци. ", "date": "2019.12.10", "title": "Politico: \"Нормандската четворка\" не осигури мир в Украйна"}
{"url": "https://www.actualno.com/curious/3-te-jenski-zodii-koito-ne-trjabva-da-stypvat-v-kuhnjata-news_1413159.html", "text": "      Има жени, за които домакинската работа е развлечение. Всяко едно тяхно ястие изглежда перфектно и е изпипано до последния детайл. Къщите им са брилянтно чисти и всичко е подредено.      Има и жени, за които домакинската работа е възможно най-досадното и неприятно нещо. Те не виждат смисъл да готвят няколко часа и накрая да сътворят нещо, което не се харесва на никого. Винаги биха предпочели да поръчат храна за вкъщи, за да не се налага да мият чинии в края на деня.     Скорпион   Те биха избягали от кухнята с писъци, ако имат тази възможност. По-вероятно е да направят пожар вместо ястие. Кухненската работа просто не им се отдава. Дори биха предпочели да изчистят и подредят пред това да готвят. Те не са от жените, които обичат да експериментират в кухнята. Представителките на този зодиакален знак понякога не могат да сготвят дори най-простото и лесно нещо. Но пък винаги знаят в кой ресторант кухнята е най-добра. Скорпионите се вълнуват от коренно различни неща и за тях не е никакво притеснение, че не са добри домакини. Имат други качества, които според тях са по-важни.     Лъв     За тях много по-важно е да изглеждат добре, независимо колко разхвърлян е домът им. Те се грижат за външния си вид и тотално забравят, че трябва да бъдат и домакини. Но за тях това не е проблем, стига да имат всички нужни козметични продукти. Представителките на този зодиакален знак обикновено са доста суетни и не им стига време за никаква домакинска работа. Ако решат да почистят, си отделят нужното време и го правят, но това не се случва често при тях. Готвенето не им се отдава, това за тях е тотално губене на време.  ", "date": "2019.12.10", "title": "3-те женски зодии, които НЕ трябва да стъпват в кухнята"}
