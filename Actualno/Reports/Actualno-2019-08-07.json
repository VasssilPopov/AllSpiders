{"url": "https://www.actualno.com/asia/visokite-temperaturi-v-tokio-vzeha-jertvi-news_775053.html", "text": "      Сериозна тревога сред жителите и гостите на Токио. След по-малко от година японската столица ще бъде домакин на Олимпийските игри, а основните притеснения на организаторите са свързани с високите температури, които вече взеха десетки жертви.      Не само местните, но и туристите в Токио изразяват загриженост за спортистите и хилядите доброволци, които ще бъдат главните действащи лица по време на Игрите през следващото лято.   „За доброволците ще бъде наистина много трудно. Особено за онези, които няма да са на сянка. Ще бъде ужасно да стоят, дори без да правят нищо”, коментира туристът Мартин Колдбивай пред Нова телевизия.\r\nВ последните дни температурите в района на Токио достигнаха опасни нива, като взеха най-малко 19 жертви.  Миналата седмица по време на турнир по плажен волейбол в града, температурата е била 35 градуса, но съчетана и със 75% влажност. Затова на спортното събитие бяха тествани различни охладителни средства: специални освежаващи спрейове, сенчести места за почивка, включително с климатик. На зрителите и спортистите бяха раздавани вода и пакети с лед. ", "date": "2019.08.07", "title": "Високите температури в Токио взеха жертви"}
{"url": "https://www.actualno.com/europe/potvyrdiha-konfiskacijata-na-49-mln-evro-ot-partija-liga-na-mateo-salvini-news_775090.html", "text": "      Италианският касационен съд потвърди конфискацията на 49 млн. евро от партия \"Лига\" на вицепремиера Матео Салвини, предаде БНР.      Присъдата е по дело заради скандал, избухнал в периода 2008 - 2010 година, с тогава известната като партия \"Северна лига\", за деклариране на 49 млн. евро като разходи за избори.   Двамата обвиняеми - Франческо Белсито - шофьор и ковчежник на основателя на крайнодясното движение Умберто Боси и самият Боси, бяха оневинени от съда поради давност.\r\nВ момента антиимигрантската партия \"Лига\" управлява заедно с популисткото движение \"5 звезди\", което спечели последните парламентарни избори в Италия заради твърдата си антикорупционна платформа.   ", "date": "2019.08.07", "title": "Потвърдиха конфискацията на 49 млн. евро от партия \"Лига\" на Матео Салвини"}
{"url": "https://www.actualno.com/america/cenata-na-zlatoto-skochi-s-rekordni-stojnosti-news_775051.html", "text": "      Цената на фючърсите на златото на борсата Comex се увеличи с 1,17%, достигайки 1 501,6 долара за унция, сочат търговските данни. Това е първият път, когато златото се търгува за над 1 500 долара за унция от април 2013 г.      Златото, което се разглежда като сигурен актив, има тенденция да се повишава, когато световните фондови пазари падат. Неотдавнашният спад на акциите се дължи на заплахите от САЩ за налагане на нови тарифи върху китайския внос и обещанието на Пекин да отговори в натура.   B cъщoтo вpeмe шeфът нa Kитaйcĸaтa цeнтpaлнa бaнĸa зaяви, чe Kитaй нe cмятa нa изпoлзвa нaциoнaлнaтa cи вaлyтa ĸaтo инcтpyмeнт в тъpгoвcĸaтa вoйнa, a вoлaтилнocттa нa юaнa e пpeдизвиĸaнa oт външнитe фaĸтopи нa нeoпpeдeлeнocт.\r\nЦeнaтa нa ceптeмвpийcĸитe фючъpcи зa cpeбpoтo пък ce пoĸaчи дo 16,402 дoлapa зa yнция.   ", "date": "2019.08.07", "title": "Цената на златото скочи с рекордни стойности "}
{"url": "https://www.actualno.com/pazardjik/proverjavat-nad-40-obekta-za-kontrol-na-upravlenieto-na-otpadyci-v-pazardjishko-news_775050.html", "text": "      През месец юли експертите от РИОСВ са проверили над 40 обекта за контрол на управлението на битовите, строителните и производствените отпадъци и сигнали за нерегламентирани сметища. Това съобщи Цветана Чочева - експерт в РИОСВ-Пазарджик, предаде кореспондентът на БГНЕС в региона.      Превантивната и контролна дейност на екоинспекторите е довела до изчистването на нерегламентирано сметище край велинградското село Света Петка, премахнати са нерегламентирано съхранявани отпадъци от излязло от употреба електрическо и електронно оборудване от частен имот в Пазарджик, заяви Цветана Чочева - експерт в РИОСВ-Пазарджик.   Собственикът на млекопреработвателно предприятие в село Равногор е отстранил пропуски при неправилно управление на отпадъците на производствената площадка. Лечебно заведение в град Панагюрище постави съдове за разделно събиране на отпадъците, генерирани от дейността му.\r\nСлед упражнен контрол за управление на битови и строителни отпадъци са констатирани административни нарушения на Закона за управление на отпадъците от кмета на община Стрелча, добави Чочева. Съставени са два акта и е наложена принудителна административна мярка, включително с преустановяване на достъпа до територията на депото, чрез запечатване и пломбиране. Целта на мярката е прекратяване на нерегламентирано изхвърляне на отпадъци на общинското депо. Постигнат е очакваният ефект и няма нови нарушения.   ", "date": "2019.08.07", "title": "Проверяват над 40 обекта за контрол на управлението на отпадъци в Пазарджишко"}
{"url": "https://www.actualno.com/curious/pyrvo-publichno-izjavlenie-na-kevin-spejsi-sled-obvinenijata-v-seksualen-tormoz-news_775064.html", "text": "      „Колкото сте по-ранени, толкова сте по-силни. И толкова по-празни ставате“. Това се казва в първото публично изявление на Кевин Спейси след твърденията за сексуален тормоз. Актьорът се появи пред обществеността в двореца „Масимо Але Терме“ в Рим, за да рецитира стихотворението „Боксьорът“ от Габриеле Тинти.      „Използваха ме за забавление, задоволявайки се с второкласни неща.. Животът свърши в миг... не чаках да дойде края на безсънните нощи. Прекарвах часове и часове, опитвайки се да се разпадна и пропадна”, се казва в творбата.   Говорейки пред древногръцката статуя „Почиващ си боксьор“ в Националния римски музей, той показа, че е по-силен от всякога.\r\nСтихотворението е за боксьор, който е оставен да умре от кръвозагуба на арената. Авторът обяснява, че е избрал Спейси и вярва, че голяма част от текста се отнася за него. Според Тинти той е най-добрият актьор в света, но уточнява, че творбата не е вдъхновена от станалото със звездата.  Кевин Спейси не се появява пред обществеността отдавна. Той бе видян да влиза и излиза от съда едва след като беше обвинен в сексуално посегателство през 2017 година. Миналия месец съдът в Масачузетс отхвърли жалбата, заведена срещу него от млад мъж. ", "date": "2019.08.07", "title": "Първо публично изявление на Кевин Спейси след обвиненията в сексуален тормоз "}
{"url": "https://www.actualno.com/analysis/shte-zagubjat-li-sasht-istinska-vojna-sreshtu-rusija-news_775016.html", "text": "      Тъй като президентът на Руската федерация Владимир Путин и държавният глава на САЩ Доналд Тръмп разтрогнаха договор, който допринасяше за понижаването на рисковете от ядрена война, Америка трябва да увеличи своя конвенционален (неядрен) арсенал, за да не изостава от , съветва занимаващият се с изследване на стратегиите за национална отбрана Тимъти Уолтън в статия за The New York Times.      Миналата седмица , който бе в сила повече от 30 години, престана да съществува. Америка се оттегли от този договор в петък, 2 август, а Русия в събота, 3 август. Докато САЩ изпълняваха всички изисквания на този договор, Русия го наруши, като разгърна над 100 забранени ракети със среден обсег (т.е. наземна ракета с обсег на действие над 3000 километра, но не повече 5 500 километра.). Междувременно Китай, който не беше страна по договора, разположи хиляди такива ракети. САЩ нямат подобни снаряди.   За да се преодолее тази пропаст, дойде време Министерството на отбраната на САЩ да създаде и разположи наземни неядрени ракети със среден обсег на действие. ДРСМО беше разумно споразумение, което намали напрежението и спомогна за мирен край на Студената война. След подписването му през 1987 г. СССР и САЩ елиминираха наземните ракети с обхват от 500 до 5 500 километра. Такива ракети представляват опасност, защото ако са снабдени с ядрени бойни глави, те биха могли да бъдат използвани - предвид краткото им време на полет - за извършване на неочаквани атаки срещу съюзници в . Елиминирането на тези снаряди допринесе за стабилизирането на отношенията между СССР и САЩ и техните съюзници.\r\nЗа съжаление Русия нарушаваше условията на това споразумение в продължение на 10 години. През 2008 г. тя проведе изпитания на наземни крилати ракети със среден обсег на действие 9M729. Снабдени с модерни системи за насочване, 9М729 и други нови руски ракети могат да нанасят прецизни удари по цели. Тази точност позволява на Русия да използва бойни глави с неядрени заряди, които се характеризират с по-малка зона на поразяване в сравнение с ядрените бойни глави, а това от своя страна увеличава вероятността Русия да ги използва в случай на конфликт.  В продължение на шест години американските дипломати търпеливо се опитваха да убедят Русия в необходимостта да спазва условията на този договор, но Москва пренебрегна исканията на САЩ и съюзниците от НАТО, продължавайки да създава и разполага забранени ракети. По-важното е, че Китай, който никога не е участвал в това двустранно споразумение и отказва да се присъедини към него няколко пъти, започна да разработва свои ракетни сили в края на 90-те години на миналия век, които несъмнено бяха призвани да се противопоставят на американците. В момента Китай има хиляди ракети, оборудвани както с неядрени, така и с ядрени бойни глави. Тези високоточни смъртоносни ракети са способни да атакуват кораби в морето, военни бази на сушата - не само в страните-съюзници на Америка в Азия, но и в самите САЩ, т.е.в Аляска, Гуам и Северните Мариански острови.\r\nТъй като американските сили нямат наземни неядрени ракети, които могат да се използват за атака на вражески войски, и нямат достатъчно системи за отбрана срещу китайски или руски неядрени ракети на наземна база, те редовно се провеждат симулации, за да се подтотвят за военни операции, включващи Китай или Русия. В истинската война обаче Америка може да бъде победена.   Ето защо САЩ трябва да се сдобият със собствени конвенционални ракети със среден обсег. Наличието на такива ще осигури значително оперативно предимство на американските войски и ще се превърне в сериозно предизвикателство за противниците. Ако тези ракети са разположени в САЩ и техните съюзниците, те могат бързо да атакуват вражески цели веднага след откриването им. Освен това използването на тези ракети за удари по добре защитени обекти и системи може да намали рисковете за пилотите на самолети и екипажите на военни кораби.    Тези нови ракети ще направят американските войски по-ефективни и ще сдържат Китай, Русия и други противници от агресивни действия. Освен това, снабдявайки само с неядрени бойни глави, САЩ могат да намалят риска вражеските сили да ги объркат с ядрени ракети и да разсеят онези страхове, които някога са послужили като основа за подписване на ДРСМО. Тези ракети ще дадат възможност на САЩ да сключат споразумение с Китай, Русия и други страни, които ще забранят наземните ракети със среден обсег на действие, оборудвани с ядрени бойни глави.\r\nНякои наблюдатели, специализирани в контрола върху оръжията, смятат, че оттеглянето от ДРСМО е опасно и може да провокира нова надпревара във въоръженията. Но сега много по-опасна стъпка е да наблюдаваме как Китай и Русия разполагат своите арсенали, докато ние продължаваме вербално да протестираме и анализираме възможностите си. За щастие сега САЩ имат по-разумни възможности за действие. Сега, когато престана да действа, сухопътните сили и пехотинците имат възможност да разработят и разгърнат наземни ракети със среден обсег на действие. Когато Конгресът на САЩ приключи работата по бюджета за отбрана, той може да направи разумни инвестиции в тези системи - да отпусне средства не само за създаването на нови ракети, но и за подобряването на съществуващи, като например крилатите ракети „Томахоук“ (които сега се изстрелват от кораби и подводници) или балистични ракети „Пършинг II“ (които ДРСМО забрани).\r\nРакетният арсенал, който ще включва както нови, така и подобрени ракети, ще позволи на Министерството на отбраната на САЩ да разгърне значителен брой ракети за няколко години при сравнително умерена цена. Китай и Русия полагат големи усилия за изграждането на своите ракетни сили. Сега, когато САЩ вече не са обвързани от ДРСМО, е време да се изравнят правилата на играта.     ", "date": "2019.08.07", "title": "Ще загубят ли САЩ истинска война срещу Русия?"}
{"url": "https://www.actualno.com/society/taneva-za-afrikanskata-chuma-dyrjavata-shte-podkrepi-merkite-za-dezinfekcija-i-pochistvane-news_775074.html", "text": "      Стратегия за контрол и ликвидиране на африканската чума по свинете обсъдиха днес в Стара Загора представители на Министерството на земеделието и храните, научната общност и ветеринарномедицински експерти. Мерките за ликвидиране на заболяването ще бъдат приложими след като бъде ограничено разпространението му.      Документът с мерките ще бъде окончателно готов, след като представителите на институциите и научната общност постигнат съгласие по конкретните действия. В стратегията е заложено освен поетапно ликвидиране на заболяването, а и въвеждане на мерки за биосигурност. Министър Десислава Танева, цитирана от БГНЕС, съобщи, че голяма част от населението доброволно е умъртвило животните си, които не са регистрирани във ветеринарните служби и на практика са незаконни.   „Държавата ще подкрепи , почистване, съответен период, в който нищо не се отглежда, правим модул за мерки за биосигурност - според големината на стопанствата. Тази тема е комуникирана да бъдат подкрепени, после при репопулацията, след съответния период да бъдат изградени, регистрирани и който има желания да отглежда домашни свине, те да са при мерките за биосигурност, предвид това, че вирусът е тук”, заяви още Танева.\r\nОбмисля се и промяна в Закона за ветеринарно-медицинската дейност. Предвижда се ветеринарните лекари да поемат отговорност за в региона си. Необходимо е изменение и в Закона за лова, което да регламентира възможността при форсмажорни обстоятелства министърът на земеделието да може да удължи ловния сезон.  Кореспондентът на уточнява, че 30 огнища тип домашна свиня са регистрирани към момента в страната, 6 от тях са в свинекомплекси, а останалите - в лични стопанства. Засегнатите животни са 126 хиляди в огнищата в промишлените комплекси и 535 в лични стопанства. Пораженията, нанесени от заразното заболяване, са над 15 на сто от поголовието на свине у нас. ", "date": "2019.08.07", "title": "Танева за африканската чума: Държавата ще подкрепи мерките за дезинфекция и почистване"}
{"url": "https://www.actualno.com/america/trymp-zabranjava-na-dyrjavnite-vedomstva-biznesa-s-huawei-news_775082.html", "text": "      Администрацията на Доналд Тръмп обяви забрана на държавните ведомства да купуват оборудване и услуги от Huawei. Това съобщава CNBC, цитирана от БГНЕС, позовавайки се на високопоставен източник.      \"Белият дом планира да предприеме голяма стъпка за забрана на правителствените агенции да правят бизнес с Huawei. Очаква се администрацията на Тръмп да издаде указ днес, в който да забрани на агенциите да купуват телекомуникационно оборудване, оборудване за видеонаблюдение или услуги от Huawei\".   Джейкъб Ууд, говорител на Службата за управление и бюджет на Белия дом, заяви, че \"администрацията се ангажира да защитава страната от чужди противници\". Отбелязва се, че новото правило ще влезе в сила на 13 август, като то се отнася не само за Huawei, но и за други китайски телекомуникационни компании, като ZTE и Hikvision.    ", "date": "2019.08.07", "title": "Тръмп забранява на държавните ведомства бизнеса с Huawei "}
{"url": "https://www.actualno.com/asia/arestuvaha-bivshija-prezident-na-kirgizstan-news_775080.html", "text": "      Привърженици на бившия киргизки президент Алмазбек Атамбаев заявиха пред РИА Новости, че полицията е задържала политика.      По-рано в резиденция \"Кой-Таш\" започна специална операция. Според съветника на Атамбаев Кундуз Жолдубаева, на място действат специални сили и се чува стрелба, отбелязва БГНЕС.   Кореспондент на \"Спутник\" съобщава от мястото на събитието, че горящи гуми, изоставена кола и камъни лежат на трасето близо до къщата на Атамбаев. Дърво е паднало на пътя. Чува се стрелба, взривяват се светозвукови гранати, много хора са на мястото. Цивилни разбиват камерите за наблюдение, които са инсталирани около къщата.\r\nМестните жители искат да щурмуват къщата, където въоръжени хора в униформа са потърсили убежище.   ", "date": "2019.08.07", "title": "Арестуваха бившия президент на Киргизстан "}
{"url": "https://www.actualno.com/asia/ojestocheni-sblysyci-i-nasilie-pred-doma-na-bivshija-kirgizki-prezident-news_775110.html", "text": "      Киргизките спецчасти започнаха операция за задържане на бившия президент на Киргизстан , предаде РИА Новости, цитирана от БГНЕС.      По време на операцията служителите на реда използваха зашеметяващи гранати и гумени куршуми. По предварителна информация 20 привърженици на Атамбаев и един командос са ранени.\r\nПо-рано РИА Новости съобщи, че привърженици на бившия киргизки президент са заявили, че полицията е задържала политика. Според съветника на бившия държавен глава Фарид Ниязов обаче, Атамбаев е още в къщата и се съпротивлява на органите на реда.\r\nВ самата резиденция се чуват огън, изстрели и експлозии.  Кореспондент на \"Спутник\" съобщава от мястото на инцидента, че горящи гуми, изоставена кола и камъни лежат на трасето близо до къщата на Атамбаев. Дърво е паднало на пътя. Чува се стрелба, взривяват се светозвукови гранати, много хора са на мястото. Цивилни разбиват камерите за наблюдение, които са инсталирани около къщата. Местните жители искат да щурмуват къщата, където въоръжени хора в униформа са потърсили убежище.   След първия опит за нахлуване, командосите са били принудени да напуснат къщата на Атамбаев поради атаки на привърженици на бившия президент. Те се готвят за новия опит за нахлуване от служителите на реда.\r\nПричината за опита за арест е фактът, че Атамбаев три пъти отказва да се яви на разпит като свидетел по делото за незаконното освобождаване на наказателния авторитет Азиз Батукаев. Бившият президент игнорира всички призовки и заяви, че „дори няма да ги вземе в ръце“. Той предложи да отговори писмено на въпроси чрез адвокат.    Атамбаев оглавява Киргизстан от 2011 до 2017 година. Той доброволно предава властта след изборите на новия държавен глава Сооронбай Жеенбеков.\r\nАтамбаев беше лишен от имунитета си. Ако съдът го признае за виновен, политикът може да бъде изправен пред доживотен затвор. ", "date": "2019.08.07", "title": "Ожесточени сблъсъци и насилие пред дома на бившия киргизки президент"}
{"url": "https://www.actualno.com/society/novinite-naj-vajnoto-za-denja-7-avgust-news_775054.html", "text": "      Редакционният екип на ви представя най-важните новини за изминалия ден.       Зам.-главният прокурор Иван Гешев поддържа близки приятелски отношения със съдружник на строителния предприемач Александър Ваклин, който е основният свидетел по делото \"Иванчева\".   Близо 30 милиона лева са изхарчени от държавата през Българската агенция по безопасност на храните (БАБХ) за обезвреждане на животински трупове от март 2018 до сега. Стратегия за контрол и ликвидиране на африканската чума по свинете обсъдиха днес в Стара Загора представители на Министерството на земеделието и храните, научната общност и ветеринарномедицински експерти. Мерките за ликвидиране на заболяването ще бъдат приложими след като бъде ограничено разпространението му.     Турция и САЩ се договориха да създадат координационен център за съвместни операции, както и планираната зона за сигурност в Северна Сирия. Това съобщи Турското министерство на отбраната, цитирано от световните агенции. България е една от малкото държави, чието законодателство е едно от най-добрите по отношение на археологията. Това коментира в отговор на БГНЕС археологът доц. Людмил Вагалински дали строителството на магистрала „Струма“ ще попречи на археологическите разкопки в „Хераклеа Синтика“.    Скотланд Ярд е разследвал каква е ролята на руския президент Владимир Путин в химическата атака с нервнопаралитично вещество \"Новичок\" в Солсбъри, разкри авторитетното издание The Guardian, цитирано от агенция \"Фокус\". Известният преди години като доста силен глас в подкрепа на Бойко Борисов председател на РЗС Яне Янев най-после взе отношение по скандала с хакерската атака срещу НАП (НАПлийкс), в който беше замесен и той - заради наличието на папка с файлове в изтеклите данни, озаглавена \"QNEQNEV\". Две жалби стопират поръчката за строителство на Национална детска многопрофилна болница. Оплакванията са подадени вчера, става ясно от справка в Комисията за защита на конкуренцията. Терористичната организация \"Ислямска държава\" се връща в Сирия, докато Съединените щати изтеглят войниците си. Същевременно джихадистите се укрепват и в съседен Ирак. Това се казва в доклад на независимия надзор в Министерство на отбраната на САЩ, цитиран от АФП, предаде БГНЕС. Защо се избиват здрави прасета като превенция срещу африканската чума? Защото, ако влезела чумата, месото нямало да може да се ползва, а директно ще се загробва. Това заяви зам.-земеделският министър Янко Иванов, след като днес изтича гратисният период за доброволно умъртвяване на домашни прасета в Хасковско и Добрич. Очевидно през следващите месеци „войната“ между САЩ и Русия ще се разпали в региона, като в епицентъра на сблъсъка на титаните ще бъде Сърбия, която ще се окаже под силен натиск да мине под чадъра на НАТО, да отслаби връзките си с Москва и да бъде по-кооперативна в решаването на косовския въпрос. ", "date": "2019.08.07", "title": "Новините: Най-важното за деня, 7 август "}
{"url": "https://www.actualno.com/asia/nov-etap-v-otnoshenijata-turcija-i-sasht-syzdavat-centyr-za-syvmestni-operacii-v-sirija-news_775073.html", "text": "      Турция и САЩ се договориха да създадат координационен център за съвместни операции, както и планираната зона за сигурност в . Това съобщи Турското министерство на отбраната, цитирано от световните агенции.      Американска военна делегация пристигна в Анкара на 4 август, за да обсъди създаването на зона за сигурност в Северна Сирия. \"Преговорите, които се проведоха в Турското министерство на отбраната на 5-7 август с военните представители на САЩ относно планираната зона за сигурност в Северна Сирия, в координация със Съединените щати, приключиха. По време на разговорите страните се споразумяха да предприемат мерки възможно най-скоро, за да премахнат притесненията на Турция за националната ѝ сигурност\". Във връзка с това беше решено в близко бъдеще в Турция да се създаде център за съвместни операции, координация и управление на зоната за сигурност в \", потвърдиха от ведомството.   Страните също се споразумяха, че \"зоната за сигурност ще се превърне в коридор на мира\", като ще бъдат предприети и необходимите мерки за връщане на сирийските бежанци у дома, се казва още в доклада от преговорите, отбелязва БГНЕС.\r\nСтава ясно, че районът с ширина от 30 до 40 километра по протежение на сирийско-турската граница ще бъде контролиран от Турция в координация със САЩ, уточни Анадолската агенция. Според нея членовете на кюрдските формирования ще трябва да напуснат тази територия и да предадат тежкото въоръжение. Всички тунели, позиции и укрепления, изградени от тях в зоната за сигурност, ще бъдат унищожени.  Турският президент Реджеп Тайип Ердоган заяви по-рано, че Анкара ще стартира военна операция срещу силите за самоотбрана на източно от Ефрат в северна Сирия и уведоми Русия и САЩ за това. Както каза турски военен източник пред РИА Новости, Турция може да започне такава операция след 11 август.     ", "date": "2019.08.07", "title": "Нов етап в отношенията: Турция и САЩ създават център за съвместни операции в Сирия"}
{"url": "https://www.actualno.com/america/evakuiraha-sedalishteto-na-usa-today-news_775106.html", "text": "      Седалището на медията USA Today в Северна Вирджиния бе евакуирано заради съобщения за мъж с пистолет, намиращ се в сградата, предаде БГНЕС. Полицията е на мястото на инцидента.      „Отзовахме се на съобщения за човек с оръжие в сградата на Gannett, собственик на USA Today. Моля, избягвайте района! До този момент не сме открили доказателства за никакъв акт на насилие или наранявания”, предупреди в Twitter полицейското управление на окръг Феърфакс.   Нейтън Бомей, бизнес репортер на USA Today, заяви, че служителите са евакуирани от сградата в Маклийн, Вирджиния, и публикува тяхна снимка, събрани отвън.    Припомняме, че Gannett, собственикът на вестник USA Today, обяви в понеделник, че ще се слее с GateHouse Media в сделка, оценена на около 1,4 милиарда долара. ", "date": "2019.08.07", "title": "Евакуираха седалището на USA Today "}
{"url": "https://www.actualno.com/curious/dneven-horoskop-za-8-avgust-news_775052.html", "text": "       Овен       Това е ден, в който да сте пестеливи. Това важи, както за парите, така и за думите. Ще дойде време да се отпуснете, но не сега. Телец Това е ден, в който да помислите да направите всичко онова, което все отлагате. Започнете с първото и малко по малко ще наваксвате.   Близнаци Днес се огледайте какво може да направите, че да се поизпотите. Физическата дейност разтоварва психиката, а вие имате нужда от това. Рак     Днес не се скъпете за подаръци, мили думи и важни жестове. Не оставяйте любимия ви човек в неведение. Лъв    Днес ще имате успешен ден, в който голяма грижа ще падне от раменете ви. Отпразнувайте събитието подобаващо. Дева Това е ден за нови приятелства. Не бъдете прекалено подозрителни, а се наслаждавайте на отношенията.   Везни През този ден ще може да наваксате много загубено време в работата. Сега вашата ефективност ще е в пика си.    Скорпион Това е ден, в който да се замислите дали не сте прекалено взискателни към другите. Така, може би, губите шансове да намерите щастието си. Стрелец Днес ще сте склонни към сериозни и силни изказвания, но едва ли ще имате желание да осъществите намеренията си. Козирог    Днес се потопете в красотата на домашния уют. Партньорът ви се е погрижил да се чувствате добре - оценете го. Водолей Днес ще ви застигне ваша грешка. Нищо не е фатално, но не повтаряйте повече неразумните си постъпки. Риби Днес ще получите чакано предложение. Нещата няма да се развият по начина, по който сте си го представяли, но нека това не ви дразни. ", "date": "2019.08.07", "title": "Дневен хороскоп за 8 август"}
{"url": "https://www.actualno.com/balkani/oficialno-kosovo-ne-priznava-srybskite-pasporti-news_775100.html", "text": "      Министърът на вътрешните работи на Косово в оставка Екрем Мустафа поясни, че влизането и излизането в страната от Сърбия и обратно се осъществява само с лична карта, но не и с паспорт. Това съобщава скопското електронно издание „Свободен печат“ , цитирано от агенция \"Фокус\".      Съответното министърът обясни по повод опасенията на някои сърби, живеещи в страната, че полицията няма да им позволи свободно придвижване. Мустафа подчерта, че граничните служители на Косово са се намесили в някои случаи, при които сърби са опитали да преминат границата с паспорт, а не с лична карта. „Паспортът не се признава като валиден пътен документ между двете държави съгласно Брюкселското споразумение от 2011 г.“, припомни Мустафа.   В Споразумението за свободно движение се посочва, че „гражданите ( ) в двете страни трябва да имат възможност да пътуват свободно в рамките на територията или през територията на едната и другата страна и на граничните пунктове само с лична карта“.   ", "date": "2019.08.07", "title": "Официално: Косово не признава сръбските паспорти"}
{"url": "https://www.actualno.com/sofia/trajko-mladenov-hora-njamashti-nishto-obshto-s-kostinbrod-protestirat-pred-obshtinata-po-nejasni-prichini-news_775049.html", "text": "              От понеделник аз вече съм на работа след отпуска. Тогава пообед имаше импровизиран протест пред общината без да е изисквано съгласие от ОбА, което е напълно незаконно. Въпреки всичко, 20-те човека бяха оставени да си кажат основните тези и концепции. Знаете, Законът за митингите и манифестациите не е голям. Още в същия ден получихме заявление от т.нар.комендант за организиране на протест в днешния ден.   Нямаме право да го забраним. Има съдебна практика, че в 24-часов срок след отказ, съдът постановява в полза на гражданите. Все пак сме свободна, правова държава, с демократично общество, в което всеки може да изразява мнение и въжделения по определени проблеми. Но още онзи ден обърнаха протеста в политически. Ние преценихме, че това може да доведе както до изостряне на общественото напрежение, така и до затруднение в работата на служителите и затормозяване на гражданите, което и стана днес. На видеозаписа се вижда как N-броя граждани, които не са жители на нашата община, обиждат грубо, нахално и брутално служителите на нашата община. За мен това е извън всякакви граници на нормалното, етичното и моралното. Да, за нас най-коректно беше той да се състои на единствения легитимен животновъден пазар в София област. Той се намира близо до сградата на община Костинброд, но има и символика. Там много години са се продавали прасета. Самият аз, докато бях значително по-млад и отглеждахме прасета, съм продавал. Но видяхме как близо 30 граждани не се съобразиха от даденото разпореждане и отново своеволно дойдоха пред общината. Отново протестът им беше с подчертан политически контекст. Но е важно, че 70-80% от всички тях не са жители на община Костинброд.     Категоричен съм. Призивът за събиране пред общината се правеше от политическа партия \"Коалиция за теб, България\", а днес г-н Костадин Костадинов - председател на Политическа партия \"Възраждане\", който е общински съветник на Варна, стоеше на входа на общината и беше водач на протеста. Това, което се случи, е изключително нечовешко, неморално, вулгарно, брутално. И забележете, това са хора, които не са жители на Костинброд! И аз задавам въпроса: какво ми прави червеният кмет на село Мрамор от Столична община пред сградата на община Костинброд, какво прави общински съветник от Варна пред община Костинброд, какво правят N-брой дами, говорещи явно диалект от други краища на България, с тези груби нападки спрямо служителите на общината? Как тези хора ще работят следобед?    Когато протестът в понеделник е напълно незаконен, когато за днес от обозначеното място протестът се пренася пред общината и е свързан с грубо, арогантно държане спрямо служителите, аз с тези хора няма какво да си говоря. Те не са жители на Костинброд, освен 3-4-ма. Не мисля, че някога през живота си са гледали прасета. Те идват с явна политическа провокация срещу кмета и правителството. Аз няма да мога да ги надвикам, а и това не е моя цел. Единственият свинекомплекс в Костинброд се намира в село Петърч. Той е към фирма \"Цема\" ЕООД и захранва с месо една от големите фирми за месни изделия. Още миналата седмица в активни разговори с Агенцията по храните сме обсъдили ситуацията. В един ден от седмицата тогава си прекъснах отпуската, за да изпратя писма до съседните ни пет общини, включително и до Банкя и Перник. Заради 20-километровата зона около свинекомплекса. Направихме го за предварителното разгласяване. Не. Ежедневно се чуваме с управителя дали има умряло прасе, направени ли са проби и какво показват. Резултатът е, че няма заразени животни. Разпоредбите обаче са, че гледаните в домашни условия животни трябва да бъдат заклани, не умъртвени. До този момент не се е прибегнало до умъртвяване на прасе, което означава, че 99% от гражданите са се вслушали в съветите, дадени от Епизоотичната комисия. И няма напрежение, няма жалби или сигнали. Аз съм от малкото кметове с два пълни приемни дни през седмицата. Но това, че имам два пълни приемни дни, не значи, че не работя с график. Иначе ще се стигне до събиране на огромни тълпи хора пред вратата ми, ядосващи се, че някой е прередил друг. Така че, те нека дойдат и си запишат час, но опасявам се, че програмата ми е пълна, защото се връщам от отпуска. Моите приемни дни са предназначени за нуждите на гражданите, които имат казус за решаване, а тук казус няма. Аз няма какво да си говоря с г-н Костадинов – председател на ПП „Възраждане“ и  общински съветник от Варна, или с представители на партия \"Коалиция за теб, България\", или с хора от други краища на България. Предполагам, че гледат, защото съм се занимавал със строителни казуси на част от тях. И мога да кажа, че това не са свинеферми, нито нормални свинарници. ", "date": "2019.08.07", "title": "Трайко Младенов: Хора, нямащи нищо общо с Костинброд, протестират пред общината по неясни причини"}
{"url": "https://www.actualno.com/asia/pakistan-spira-tyrgovijata-s-indija-goni-poslanika-news_775058.html", "text": "      Пакистан съобщи, че планира да понижи нивото на дипломатическите отношения с Индия и прекратява двустранната търговия със съседката си, съобщават Reuters и Sky News.      Пакистан ще отзове посланика си от Индия и ще изгони индийския.   В съобщение на правителството се казва, че Исламабад също планира да внесе спора за Кашмир в Съвета за сигурността на ООН. Освен това пакистанските власти ще преразгледат двустранните споразумения.\r\nПакистанският премиер Имран Хан призова въоръжените сили на страната да продължат да бъдат бдителни.  Напрежението между Индия и Пакистан отново ескалира, след като Ню Делхи прие законопроект за на щата Джаму и Кашмир. С решението се изменя статутът на Джаму и Кашмир и се разделя на две територии.\r\nИндия и Пакистан имат претенции към Кашмир. На територията предимно живеят мюсюлмани.   Съгласно конституцията на Индия Джаму и Кашмир e с особена автономия. В щата всички закони, приети от централното правителство (с изключение на тези, които касаят сферата на отбраната, външната политика и някои други), трябва да бъдат прокарани в местния парламент.    Жителите от други региони на Индия нямат право да купуват земя там. Джаму и Кашмир е единственият индийски щат със собствено знаме, има и други привилегии. ", "date": "2019.08.07", "title": "Пакистан спира търговията с Индия, гони посланика ѝ"}
{"url": "https://www.actualno.com/europe/vtori-korab-na-turcija-pravi-sondaji-za-gaz-kraj-kipyr-news_775046.html", "text": "      Турска държавна медия съобщи, че втори турски кораб е започнал да сондира за газ край Кипър, информира АП.      Анадолската агенция пояснява, позовавайки се на енергийния министър Фатих Дьонмез, че корабът \"Явуз\" е започнал операции в района на полуостров Карпас на източното крайбрежие на Кипър, като е достигната дълбочина от 1710 метра. Операцията ще продължи три месеца, добави министърът.   Друг турски кораб, \"Фатих\", започна да сондира през юни на 76 километра от западното крайбрежие на Кипър.\r\nСпоред кипърското правителство действията на Анкара са незаконни, тъй като сондирането е в изключителната икономическа зона на острова.  ЕС обяви санкции срещу Турция. Анкара твърди, че защитава правата си и тези на кипърските турци. ", "date": "2019.08.07", "title": "Втори кораб на Турция прави сондажи за газ край Кипър"}
{"url": "https://www.actualno.com/europe/kmetyt-na-mon-sen-mishel-ogranichi-vodata-za-turistite-news_775034.html", "text": "      Кметът на френския остров Мон Сен Мишел взе решение да ограничи потреблението на вода за туристите, които си мият краката след разходка по плажа, съобщава телевизионният канал France 3, цитиран от БГНЕС.      Хиляди туристи, посещаващи острова, се разхождат боси по пясъка около известното абатство Мон Сен Мишел. Досега гостите можеха след разходката да си измият краката в специални ванички, предоставени от кметството.   Заради сушата префектурата помолила да се намали количеството на използваната вода. Затова туристите са помолени да мият краката си в река Куено, което не само спестява питейна вода, но и връща пясъка обратно в морето.\r\nСветовно известното абатство Мон Сен Мишел е разположено върху неголям скалист остров, недалеко от морския бряг на границата между Бретан и Нормандия. То е сред най-посещаваните френски забележителности и един от символите на страната. Всяка година островът е посещаван от над 3 милиона туристи.   ", "date": "2019.08.07", "title": "Кметът на Мон Сен Мишел ограничи водата за туристите "}
{"url": "https://www.actualno.com/starazagora/65-godishen-myj-prebil-8-godishno-momche-ostava-v-aresta-reshi-sydyt-v-gylybovo-news_775062.html", "text": "      65-годишен мъж е пребил 8-годишно дете, в района на детска площадка в центъра на гълъбовското село Обручище.      От пресцентъра на Апелативна прокуратура - Пловдив, съобщават, че на 1 август бившият миньор е привлечен като обвиняем за нанесения предния ден побой без повод на момчето и за отправените към него и друго лице обиди. По-късно пред дома си отказал да предостави документи за самоличност и осуетил извършването на полицейска проверка, отправил обидни и цинични изрази и оказал съпротива на полицейски служители от Районно управление на МВР - Гълъбово.\r\nС постановление на наблюдаващия прокурор първоначално мъжът е бил задържан за срок от 72 часа, а по искане на районната прокуратура в Гълъбово съдът му е определил мярка за неотклонение „задържане под стража“.   ", "date": "2019.08.07", "title": "65-годишен мъж, пребил 8-годишно момче, остава в ареста, реши съдът в Гълъбово"}
{"url": "https://www.actualno.com/society/major-ilijan-iliev-nedostigyt-na-gvardejci-e-nad-50-news_775003.html", "text": "      Реално дефицитът на хора на Националната гвардейска част от гвардейци е над 50%. Това каза пред БГНЕС майор Илиян Илиев, който е зам.-командир на Първи гвардейски батальон.      Той добави, че в последните може би 6-7 години липсата специално на гвардейците при тях е осезаем. „И може би основно това се дължи на пазара на труда. Тоест професиите и позициите, които предлагат фирмите и работодателите извън сферата на въоръжените сили е по-атрактивна явно относно заплащането за момчетата и все по-малко има кандидати за военна служба“, посочи майорът.\r\nКакто всяка първа сряда в месеца, без месеците декември, януари и февруари, и днес пред сградата на Администрацията на президента се извърши тържествена смяна на почетния гвардейски караул. Тържествена смяна на караула гвардейците извършват и на Националния празник- 3 март, в Деня на храбростта и празника на Българската армия, който е на 6 май, в Деня на Независимостта, в Деня на Съединението и др.\r\nМайор Илиев разказа, че да си гвардеец е призвание, не всеки може да бъде такъв, а изискванията и отговорностите са много. „Професията е много отговорна и чест за всеки един, който е в редиците на Националната гвардейска част“, подчерта той.  Гвардията си търси попълнения. От началото на годината е проведен един конкурс. „И в интерес на истината момчетата, които подадоха документи, за да се присъединят в нашите редици са много малко. Реално некомплектът на Националната гвардейска част е над 50%. Предстои сега да бъде проведен нов конкурс, който е на 23 и 24 октомври в НГЧ и той е обявен със заповед на министъра на отбраната“, съобщи майорът.\r\nКонкурсът включва измерване на антропометричните данни на кандидатите за гвардейци, към които има допълнително изискване да са с ръст 175 см - 185 см, изпит по физическа подготовка, тест за обща култура и събеседване. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м) и издръжливост (крос 1000 м). Тестът за обща култура включва 100 въпроса.\r\nКонкурсът, който сега е обявен, е за 60 вакантни войнишки длъжности в Националната гвардейска част (НГЧ) в София. Обявени са 50 вакантни длъжности за „гвардеец“, както и 9 длъжности за „младши шофьор“.    Вече 6 години в редиците на Националната гвардейска част е ефрейтор Евлоги Веселинов. „Постъпих, защото това беше общо взето една детска мечта – така да го кажем - за нещо, което може да превърне младото момче в истински мъж с морал, с ценности и всичко, от което има нужда един мъж, за да израсне и да живее животът, който заслужава“, споделя той.\r\nВ днешния топъл ден, младият мъж не скри, че атмосферните условия по принцип като цяло са тежки понякога, но казва, че в крайна сметка с всичко се свиква. „Когато човек има волята, концентриран е и направи нужните неща, просто не е чак такъв проблем. Има основни неща, които човек трябва да знае и те са чисто физиологически, съвсем естествено. Например когато сме тук на президентството, когато температурите са толкова високи съвсем естествено е, че тялото трябва да е хидратирано, човек трябва да бъде подготвен за това, което върши. Освен за работата трябва да помисли и чисто физически за здравословното си състояние, за да няма никакви проблеми и така нещата вървят, без значение дали е много студено или много топло“, разказа той.\r\nЕфрейторът казва, че да бъде гвардеец е нещото, което е искал и призна, че се е отказвал от доста други неща, за да върши точно това. „И не бих избрал друго“, посочи той.\r\nНационалната гвардейска част е приемник на създадената през 1879 г. лична гвардия на княз Александър І Батенберг. На 12 юли е осъществен първият официален ескорт на български княз. Затова 12 юли е официален празник на Националната гвардейска част. През 2001 г. Националната гвардейска част е утвърдена като представително военно формирование на Българската армия и е един от символите на държавната власт заедно с националното знаме, герб и химн. ", "date": "2019.08.07", "title": "Майор Илиян Илиев: Недостигът на гвардейци е над 50%"}
{"url": "https://www.actualno.com/education/janka-takeva-30-000-sa-decata-sys-specialni-obrazovatelni-potrebnosti-news_774997.html", "text": "      30 000 са децата със специални образователни потребности в образователната ни система. Това каза председателят на Синдиката на българските учители Янка Такева през „Фокус“.      „Те имат нужда от допълнително материално оборудване, специални стаи, особено аутисти, имат нужда от ресурсни учители“, добави тя. По думите и Министерството разработва допълнителен модул към програмата „Мотивирани учители“, за да могат ресурсните учители да бъдат подготвени в рамките на 2 години.   „Българската образователна система има нужда от много ресурсни учители – около 2500. В момента те са 1650, но са изключително малко“, обясни Такева. Тя каза, че знанието е тежко да се носи, но също толкова тежки са и моралните отговорности на хората, които предават знанието. „То е и доста скъпо и затова трябва приоритетно да се финансира и на този етап образованието е приоритет на правителството“, категорична бе Такева. ", "date": "2019.08.07", "title": "Янка Такева: 30 000 са децата със специални образователни потребности"}
{"url": "https://www.actualno.com/analysis/rusija-i-kitaj-zasilvat-tyrgovskoto-si-sytrudnichestvo-news_774996.html", "text": "       водят преговори за сътрудничество в различни области, в това число снабдяването на китайските пазари с руски стоки, съобщава РИА Новости.      „За разлика от американските партньори, Китай смята Русия за надежден доставчик на различни видове производство.   С китайските партньори водим активни преговори по въпросите на селското стопанство и други направления, с цел пренасочване на Китай към руския пазар”, зави руският министър на икономическото развитие Максим Орешкин.\r\nТой подчерта, че китайската икономика ще премине през не най-добрия си период, но се надява това да не се отрази негативно върху двустранните отношения с Русия.  В края на 2018 г. стокообменът между Китай и Русия за първи път надхвърли предвидените показатели – той е достигнал 108,264 милиарда долара, което е ръст от 24,5%. През първата половина на тази година стокообменът е нараснал с 5,1% и възлиза на 51,77 милиарда долара. ", "date": "2019.08.07", "title": "Русия и Китай засилват търговското си сътрудничество"}
{"url": "https://www.actualno.com/politics/post-vyv-facebook-na-populjaren-rejisior-razbuni-duhovete-shto-za-stoka-e-slavi-trifonov-news_775017.html", "text": "       Стара публикация в личния профил на разбуни духовете относно Слави Трифонов. Причината, разбира се, е самото мнение в светлината на обявено от шоумена намерение да прави партия с име \"Няма такава държава\".      Ковачев, с крайно откровен език, обяснява цветущо в десетина реда тезата си, като я подкрепя с примери от миналото. Единият от тях е ритуалното отрязване на емблематичната плитка коса на Трифонов в ефир - режисьорът напомня защо го е направил.    Под поста следва буря от коментари в същия стил, като е спорно колко от коментиращите обръщат внимание на датата на поста. ", "date": "2019.08.07", "title": "Пост във Facebook на популярен режисьор разбуни духовете що за стока е Слави Трифонов"}
{"url": "https://www.actualno.com/analysis/vecherne-novosti-syrbija-e-v-centyra-na-vojnata-na-sasht-sreshtu-rusija-news_774946.html", "text": "             Че двете световни суперсили се готвят за „сблъсък“ на Балканите говори и това, че и от Вашингтон, и от Москва идват изказвания, че , както и това, че и двете страни назначиха за посланици в Белград опитни дипломати – Антъни Годфри и Александър Боцан-Харченко.   Основната задача на новоназначения американски посланик, както Годфри потвърди в обръщението си до Сената, ще бъде да приложи стратегията на Вашингтон за противодействие на „зловредното влияние на Русия на Балканите“. От друга страна, едно от първите послания на Боцан-Харченко беше, че Москва ще продължи да засилва сътрудничеството с Белград и че Русия ще направи всичко възможно, за да предотврати агресията на НАТО срещу Сърбия.\r\nГодфри, подобно на редица американски служители в последно време, обвини Москва, че е дестабилизиращ фактор в региона. Той каза, че след дипломатическата служба в Москва, където той е заместник-посланик, „е напълно наясно с агресивното поведение на Русия, зловредното ѝ влияние и дезинформационната кампания, която провежда в Европа“.  „Целта на САЩ в Западните Балкани е противоположна на целите на Русия, но е в унисон с да се интегрира на Запад, така че ще насърчим Сърбия да напредва към Запада, което включва нормализация на отношенията със Запада“, беше ясен Годфри.\r\nМосква многократно е отговаряла на подобни съобщения от Вашингтон, че политиката на САЩ в региона е да дестабилизира и да заплашва международния правен ред. Руският посланик Боцан-Харченко заяви пред \"Танюг\", че страната му не иска да постави Сърбия под своя чадър в сигурността, нито да я „превърне в бойно поле на глобалния конфликт със Запада и НАТО“.\r\n„Военният неутралитет дава възможност на Сърбия да си сътрудничи с всички, които са готови да ѝ помогнат да обезпечи способността си за отбрана на страната. Вярваме, че Сърбия е силна и независима държава и правителството и президентът следват тази линия – сътрудничество да, но без никакъв чадър“.       Дипломатът Зоран Миливойевич заяви пред „Новости“, че очевидно в региона има сблъсък на интересите на великите сили. „Очевидно е също, че Сърбия има важно място в тази конфронтация. Това ще продължи и през следващия период, тъй като Западът не е изпълнил своите цели тук. Счита се, че и натискът ще бъде насочен преди всичко към нас, за да осъзнаем това“.\r\nРусия ще подкрепи компромисно и креативно решение, което ще бъде договорено между Белград и Прищина и което Русия може да защити в Съвета за сигурност на ООН. Това посочи новият руски посланик в Белград Александър Бочан-Харченко, който в интервю за \"Танюг\" заяви, че ще се опита да се бори, „рамо до рамо със Сърбия, за да бъде веднъж и завинаги международното право в региона, преди всичко по косовския въпрос“.\r\nНа въпрос за възможна промяна на формата и рамката на диалога Белград-Прищина, той заяви, че позицията на Русия е принципна: „Ние насърчаваме и подкрепяме всичко, което се отнася до първостепенната роля на Белград, а ако се стигне до някакви решения и Сърбия поиска Русия да се присъедини към някаква група държави – ние можем, защо не, но ако бъде уважена нашата позиция – да се спази Резолюция 1244 ( ). В противен случай няма да го направим, а мислим, че и Сърбия не би го направила. Иначе сме готови да допринесем за възобновяването на диалога“.\r\nТексаският конгресмен Джон Ратклиф, който ще бъде назначен за директор на Националната разузнавателна служба на САЩ от президента Доналд Тръмп, според твърденията на албанските медии, е силно свързан с албанската общност в Америка и е добре известен защитник на признаването на независимостта на Косово.\r\nСлед решението на Тръмп, бившият министър на външните работи на Косово Петрит Селими публикува снимка в Twitter, на която Ратклиф е изобразил с ръцете си двуглав орел – символа на Велика Албания. Селими написа, че е видял Ратклиф да говори по време на събитие на албанската диаспора преди няколко години и че той е твърд привърженик на независимостта на Косово и евроатлантическата интеграция на Албания и Косово.    ", "date": "2019.08.07", "title": "\"Вечерне новости\": Сърбия е в центъра на \"войната\" на САЩ срещу Русия"}
{"url": "https://www.actualno.com/curious/vijte-koj-moje-da-zaeme-mjastoto-na-slavi-v-btv-news_774979.html", "text": "             Eднa oт вeрcиитe, кoитo ce зaвъртяхa в мeдийнoтo прocтрaнcтвo бe, чe нaeceн щe имa нoвo вeчeрнo шoу, прoдуцирaнo oт брaтятa Хaлвaджиян.   Ocвeн в култoвия прoeкт \"Гocпoдaри нa eфирa\", кoйтo прeз eceнтa щe ce трaнcфoрмирa в \"Гocпoдaри нa уeбa\", Нeнчo Бaлaбaнoв нямa прoтив дa взeмe учacтиe и в други шoу прoгрaми, кoитo дa му ocигурят пo-гoлямa aудитoрия.     ", "date": "2019.08.07", "title": "Вижте кой може да заеме мястото на Слави в bTV"}
{"url": "https://www.actualno.com/curious/takiva-jeni-naj-silno-privlichat-myjete-news_775031.html", "text": "      Много хора смятат, че най-търсените качества в една жена са свързани с външната красота. Всъщност това изобщо не е така. Стегнатото дупе, дългите крака и русата коса не са най-важните критерии. Когато става въпрос за отношения в дългосрочен план, мъжете търсят много по-стойностни неща в човека до себе си.       1. Самостоятелност Мъжете нямат нищо против да правят изненади и да плащат сметката в ресторанта. Въпреки това, искат да знаят, че половинката им е самостоятелна и не се възползва от тях. Постоянното искане на материални неща определено ги отблъсква. 2. Интелигентност   Това е едно от най-важните женски качества според повечето мъже. Те искат да могат да разговарят с половинките си на различни теми. Да се забавляват заедно, но и да обсъждат проблемите си. Нужно им е разбиране, а могат да го получат единствено и само от една наистина интелигентна жена.  ", "date": "2019.08.07", "title": "Такива жени най-силно ПРИВЛИЧАТ мъжете"}
{"url": "https://www.actualno.com/society/lidl-bylgarija-te-predizvikva-da-spodelish-tvoeto-mnenie-news_775013.html", "text": "      Лидл България отправя предизвикателство към всички свои потребители с цел да направи пазаруването още по-добро. Желаещите да се включат трябва да оценят пазаруването си в търговската верига на . Чрез провеждане на томбола на случаен принцип от всички участници, регистрирали се в рамките на съответния месец се определя един, който печели един от 20-те ваучера на стойност 20 лева за пазаруване в Lidl, както и възможност за участие в томбола за голямата награда - сокоизстисквачка Silvercrest.      За да се включи в анкетата „Твоето мнение“, всеки желаещ трябва да пазарува в магазините на веригата в страната до 29.02.2020 г. за минимум 1 лев, да регистрира касовата бележка на и да отговори на няколко въпроса. Печелившите участници за съответния месец се обявяват в началото на всеки следващ месец на томболен принцип. \r\nВсички ентусиасти могат да участват неограничен брой пъти в предизвикателството, при условие че за всяко участие регистрират различна касова бележка. Всеки от тях следва да запази касовата си бележка и да представи копие от нея при получаване на наградата, в случай че бъде изтеглен като победител. Пълните условия са достъпни на както и в магазините на Лидл България при поискване. \r\nДопълнително в рамките на три дни (07.08 - 09.08, до 18:00 ч.) потребителите могат да споделят в коментар във Facebook страницата на компанията в кой от 99-те магазина на Lidl обичат да пазаруват, а от веригата ще изтеглят на случаен принцип двама от тях, които ще спечелят по един ваучер за пазаруване на стойност 99 лв.   Lidl е най-голямата верига магазини за хранителни стоки в Европа, част e от немската Schwarz-Gruppe и присъства в 30 държави. В България Lidl стартира своята дейност през 2010 г. Днес компанията има 99 магазина в 48 града и близо 2700 служители, а марката Lidl е затвърдила водещата си позиция на пазара на хранителни стоки. ", "date": "2019.08.07", "title": "Лидл България те предизвиква да споделиш твоето мнение"}
{"url": "https://www.actualno.com/society/15-tyrgovski-obekta-v-slynchev-brjag-sa-zapechatani-za-48-chasa-news_775015.html", "text": "      15 търговски обекта на територията на курортния комплекс \"Слънчев бряг\" са запечатани за 48 часа с цел обезпечаване на доказателства за целите на ревизионни действия.      Екипи на териториалната дирекция на НАП-Бургас са извършили проверка на 60 обекта в курорта. Двадесет от обектите са на две бургаски фирми, а останалите – на фирми, регистрирани в столицата. Запечатаните обекти са предимно за продажба на дюнери, магазини и заведения за бързо хранене, а моментните им обороти са иззети от данъчните. Това съобщи говорителят на НАП в Бургас Христо Узунов, предаде бТВ. \r\nВ конкретния случай става дума за фирми без дълготрайни материални активи и собственост на рискови лица, които отчитат обороти, трупат, но не плащат дължими данъци и осигуровки. Те нямат дълготрайни материални активи, собственост са на рискови лица. Същевременно във фирмите се назначават работници, понякога на необичайно високи заплати, подават се данни за трудовите договори, но не се подават осигурителни декларации и не се внасят дължимите осигуровки, кaза директорът на дирекция \"Контрол\" в НАП-Бургас Пенка Жекова.\r\nОт там уточняват, че поради липса на активи, натрупаните задължения не могат да бъдат обезпечени и затова отговорността по заплащане на задълженията ще бъде вменена на физическите лица, които реално стопанисват обектите, а не на рисковите собственици, които са малоимотни и в повечето случаи не предполагат за активната дейност на \"техните обекти\". От началото на юли по Южното Черноморие са извършени над 4000 проверки като основната цел на кампанията на НАП е насърчаване на доброволното спазване на данъчното и осигурителното законодателство и създаване на равнопоставена бизнес среда.   ", "date": "2019.08.07", "title": "15 търговски обекта в \"Слънчев бряг\" са запечатани за 48 часа "}
{"url": "https://www.actualno.com/balkani/ruskijat-poslanik-v-syrbija-izmislica-na-sasht-e-zlovrednoto-vlijanie-na-moskva-v-evropa-news_774998.html", "text": "      Новият руски посланик в Сърбия Александър Боцан-Харченко заяви днес, че неотдавнашните в Сърбия Антъни Годфри \"за зловредното влияние на Москва в Европа\" са част от обичайната реторика на Вашингтон и \"измислица\" в стремеж за глобална доминация. Той коментира, че основната задача на САЩ в Сърбия е „намеса във вътрешната политика“.      Руският посланик подчерта, че Москва не приема логиката на \"противопоставяне\" и \"надпревара\", която американската страна налага с подобни коментари, предаде БГНЕС.   „Да подчертаем, че нашата визия за ситуацията в Европа, включително за ситуацията на Балканите, се основава на принципа на единно сигурно, икономическо, културно пространство без разделение. Сигурни сме, че конструктивното, взаимноизгодно сътрудничество по всички планове допринася за регионална стабилност, отговаряйки на интересите както на нашите страни, така и на целия европейски континент. Да се надяваме, че това ще стане очевидно за Вашингтон“, каза Харченко.\r\nПосланикът каза също, че е изумен от факта, че сред основните задачи на САЩ в Сърбия са тези, които са свързани изключително с вътрешните работи на Сърбия.  Новоназначеният американски посланик в Сърбия Антъни Годфри каза пред Сената на САЩ, че след дипломатическата си служба в Москва, той е „напълно наясно с агресивното поведение на Русия, зловредното влияние и кампанията за дезинформация, която води в Европа“ и че САЩ полагат големи усилия да се противопоставят на това. ", "date": "2019.08.07", "title": "Руският посланик в Сърбия: Измислица на САЩ е зловредното влияние на Москва в Европа "}
{"url": "https://www.actualno.com/bgfootball/bylgarski-jurnalist-svyrza-cska-i-levski-s-mafijata-pred-hyrvatska-medija-news_775024.html", "text": "      Материал, насочен към \"мафията в българския спорт\", беше публикуван в хърватско издание.      Като пример за мафиоти, управляващи наши грандове, са посочени лица, свързани с двата столични гранда Левски и ЦСКА, а като \"единственият светъл лъч\" е определен Лудогорец на Кирил Домусчиев.   Статията е написана със съдействието на българския журналист Теодор Борисов, който работи във вестник \"Меридиан мач\".\r\nНа база наученото от него, както и от свои източници, изданието \"TeleSport\" пише, че \"театърът на абсурда не е стигнал до такива крайности\".  \"Ако искате да разберете патологията на българския футбол, достатъчно е да комбинирате хората, присъствали на въпросната среща\", пише изданието, визирайки с на трите водещи клуба у нас.\r\nЗа споразумението, постигнато на срещата, а именно - футболът у нас да е честен и справедлив, журналистът Борисов казва: \"Сякаш Ханибал Лектър казва, че вече няма да яде човешка плът\". Все пак той посочва, макар и саркастично, че нашето първенство не е най-корумпираното.   \"Има определени мачове в някои големи лиги като белгийската, турската, да не говорим за италианската в миналото. Разликата е, че когато се случи някакъв скандал, някои хора биват наказвани. В нашия най-лош случай малък отбор беше изхвърлен от елита и това е всичко. Кара ви да се чувствате като при организираната престъпност - че на определени хора им е позволено всичко и нещата никога няма да се променят\", казва Борисов.    Българският журналист продължава с представянето на случая с изгонените от Черно море шестима играчи. Той посочва, че полицията и клубът не са предприели разследване, въпреки че играчите са си платили за втори детектор на лъжата, който ги е изкарал невинни.\r\nПо-натам вече биват разгледани собствениците на ЦСКА, Левски и Лудогорец поотделно.\r\nКакво още пише в статията, посветена на мафията в българския футбол,     ", "date": "2019.08.07", "title": "Български журналист свърза ЦСКА и \"Левски\" с мафията пред хърватска медия"}
{"url": "https://www.actualno.com/sofia/pyrvijat-parking-za-velosipedi-i-trotinetki-v-sofija-v-stil-razmeryt-njama-znachenie-news_775001.html", "text": "      Първи паркинг за тротинетки и велосипеди беше открит в столицата, предаде БГНЕС.      Велопаркингът се намира на бул. \"Витоша\" в близост до пресечката с ул. \"Д-р Стефан Сарафов\" в посока Южен парк. Освен него, такива ще бъдат открити и около Ларгото, на ул. \"Московска\" и бул. \"Дондуков\".    Зоните за оставяне на велосипеди и тротинетки ще са в пешеходни пространства и синя и зелена зона, защото там има разчертани места. 42 от тях ще бъдат в синята зона, а останалите в зелената зона. Паркирането на двуколесните превозни средства ще бъде безплатно.  Идеята на Столичната община е да се подберат локации, където има интензивен трафик, и целта е да се избегнат недобрите практики от останалите европейски градове, в които електрически тротинетки и велосипеди се оставят навсякъде, което създава затруднение пред останалите участници в движението. Идеята е гражданите да се придвижите пеша най-много до 500 метра до мястото, което ги интересува.\r\nДържавната агенция за безопасност на движението по пътищата подготвят наредба, в която да бъде регламентирано използването на електрически тротинетки. ", "date": "2019.08.07", "title": "Първият паркинг за велосипеди и тротинетки в София - в стил \"размерът няма значение\""}
{"url": "https://www.actualno.com/society/lidl-digital-veche-e-chlen-na-baskom-news_775027.html", "text": "             Високотехнологичният център за развойна дейност Lidl Digital бе приет за член на българската асоциация на софтуерните компании (БАСКОМ), като част от Лидл България.\r\nLidl Digital стартира своята дейност в края на 2017 г., когато ритейлър №1 в Европа избра България за откриването на своя нов високотехнологичен център за развойна дейност. Неговата основна дейност е разработването на специфични платформи, системи и решения, които да се ползват от всички Lidl държави за онлайн търговията на веригата. , коментира Стамен Кочков, ръководител на Lidl Digital.   , добави Мая Маринова, Изпълнителен директор на БАСКОМ.\r\nОсновната задача пред Lidl Digital е създаването и развитието на електронната търговия и дигиталните бизнес модели на Lidl. С над 2 500 служители в световен мащаб и 5 офиса, три от които центрове за развойна дейност извън Германия, а именно в България, Румъния и Испания – Lidl Digital е двигателят на онлайн търговията на дребно на Lidl.\r\nУ нас Lidl Digital постепенно утвърждава своето иновативно присъствие и динамично развитие. Високотехнологичният център за развойна дейност съчетава духа и философията на start-up бизнеса с възможностите и мащаба на доказан международен бранд, какъвто е Lidl.     Lidl Digital предлага предизвикателна и интересна работна среда, досег до едни от най-новите технологии, коректност и стабилност, както и възможност за растеж и кариерно развитие. Той е и доказателство за значителните очаквания към електронната търговия и какви големи предизвикателства поставя тя пред ИТ специалистите. Към момента във високотехнологичния център в София работят над 50 човека, като очакванията са до края на годината тази бройка да достигне близо 90. ", "date": "2019.08.07", "title": "Lidl Digital вече е член на БАСКОМ"}
{"url": "https://www.actualno.com/burgas/koj-vsyshtnost-trjabva-da-otgovarja-za-tokovite-udari-v-sarafovo-news_774921.html", "text": "      Носи ли единствено EVN отговорност за неочаквани в бургаския квартал \"Сарафово\"? Отговорът на този въпрос изглежда не е еднозначен.       получи информация от няколко източника, че най-вероятно проблемът се получава заради прелетни птици, които на големи ята мигрират в зоната на Бургаското езеро и кацат на далекопроводите. Там, обаче, се пресичат както далекопроводи със средно напрежение, за които отговаря EVN, така и далекопроводи с високо напрежение, които са собственост на Електроенергийния системен оператор (ЕСО).   По информация от EVN за , през последните две седмици е имало едно спиране по далекопровод, за който отговаря ЕРП-то. За сметка на това обаче е имало няколко прекъсвания по мрежа, за която отговаря ЕСО.\r\nКакво е решението - мрежата да мине под земята, само че има пречки пред това. Това е по-скъп вариант, инвестицията трябва да бъде одобрена като разход от КЕВР, а Комисията е доста стриктна по отношение на инвестициите от страна на ЕРП-тата, а освен това е възможно през определени терени да не може мрежата да бъде разположена под земята - защото е забранено, като например на терен с път.   разговаря и с Ниделин Недялков, който е главен експерт в община Бургас и отговаря за квартал \"Сарафово\": \"От  EVN казват, че още не са установили проблема, но най-вероятно той е  локален и се дължи на птиците и основно на далекопровода, който захранва  целия квартал. Въпросният далекопровод е мрежа с високо напрежение. Аз не съм експерт в тази област, но съм склонен да вярвам, че става  въпрос на някакъв генерален проблем със захранването на целия квартал,  защото всички спирания са на цялата територия, не е някъде локално. След  като се вдигна медиен шум, се оказа, че и съседните квартали \"Мина  Черно море\" и \"Рудник\", както и град Поморие имат някакви проблеми\". От  EVN обаче са категорични, че не става въпрос за проблем с мощността.\r\nСпоред Недялков, проблемът няма връзка с летния сезон, защото тези  токови удари не стават в пиковете часове на деня. Точно обратно, те се  случват обикновено вечер и се разбира за тях от електронните часовници и  други индикатори на уредите.   Междувременно жителите на \"Сарафово\" организират подписка до EVN заради проблема. В подписката те настояват за адекватна реакция.    \"Вече има няколко случаи на повредени уреди. Хора, които развиват бизнес в Сарафово се оплакват, че са повредени фризерите им, а също така, че спирането на електричеството води до рестартиране на компютри, и те не могат за 5-10 минути, да издават касови бележки. Друг проблем е, че собствениците на магазини, които работят до късно, се притесняват, че спре ли тока в магазина, камерите не записват и всеки може да прибере нещо без да го е платил\", казва още Ниделин Недялков.\r\nПо думите му, той е изминал и дълъг път, докато се свърже с EVN. \"И днес техни представители не присъстваха на срещата с жителите на Сарафово. Нашата комуникацията с тях е трудна, понеже всичко е централизирано в Пловдив, но мисля, че не е много редно. Все пак Бургас е голям град, а на територията на Област Бургас всъщност има един централен офис, който е в Бургас, един в Приморско и един в Несебър. Това също е проблем, заради който потребителите трябва да си търсим правата. И онлайн платформата им е много тежка, не може човек да си подаде жалбата, включително този телефон, който е националния им номер е с труден достъп. Днес, едно момиче от Сарафово сподели, че е започнала да им звъни в 9:00 часа и се е свързала към 16:00 часа. Може би това е политика на фирмата, но според мен не е правилна\".\r\nКаква точно е причина за проблема, предстои да се разбере, но жителите на квартала са решени да си търсят правата до неговото решаване.    ", "date": "2019.08.07", "title": "Кой всъщност трябва да отговаря за токовите удари в \"Сарафово\"?"}
{"url": "https://www.actualno.com/sciencelogy/a1-startira-prodajbite-na-novija-nokia-22-news_775028.html", "text": "             Новият смартфон вече е наличен в търговската мрежа на . Моделът може да бъде закупен за 2,99 лева на месец или за 39,98 лева в брой с план A1 One Unlimited 5XL, като в комплекта потребителите ще открият оригинално Nokia хендсфри, допълнителен заден панел и карта памет с размер 32 GB.\r\nДизайнът на Nokia 2.2 следва тенденциите в своя клас, като съчетава изваяно стъкло и гланциран поликарбонатен гръб, който е издръжлив, лек и устойчив срещу надрасквания. Моделът идва в класически черен цвят, като потребителите разполагат и с допълнителния XpressOn заден капак в бледорозов цвят.\r\nNokia 2.2 е с 5,71-инчов HD+ IPS LCD дисплей с капковидно изрязан прорез, като постига съотношение на страните на екрана от 19:9 и съотношение на екрана към тялото от 77%. Дисплеят разполага с функция Always On, с която потребителите ще могат винаги да следят своите известия. Селфи камерата е 5 MP и позволява заснемането на качествени селфи изображения. Тя включва и AI функция за лицево отключване на екрана. На гърба на устройството е разположена основна  13 MP камера с отвор на блендата f/2.2 и с функции, поддържани от изкуствен интелект. Под камерата е разположена единичната LED светкавица, която в комбинация с AI функционалностите спомага за заснемането на качествени изображения в среда с ниска осветеност. Основната камера притежава още HDR режим на снимане, функция за панорамни снимки, автофокус и функция за заснемане на Full HD видео с 1080 пиксела и 30 кадъра в секунда.\r\nNokia 2.2 комбинира четириядрен процесор Mediatek MT 6761 Helio A22, изграден с 12-нанометрова архитектура, графичен процесор PowerVR GE8320 и 2 GB оперативна памет, с които производителността на смартфона е достатъчно добра за своя клас. В своята базова версия вградената вътрешна памет на устройството е 16 GB, като с допълнителната карта памет от 32 GB, включена в пакета, потребителите ще разполагат с достатъчно пространство за своите файлове. Вторият слот за картата памет позволява използването на microSD памет с капацитет до 400 GB, като моделът има трети слот за втора SIM карта.\r\nХардуерът на смартфона се допълва от батерия с капацитет от 3000 mAh, като изкуственият интелект на операционната система оптимизира използването на рядко отваряни приложения. Функцията за автоматична настройка за яркостта на екрана спрямо предпочитанията на потребителите, допълва възможностите на батерията и осигурява достатъчно заряд през целия ден с едно зареждане.    Nokia 2.2 идва с Android 9 Pie и е част от програмата Android One. В рамките на 3 години устройството ще получава гарантирани месечни ъпдейти за сигурност, като периодът за актуализации на операционната система е 2 години. Като част от програмата Android One, смартфонът идва с предварително инсталирани приложения от Google, а в допълнение Nokia 2.2 има специален бутон за активиране на Google Assistant. Последната версия на операционната система предоставя множество функционалности в полза на потребителите и оптимизира работните процеси за по-бързо и по-удобно използване. Nokia 2.2 е и част от програмата Android Enterprise Recommended, като с това става първият смартфон на марката от такъв ценови клас, който се препоръчва за бизнеса.   ", "date": "2019.08.07", "title": "А1 стартира продажбите на новия Nokia 2.2 "}
{"url": "https://www.actualno.com/america/trymp-federalnijat-rezerv-trjabva-da-namali-stavkite-news_775033.html", "text": "      Президентът на САЩ Доналд Тръмп днес продължи да оказва натиск върху Федералния резерв, искайки повече стимули, пред заплахата Уолстрийт да се срине на фона на икономическите страхове.      Според него Федералният резерв, а не Китай, е основната икономическа пречка в Америка.   \"Те трябва да намалят процентите повече и по-бързо и да спрат нелепото си количествено затягане СЕГА\", написа той в Тwitter, предаде БГНЕС. ", "date": "2019.08.07", "title": "Тръмп: Федералният резерв трябва да намали ставките"}
{"url": "https://www.actualno.com/dobrich/sybirachi-na-trufeli-gubim-vynshni-pazari-sys-zabranata-da-se-vliza-v-gorite-news_775012.html", "text": "      „Сезонът на е сега и с наложената забрана да се влиза в горите заради опасността от пренасяне на зараза на Африканска чума, ще си загубим пазарите. Забраната е за гъбари, за билкари, ловци, пчелари, а в същото време дърводобивът не е спрян“.      Това казаха търсачи на деликатесната гъба от цяла Североизточна България на днешния протест в Добрич. По техни данни в страната ни се събира черен трюфел и почти цялото количество се изнася. Италия е основен купувач на трюфели. Килограмът се изкупува средно за 60-70 лв. в зависимост от качеството. Ако чуждестранните партньори не се заредят с планираните количества трюфели, те ще се насочат към други страни, са опасението на българските събирачи. „Няма как от нас – търсачите на трюфели, заразата да влезе в свинекомплексите, тя се разпространява с фуражите“, категоричен е Светлин Неделчев. Той посочва, че в голяма част от горите в Добруджа са липови и там няма диви свине, защото липсва храна за тях.  Красимир Кънчев от Варна посочи, че сезонът трюфелите е около два месеца и половина и това е времето, когато хората разчитат да припечелят, за да осигурят семействата си. На ден опитен търсач на трюфели може да си докара 100-120 лв. Но има и разходи – 360 лв. струва таксата на Държавно ловно стопанство – Балчик. Цената не е посочена централно от Министерството на земеделието, а всяко горско стопанство си я определя. Отделно са разходите за обучени кучета, за високопроходими автомобили, с които да се преминават пресечени местности. По данни на Ради Радев от Варна над 30 хиляди са търсачите на трюфели в страната, но реално надхвърлят 100 хиляди, тъй като често в този бизнес са включени цели семейства.    Излезлите на днешния протест изразяват готовността си да спазват 3-километровата обособена инфектирана зона около огнището на вируса, но не виждат смисъл в пълната забрана да се навлиза в горите. Те връчиха протестна нота и подписка, подкрепена от над 200 души, на областния управител на Добрич. Те са категорични, че ако исканията им не бъдат удовлетворени, ще преминат към ефективни действия и ще настояват за оставката на земеделския министър Десислава Танева. ", "date": "2019.08.07", "title": "Събирачи на трюфели: Губим външни пазари със забраната да се влиза в горите"}
{"url": "https://www.actualno.com/varna/regatata-odesos-startira-vyv-varna-news_775042.html", "text": "      На 9 август (петък) в морската ни столица ще започне регатата \"Одесос\". Официалното откриване ще е от 11:30 часа на базата на СК Черно море \"Бриз\". Точно в 13 часа ще бъде даден старт на първата гонка от общо 9-те в състезанието във водите на Варненското езеро. Организаторите на събитието споделиха, че ресорното министерство е отпуснало средства за варненското детско ветроходство. Всички желаещи клубове може да участват.      Предвидени са по 3 гонки, за трите дни, в които ще се проведе регатата. Класовете, които ще вземат участие са Оптимист, Кадет и Лазер 4,7. Регатата е за начинаещи и напреднали ветроходци от клубовете във Варна и региона от 8 до 18 г. Всички желаещи родители, варненци и гости на града, ще имат възможността да наблюдават регатата от ветроходната база на Черно море Бриз.     ", "date": "2019.08.07", "title": "Регатата \"Одесос\" стартира във Варна"}
{"url": "https://www.actualno.com/goodnews/bylgarin-probjaga-naj-dylgoto-systezanie-v-sveta-news_774937.html", "text": "      Рано тази сутрин българското знаме се развя в Ню Йорк от Тодор Димитров – „Ел Капитан“. Той завърши най-дългото състезание в света „Шри Чинмой Себенадминаване 3100 мили“ за 51 дни 17 часа 8 минути 38 секунди, стана един от 44-те бегачи, завършили състезанието през 20 годишната му история, и се класира на 40-то място. Само 6 дни преди края, Тодор беше на място, на което никой бегач не желае да бъде на този етап от състезанието. Той имаше  изоставане от 32 мили или 51,5 км, но ето че той влезе в надпревара с времето и волята и успя да пробяга разстоянието от почти 5000 км. В едно от последните си интервюта Тодор казва „Когато приключа, се надявам да осъзная всичко, което се е случило.” Очакваме Тодор Димитров да се завърне на Родна земя на 12 август, за да разкаже своя подвиг да бъде 44 в света света успял да изтича състезанието - едно доказателство за удивителната природа на човека, за неговия неограничен потенциал.      В своята реч зам. директорът на състезанието Сахишну Шчезиул поздравява Тодор Димитров с думите: „От името на Шри Чинмой маратон тим, на твоите почитатели от цял свят и особено от България, сърдечно те поздравяваме. Благодарим ти, че дойде и ни дари с присъствието си в това състезание и ти пожелаваме още много успехи.“   Тодор Димитров е втория българин, който се изправя пред този подвиг. Шопан - Цветан който е успял да покрие дистанцията 3 пъти от 8 опита, през 2005, 2006 и 2018 година, 3100 мили (4 988.96 км) – с най-добър резултат от 50 дни 13 часа 48 минути (2006г), което е национален рекорд.\r\nСъстезанието „Шри Чинмой Себенадминаване 3100 мили“, се определя като една от най-трудните, биологично невъзможни прояви за издръжливост.  Външните предизвикателства пред които се изправят бегачите са, че те бягат в кръг в продължение на 52 дена без прекъсване, износват повече от 15 чифта маратонки и бягат повече от два маратона на ден (60 мили или 97 км), обикалят трасето (тротоара около едно училище и няколко игрални площадки в Куийнс, Ню Йорк) повече от 5600 пъти. Бегачите се хранят докато бягат, почиват минимално и прекарват възможно най-много време на трасето. Състезанието се провежда в месеците юли и август, от 23 години насам. Бегачите са изложени освен на огромното натоварване, също и на най-горещите дни от годината, изпепеляващото слънце, както и летните бури, които не са рядкост.  Основателят на състезанието Шри Чинмой казва: „Ако живеем в сърцето, невъзможното не съществува” и „Ние всички сме наистина неограничени, ако само се осмелим да предизвикаме възможностите си и имаме вяра”.         Състезанието „Шри Чинмой Себенадминаване 3100 мили“ (3100 мили се равнява на почти 5000 км) е най-дългото сертифицирано многодневно бягане в света, което се провежда всяка година в рамките на 52 дни в Ню Йорк от 1997 година насам. Всеки участник трябва да изминава средно по 96 км на ден. Малцина се решават да приемат това привидно непреодолимо предизвикателство, а още по-малко са тези, които успяват да го завършат. Тук духът, материята и психиката се състезават помежду си. По време на маратона участниците срещат много трудности: да преодолеят травмите, които са неизбежни, психиката, която безспорно трябва да е силна, и духът, който е най-важният играч и може да крепи бегача до края на трасето. Тодор Димитров – „Ел Капитан“ - Завършил множество ултрамаратони в Европа, Азия и Америка, включително 3  шестдневни ултрамаратона, пет 24-и бягания, обиколката на Мон Блан (UTMB), както и маратон в Кабул, Афганистан. Национален рекордьор на 6 дни с пробягани 707 км. До момента по-малко от 50 души успявали да стигнат до финала на състезанието. Състезанието се провежда всяка година между юли и август в Куинс, Ню Йорк (най-горещите месеци в годината). Всеки бегач трябва да изминава повече от два маратона между 6:00 и 24:00 ч.  Рекордът за разстоянието е 40 дни 9 часа 6 минути, поставен през 2105 г. от Ашприхатал Алто (Финландия).  Националният рекорд на България е 50 дни 13 часа 48 минути 57 секунди и е поставен от Шопан (Цветан) Цеков 2006 година.    ", "date": "2019.08.07", "title": "Българин пробяга най-дългото състезание в света"}
{"url": "https://www.actualno.com/ruse/vmro-predloji-chetiri-kandidaturi-za-kmetskija-post-v-ruse-news_775043.html", "text": "      ВМРО представи своите предложения за кмет на Русе. Три от кандидатурите са на добре познати партийни лица, а четвъртата е на жена, която представлява гражданската квота.      Във вътрешната надпревара за кметския пост в крайдунавския град от патриотичната организация се включват областният управител Галин Григоров, депутатът и зам.-председател на ВМРО Искрен Веселинов, общинският съветник и съпредседател на групата „ВМРО-Глас народен“ в Общинския съвет Иво Пазарджиев и бизнес мениджърът в банка Луиза Попова от гражданската квота. Последната работи от 15 години в банковия сектор и познава малкия и средния бизнес и е била в листата за общински съветници на ВМРО и на предишните избори.   Искрен Веселинов, който досега три пъти е участвал от ВМРО в борбата за градоначалническия пост, заяви, че до края на август ще се знае окончателно вътрешната номинация на партията и че предстоят разговори с политически формации „център – дясно“ – ДСБ, СДС, НФСБ, Глас народен, за евентуално издигане на общ кандидат. Желанието на ВМРО е за промяна и да не се допусне избирането на кмет от ГЕРБ или БСП. В листата за общински съветници, 50% от местата в нея ще са от гражданската квота, като се очаква мнението на русенските граждани. ", "date": "2019.08.07", "title": "ВМРО предложи четири кандидатури за кметския пост в Русе"}
{"url": "https://www.actualno.com/society/okonchatelno-socialnite-pomoshti-sa-obvyrzani-s-hodene-na-detska-gradina-i-uchilishte-news_774963.html", "text": "      Получаването на месечни социални помощи ще се обвърже с редовното посещение на детска градина или училище. Това предвиждат промени в Правилника за прилагане на Закона за социално подпомагане, които бяха одобрени от правителството на днешното му редовно заседание.      За разлика от пенсиите, които се увеличават с отчетената за предната година инфлация, социалните помощи ще се вдигат предварително. За база ще се ползва прогнозата за инфлацията, която е дадена в средносрочната бюджетна прогноза. Така през 2020 г. увеличението на социалните помощи трябва да е 2,5%.   10% увеличение на коефициента за придобиване на право на социална помощ при семействата с деца предвиждат още промените. Така за отпускане на помощ на сирак вече коефициентът за определяне на дохода ще е 100, а не 91% от гарантирания минимален доход от 75 лв. Това означава, че ако досега за отпускане на помощта е трябвало в семействата на сирака доходът на човек да е не повече от 68,25 лв., то по новите правила ще бъдат подпомагани и хора с доход от 75 лв.\r\nЩе бъде намалявана обаче сумата за родители, чиито деца отсъстват от  училище или детска градина. Тогава коефициентът пада на 20% от 75 лв.,  което както ще затрудни достъпа, така и ще намали размера на помощта. За  разлика от детските помощи, които се спират при отсъствия от училище,  социалните не могат да бъдат спрени.  С приетите промени институциите ще получават информация и ще правят  необходимата проверка на фактите и обстоятелствата за отпускане на  помощта по служебен ред. Това ще облекчи административната тежест за  гражданите, които кандидатстват за социално подпомагане.\r\nВъв връзка с преустановяването на дейността на Министерството на здравеопазването по издаването на разрешения за лечение в чужбина, закриването на \"Фонд за лечение на деца\" и преминаването на съответните дейности към Националната здравноосигурителна каса (НЗОК), считано от 1 април 2019 г. се актуализира механизмът за подпомагане на правоимащите лица за покриване на съответните дневни и квартирни разходи. С промяната се продължава установената дългогодишна практика тези хора да получават съответната финансова помощ от държавата, свързана с разрешаването на здравословен проблем - в случая вече от НЗОК и от Министерството на труда и социалната политика. ", "date": "2019.08.07", "title": "Окончателно: Социалните помощи са обвързани с ходене на детска градина и училище"}
{"url": "https://www.actualno.com/sofia/aleksi-kesjakov-vsjaka-ulica-v-chelopech-shte-ima-videonabludenie-news_774945.html", "text": "              Идеята е да увеличим броя на камерите и да имаме видеонаблюдение на всяка улица в Челопеч, за да можем да си гарантираме максимална сигурност. Всичко се прави в интерес на хората и тяхната сигурност.   Изпълнена е, разбира се. Но ние имаме вече почти 300 работещи камери. Те са разположени по улиците и обектите на общината, като идеята е да продължим да осигуряваме видеонаблюдение по училищата, детските градини, спортните центрове, площадки, улици. Ние нямаме сериозна престъпност - все пак сме малко провинциално село, но все още страдаме от т.нар. битова престъпност - дребни кражби, които не са кой знае за какви суми, но са притеснителни за хората. И всъщност с това видеонаблюдение ние ще ги ограничим много сериозно. Освен всичко останало, това ни е целта. О, повече от 8 години работим върху изграждането на охранително видеонаблюдение в селото. Имаме записващи камери на главните пътища, входове-изходи на Челопеч, със софтуер, който ни позволява да записваме и номерата на колите, правят се снимки и записи съответно. Така че ние сме доста напред в това отношение. Но за да си гарантираме на 100% охранително видеонаблюдение не само на улиците, а и на всички общински обекти, по първоначални сметки ще ни трябват около 1150 камери. Специалистите трябва да кажат точно колко.     Не. Ще имаме поне още един или два етапа. Ще видим със сегашната поръчка какъв процент от площта на общината ще покрием. Тогава ще направим анализ кои площи остават за покриване. По мои сметки, с още два етапа ще може да постигнем крайната цел. Абсолютно. В големите градове това е направено, тъй като там трябва да се реагира на момента. Ние, тъй като сме малко населено място, интензитетът на закононарушения не е голям и не се налага толкова сериозна организация и прекалено голям брой хора. По-добрият вариант при нас е със записи на всяка камера. Имаме си и наблюдател, който следи основните артерии, наблюдавайки всички камери в неговата смяна. За нас е по-правилно когато установим закононарушение, да върнем записа и да видим кой какво е свършил. Това определено ни спестява много средства от експлоатацията на тази система, тъй като не ползваме голям персонал.    Със сигурност. Преди осем години, когато започнахме да слагаме камерите, голяма част от жителите на Челопеч проявяваха недоверие и недоволство, че щели да ги наблюдават като излизат от вкъщи, като се прибират. Сега, 8 г. по-късно, за там, където нямаме камери, постоянно получаваме жалби и молби да се сложат. Тази промяна в разбирането на хората аз я разбирам и ще я удовлетворя. Да, постоянно получавам жалби от жители на Челопеч, че на тяхната улица няма видеонаблюдение. Стараем се, обясняваме, че това не е толкова проста задача, но поетапно покриваме тези изисквания. Да, около 1,5 млн. лв. ще е цялата инвестиция оттук-насетне, може и повече. До момента сме вложили около 1,5 млн. лв. Общата инвестиция ще е над 3 млн. лв. Но определено това си заслужава от гледна точка на сигурността на хората и тяхното спокойствие. Това е безценно, особено в днешно време. Разбира се, в това отношение колегите много могат да научат от нас. Истината е, че ние имаме уникалната възможност да осигурим по-добър живот, защото притежаваме немалко средства. Ние не ги използваме за някакви грандиозни инфраструктурни проекти, изискващи огромна поддръжка, с която ние едва ли ще се справим. Смятаме, че по-добре е да инвестираме в повече социални дейности, в проекти, които носят гаранции на хората за спокойствие, за да стане Челопеч привлекателно място за живеене. Това е целта ни. Специално за видеонаблюдението ефектът е само положителен, а оценката на хората, бих казал, е отлична. Затова и продължаваме. За всичко останало, което правя, идват избори - те ще кажат. Досега четири мандата съм се старал да правя нещата така, както на хората им харесва, за тяхно добро. Радвам се, че те са го оценили и продължават да ме избират. Сега, за последните ми действия, през октомври месец ще видим дали се одобрява. Когато станах кмет преди 15 години, определено имахме отрицателен демографски прираст, може би над 10%. Това означава, че намалявахме на година с по 50-ина души. Сега мога да кажа, че този етап е преминал. Спряхме да намаляваме и започнахме да се увеличаваме не от гледна точка на раждаемостта, тя все още не е висока. Имаме обаче голям интерес на хора, които искат да живеят в Челопеч. Имотният пазар се раздвижи доста сериозно, поскъпнаха и цените, което е нормално и разбираемо. На практика увеличаваме числеността на населението с около 5% на година. Да, за провинцията населението намалява катастрофално. Уникалният шанс при нас е, че имаме финансова възможност, която при други населени места не съществува, не е изработена или не е извоювана. И аз, благодарение на тази възможност, правя най-доброто, което е по силите ми. ", "date": "2019.08.07", "title": "Алекси Кесяков: Всяка улица в Челопеч ще има видеонаблюдение"}
{"url": "https://www.actualno.com/ruse/mrachna-statistika-ne-vdyhva-optimizym-za-promishlenoto-svinevydstvo-v-rusensko-news_774966.html", "text": "      Продължават дейностите по умъртвяване на прасетата в заразените три свинекомплекса в област Русе. Към момента в региона са умъртвени около 60 000 свине, информираха от Българската агенция по безопасност на храните (БАБХ).      В свинефермата в село Николово, където първоначално бе открит вируса на африканската чума (АЧС), окончателно са убити отглежданите 17 000 прасета. На финален етап е умъртвяването и на 40 000 прасета от комплекса в село Бръшлен. Засега във свинекомплекса в село Голямо Враново са умъртвени около 3000 прасета.   В свинекомплексите в Николово и в Бръшлен се извършва необходимата  дезинфекция, за да са в състояние двете ферми в най-скоро време да  възобновят производствената си дейност. Санитарните норми налагат това  да се случи най-рано след 6 месеца.\r\nОбщина Сливо поле декларира, че няма опасност за населението в общинския център, в близост до който са два от терените, в които с извършва загробването на умъртвените животни. За предотвратяване на нова зараза, терените, където са загробени животните, са оградени и обозначени с предупредителни табели.  Индустриалните ферми в трите села ще получат от държавата общо 1 500 000 лв. компенсация за направените от тях разходи по умъртвяването и загробването на животните. ", "date": "2019.08.07", "title": "Мрачна статистика не вдъхва оптимизъм за промишленото свиневъдство в Русенско"}
{"url": "https://www.actualno.com/crime/myj-prebil-momche-na-detska-ploshtadka-i-se-barikadira-v-doma-si-news_774952.html", "text": "      65-годишен мъж от гълъбовското село Обручище преби 8-годишно момче на детска площадка, след което се барикадира с оръжие в дома си и заяви на пристигналите полицаи, че жив няма да излезе. Случаят е от 1 август, но за него не бе съобщено в бюлетините на МВР.      Второкласникът Галин бил на детската площадка в селото и чакал приятелите си, когато 65-годишният бивш миньор Иван Райков го нападнал в гръб.   “Детето го е видяло и го е поздравило, а Райков го е напсувал. Докаго Галин си стои на люлката, той го хваща за тениската, тръшка го на земята и започва да го налага с юмруци по главата. Съсед е станал свидетел на побоя и се е развикал да спре”, разказа бабата на пострадалото дете Генка Сербезова, цитирана от Дарик.\r\nГалин се прибрал у дома силно разтроен, оплаквайки се от болки в сърцето и главата. Детето е откарано в Бърза помощ в Стара Загора с хематоми. Тогава дядото на 8-годишното дете се обажда на полицията.  Побойникът обаче се барикадирал в къщата си, като заявил на пристигналите полицаи, че няма да бъде заловен жив. След близо двучасови преговори с намесата на кмета на Обручище, бившият миньор бил арестуван.\r\nДен по-късно в дома му са открити множество боеприпаси и две пушки.   Хората от селото определят Иван Райков като конфликтна личност.    “Разхожда се с едно голямо куче, носи винаги нож. Заяжда се с хората без причина”, сподели Генка Сербезова. Тя се надява на справедливо правосъдие, а бившият миньор е с постоянна мярка за неотклонение \"задържане под стража\". ", "date": "2019.08.07", "title": "Мъж пребил момче на детска площадка и се барикадира в дома си"}
{"url": "https://www.actualno.com/velikotarnovo/transgranichen-plener-po-jivopisprivlicha-hudojnici-v-grad-elena-news_775021.html", "text": "       ,  . на пленера е да насърчи съвместното развитие на културата чрез изобразителното изкуство и пренасянето й към бъдещите поколения.      В на пленера е предвидено професионални художници да представят на участниците от двете страни - Румъния и България най-добрите техники за рисуване, и да им бъде предоставена възможност за придобиване на най-добрите практики в живописта, като рисуват на открито и на закрито. За творческото вдъхновение на участниците ще бъде организирана обиколка сред природата на Еленския Балкан. Картините от пленера ще бъдат представени в и впоследствие дарени на община Елена. Те ще станат част от фонда на , която ще се помещава във възстановеното по проекта изгоряло училище в центъра на града.  По този повод община Елена отправя към професионалисти или любители художници за в пленера. Заявяване на интерес и записване с представяне на портфолио може да направите при Разходите за храна, както и всички материали за рисуване, се поемат от организаторите в рамките на проекта. Заявките за участие ще бъдат разгледани от модераторите на пленера.  ROBG-423 “Култура във вечността” с акроним „CULET“ е съфинансиран от Европейския фонд за регионално развитие (ЕФРР) чрез програмата за трансгранично сътрудничество „Interreg V-A Румъния – България“ 2014 - 2020 г. на проекта е на обща стойност 1 411 373.15 евро, от които 1 199 667.16 от ЕФРР, а останалите средства са от Държавните бюджети на България и Румъния и собствени средства на общините-партньори. е община Елена, а е община Меджидия. на проекта е да съхрани, популяризира и развие културата на общините-партньори и успешно да я предаде на бъдещите поколения. за постигането на тази цел са: организиране на пленери за рисуване в Елена и Меджидия; организиране на работни срещи и фестивал на културата в Меджидия; разработване на обща стратегия за валоризиране на културното наследство и насърчаване на културния туризъм; изработване на съвместни туристически пакети. от проекта са осем интегрирани туристически продукти и обща стратегия за валоризиране на културното и природно наследство и насърчаване за устойчивия туризъм, които да доведат до увеличаване на нощувките с цел туризъм в трансграничния регион (най-малко с 500 туристически нощувки). е 36 месеца, с от 13.09.2018 г. до 12.09.2021 г.     ", "date": "2019.08.07", "title": "Трансграничен пленер по живопис привлича художници в град Елена"}
{"url": "https://www.actualno.com/europe/skotland-jard-razsledva-roljata-na-putin-v-otravjaneto-na-skripal-news_774891.html", "text": "      Скотланд Ярд е разследвал каква е ролята на руския президент Владимир Путин в химическата атака с нервнопаралитично вещество \"Новичок\" в Солсбъри, разкри авторитетното издание , цитирано от .      Според британските разузнавателни служби , бивш офицер от Главното разузнавателно управление ( ) и неговата дъщеря - Юлия, които пострадаха сериозно, но оцеляха и са в неизвестност след инцидента.    Двама руски агенти са с повдигнати обвинения за нападението и Великобритания иска екстрадицията им. Лондон е издал европейска заповед за арест (ЕЗА) и червено уведомление за задържане от Интерпол.\r\nПомощникът на комисаря на столичната полиция Нийл Басу, ръководителят на британската полиция за борба с тероризма, заяви, че разследването на нападението продължава. Басу каза, че проблемите, свързани с повдигането на обвинения за нападението, са сложни. „Трябва да докажете, че той ( ) е пряко замесен“, посочи експертът.\r\n„За да получите ЕЗА, трябва да имате дело, което може да бъде повдигнато в тази страна. Нямаме дело, което може да бъде повдигнато. Ние сме полицаи, така че трябва да търсим доказателства. Имаше огромно количество спекулации кой носи отговорност, кой е дал заповедите - всичко това се основава на експертните познания на хората за Русия. Трябват доказателства“, подчерта още той.    Обвинените двама руски разузнавачи са все още в Русия и подлежат на арест, ако напуснат. Те бяха посочени от полицията на Обединеното кралство като Александър Петров и Руслан Боширов, но за тези имена се смята, че са псевдоними.  Британските прокурори заявиха, че има достатъчно доказателства, които да обвинят руската двойка в конспирация за , който продаде руските тайни на Великобритания, преди да бъде арестуван в Москва и да бъде пуснат, след което се установи в Обединеното кралство. Предполагаемите извършители са обвинени също и в конспирация за убийството на дъщерята на Скрипал, Юлия, както и на Ник Бейли, който се разболя, след като отиде в дома на семейство Скрипал.   Има спекулации обаче, че в нападението може би са участвали повече хора. Басу заяви още, че \"двамата, които обявихме на пресконференцията, са издирвани от нас за екстрадиция, за да бъдат съдени в тази страна. Цялото разследване продължава да е активно криминално“. Смята се, че двамата руски обвинени са част от ГРУ. Освен това те бяха обвинени в използването и притежаването на „Новичок“ - противно на Закона за химическите оръжия.    Припомняме, че \"Новичок\" нанесе още щети. Доун Стърджис и Чарли Роули се разболяха на 30 юни в Еймсбъри, Уилтшир. Смята се, че са били неволни цели на руския заговор. По-късно Стърджис почина. Инцидентът стана само четири месеца, след като същата субстанция беше използвана срещу семейство Скрипал.\r\nБританските власти подозират, че Стърджис и Роули са се отровили от замърсен с веществото предмет, останал от първото нападение, за което Лондон обвинява Москва. Русия отрича категорично обвинението. ", "date": "2019.08.07", "title": "Скотланд Ярд разследва ролята на Путин в отравянето на Скрипал"}
{"url": "https://www.actualno.com/society/signal-babh-harchi-desetki-milioni-v-narushenie-na-zakon-bez-da-ogranichi-afrikanskata-chuma-news_775035.html", "text": "       Близо 30 милиона лева са изхарчени от държавата през Българската агенция по безопасност на храните (БАБХ) за обезвреждане на животински трупове от март 2018 до сега.       Парите отиват само в две фирми , на които е платено за рекордни количества обработена трупна маса и то с мобилни инсинератори, чиито капацитет е в пъти по-нисък от този на екарисажите например.   Правомерно ли са изхарчени тези милиони и осъществява ли БАБХ своевременен и ефективен контрол върху начина на обезвреждане и обезвредените количества? Екипът на Антикорупционен фонд разследва обстоятелствата около обществените поръчки, чрез които са изхарчени десетки милиони за мобилните инсинератори. Юристите на фонда намират редица факти за притеснителни и изискващи проверка от страна на отговорните органи.   В края на 2017г. Агенцията по безопасност на храните обявява обществена поръчка за обезвреждане на животински отпадъци за три години на стойност 30 милиона лева. Поръчката е спряна след жалба на един от участниците. Тогава Агенцията преминава към т.нар. директно договоряне .\r\nОт БАБХ канят само две от фирмите с мобилни инсталации (инсинератори, в които обезвреждането става чрез изгаряне при много висока температура), с които да сключи договори за обезвреждане на трупове - \"Син кръст 2016\" и \"Еко БГ СЖП\". Собственици на \"Син кръст 2016\" са Янка Николова-Лазарова и Борислав Лазаров, станал известен покрай кризата с боклука на столицата, когато той е управител на фирма-концесионер. Съдружници в \"Еко БГ СЖП\" са Димитър Манджуков и Димитър Димитров.\r\nПрез март 2018-та са сключени първите договори на стойност 12 милиона лева. Като основно предимство при обществената поръчка е посочена мобилността на инсталациите и възможността да реагират бързо и на място при необходимост. Впечатление прави заниженото изискване за капацитет на фирмите, които ще изпълняват договора, в сравнение с предишни години. Нещо повече, не е ясно как БАБХ контролира изпълнението на дейността и количествата, за които държавата плаща, предвид липсата на изискване за кантар при мобилните инсинератори .       Към края на 2018-та 12-те милиона, които агенцията е договорила за обезвреждане на трупове, са изразходвани и се прибягва до подписване на анекси. На 16 ноември 2018 е подписан първият анекс. Анексите продължават и в началото на тази година, когато на двете фирми са отпуснати още 12 милиона лева.\r\nТака фирмите получават чрез анекси още близо 17,5 милиона лева допълнително над основния договор от 12 милиона . Няма данни за предоставяне на допълнителна гаранция за добро изпълнение, съразмерна на възложените допълнителни дейности. Напротив, с Анекс от януари 2019 г. част от гаранцията за добро изпълнение на двете фирми е освободена, в разрез с предвиденото в договора освобождаване на гаранцията едва след прекратяване на договора и то ако няма основание за задържането й.\r\nМотивите за възлагане на допълнителни дейности с анекси са свързани с извънредната и усложнена епизоотична обстановка в страната по отношение на болестта чума по дребните преживни животни, проникването на африканската чума по свинете и птичия грип.\r\nСъщевременно липсват публични данни инсинераторите да са използвани, при която и да е от посочените епидемии. Напротив, животинските отпадъци в резултат от епидемии се заравят в земята. С Писмо от 02.08.2019 г. БАБХ уведомява АКФ, че „до настоящия момент труповете на умъртвените животни във връзка с болестта Африканска чума по свинете (АЧС) се загробват и не се изпращат в предприятия за изгаряне или обезвреждане.\" По този начин се създават съществени рискове за замърсяване на околната среда и не се гарантира ограничаване на разпространението на заразата. На база платените количества и цената, договорена на тон с инсинераторите, излиза, че за една година те са изгорили около 20 хиляди тона трупове и други животински отпадъци или близо три пъти повече от обезвредените от екарисажите в Шумен и Варна за 2017-та година. Количество, което никога досега не е обезвреждано в България и което според експерти не е възможно да бъде обработено от инсталации с подобен капацитет . Отделен е въпросът откъде са тези огромни количества животински отпадъци, при положение, че инсинераторите не обезвреждат отпадъци от епидемии.      От Агенцията отказват да дадат информация какво е преработеното и платено количество животински отпадък от момента на сключването на договора и как се контролира то. Аргументът на БАБХ за отказ е „липсващ надделяващ обществен интерес от разкриването й\".\r\nПрез 2019 г. \"Син кръст 2016\" и \"Еко БГ СЖП\" подписват нови договори за още 30 милиона лева за обезвреждане на животински отпадъци с БАБХ до края на 2020 г.\r\nПри преглед на документацията по обществените поръчки, свързани с обезвреждане на животински отпадъци, експертите на АКФ установиха данни за редица нарушения на Закона за обществени поръчки при сключването на анексите . Допуснато е и припокриване на договори - за периода април - юни 2019 ЕКО БГ СЖП е имал действащи два договора с един и същ предмет по двете обществени поръчки. По отношение на „Син кръст 2016\", припокриването на договори е налице от ноември 2018 г. насам. От Антикорупционнен фонд ще сезират Агенцията за държавна финансова инспекция за всички нередности  ", "date": "2019.08.07", "title": "Сигнал: БАБХ харчи десетки милиони в нарушение на закон, без да ограничи африканската чума"}
{"url": "https://www.actualno.com/europe/evakuiraha-centralnata-gara-v-helzinki-news_774956.html", "text": "      Пътниците от централната железопътна гара в Хелзинки са били евакуирани заради запален фризер, съобщава РИА Новости, позовавайки се на информация от спасителната служба във финландската столица.      На място работят девет бригади от противопожарната служба, предаде БГНЕС.   Няма съобщения за пострадали хора. ", "date": "2019.08.07", "title": "Евакуираха централната гара в Хелзинки "}
{"url": "https://www.actualno.com/society/v-dobrichko-zapochna-prinuditelno-umyrtvjavane-na-domashni-praseta-news_774949.html", "text": "      В област Добрич започва принудителното умъртвяване на прасета в стопанства от тип \"заден двор\", информира БНР.      Мярката е в изпълнение на заповедта на областния управител всички домашни прасета да бъдат усвоени до 5 август.   До този момент в област Добрич не е регистриран случай на заболяло домашно прасе, въпреки това преди десет дни беше обявено бедствено положение, което ще продължи до 2 септември.\r\nДва екипа с представители от Областната дирекция по безопасност на храните, здравната служба и полицаи са започнали обход по адресите, в които през последните дни са били издадени предписания за умъртвяване на животните.  Ако стопаните все още не са я изпълнили, животните им ще бъдат принудително умъртвявани и загробвани. Ще бъдат налагани и глоби между 150 и 1000 лв.\r\nЕкипите ще се съсредоточат в 20-километрови зони около големите свинекомплекси в областта, които са 8 на брой, а в тях се отглеждат над 90 000 животни.    ", "date": "2019.08.07", "title": "В Добричко започна принудително умъртвяване на домашни прасета"}
{"url": "https://www.actualno.com/burgas/dva-drevni-nadpisa-na-grycki-i-latinski-sa-sred-naj-cenite-nahodki-na-akve-kalide-news_774971.html", "text": "      Първият етап от проучванията на археологически обект „Акве калиде“ за лято 2019 година, завърши успешно.      Откритията на екипа дават възможност за изграждане на цялостна концепция в изследването на древните терми, които се намират край Бургас.   Археолозите откриха два древни надписи, които са върху зидовете на античен храм. Текстовете са на гръцки и латински език и се очаква тяхното разчитане. Специалистите очакват от тях да получат сведения за ранната история на мястото и за хората, които са го обитавали.\r\nДруга ценна находка от археологическия сезон 2019 година, е керамиката и монетите от ранновизантийската епоха - ХІ-ХІІІ век. Ценност представлява и монета от VІ в. пр. Христа.  През този сезон работата на археолозите е била в североизточния край на баните. Там са открития, направени през 2012 година, които все още не са проучени. На изток пред архитектурните структури, екипът открива, че средновековният пласт от ХІ век се развива върху ранновизантийския.   Научният ръководител на обекта доц. д-р Димчо Момчилов, твърди, че това се вижда от голямото количество находки, които представляват керамика и монети от същия период.   Проучванията в древните терми се извършват от Регионален исторически музей Бургас. В екипа на доц. д.н.а. Димчо Момчилов участват още гл. ас. д.и.н. Мартин Гюзелев, както и студенти от Университет „Проф. д-р Асен Златаров“ в Бургас.     ", "date": "2019.08.07", "title": "Два древни надписа на гръцки и латински са сред най-цените находки на Акве калиде"}
{"url": "https://www.actualno.com/pleven/blizo-2-400-bezrabotni-v-plevensko-sa-na-pazara-na-truda-poveche-ot-2-godini-news_774958.html", "text": "      Безработните, които са на пазара на труда в Плевенска област повече от 2 години, в края на юни т.г. са били 2 386 души. Те са близо една четвърт от общо регистрираните в бюрата по труда в региона. В сравнение с юни 2018 г. са намалели с 3,2 на сто, показват данните от Дирекция „Регионална служба по заетостта“ в Ловеч.      Продължително , които са престояли между една и две години на пазара на труда в Плевенска област, в края на този юни са били 1 026 души – 10,1 на сто от общия брой. Спрямо май т.г. те са намалели с 11,6 на сто.\r\nОт продължително безработните в областта 54,8 на сто са жени. Повече от половината са на възраст над 50 г., а 6,7 на сто са млади хора до 29 г. Без специалност и професия са 58 на сто от трайно безработните, а 54 на сто са с основно и по-ниско образование.\r\nКато цяло през юни е отчетен спад на безработицата в Плевенско . В бюрата по труда са регистрирани 8 602-ма души. Те са с 365 души по-малко, отколкото през май т.г. и с 1 570 души по-малко, отколкото през юни 2018 г.  Отчетеното ниво на безработицата в Плевенска област е 8 на сто – при средно за страната 5,2 на сто. ", "date": "2019.08.07", "title": "Близо 2 400 безработни в Плевенско са на пазара на труда повече от 2 години"}
{"url": "https://www.actualno.com/starazagora/ezerata-na-starozagorskite-bani-i-zagorka-imat-novi-obitateli-snimki-news_774968.html", "text": "      Тридесет патици разсели старозагорският зоопарк в езерото \"Загорка\" и това на Старозагорските минерални бани.       Според управителя на зоологическата градина в Стара Загора доц. Радослав Михайлов това е поредна инициатива на Община Стара Загорa. Целта й е да се допълни фауната на двата водни басейна, които са любими места за разходка както да се развива популацията на водолюбивите птици в природата. ", "date": "2019.08.07", "title": "Езерата на Старозагорските бани и „Загорка“ имат нови обитатели (СНИМКИ) "}
{"url": "https://www.actualno.com/burgas/festivalyt-s-kniga-na-plaja-shte-se-provede-za-peto-ljato-v-burgas-news_774942.html", "text": "      Книгата си остава едно от най-духовните преживявания, сигурни са организаторите на литературното събитие \"С книга на плажа\". Фестивалът ще се проведе от 13 до 18 август в Бургас, в експоцентър \"Флора\". Той е факт от пет години на това място в Морската градина, а иначе неговата история е започнала малко по-рано до фонтана пред КЦ „Морско казино“.       разговаря с Мария Бенчева, директор на Регионална библиотека \"П. К. Яворов\": “Радвам се, че има хора, които предпочитат книгата на хартия и те са от различни поколения. Тя носи друго усещане. Надяваме се, интересът към фестивала да нараства с всяка година, въпреки, че все още е в детска възраст. Всеки има нужда от храна за душата. Правим го библиотеката и общината, докато в други градове имат подкрепата и на Асоциацията на българската книга. Но мисля, че ще се преборим и той ще се утвърди. За това ще помогнат съпътстващите прояви и богатата програма. Тя е за малки и големи и се надявам догодина, литературното събитие да продължи повече дни“, каза Бенчева.   Различните издателства ще представят най-новите си литературни заглавия по време на форума. Това ще стане на алеите, които се намират точно на път за плажа, пред експоцентър \"Флора\". Там ще се намира пазарът на книгата.\r\nОрганизаторите на фестивала са се погрижили и за съпътстващи събития. Това са срещи с популярни автори на книги, представяне на сборници, литературни четения, излъчване на документални филми и други прояви.   ", "date": "2019.08.07", "title": "Фестивалът \"С книга на плажа\" ще се проведе за пето лято в Бургас"}
{"url": "https://www.actualno.com/society/shte-poprechi-li-stroitelstvoto-na-am-struma-na-vajni-arheologicheski-razkopki-news_774944.html", "text": "      България е една от малкото държави, чието законодателство е едно от най-добрите по отношение на археологията. Това коментира в отговор на БГНЕС археологът доц. Людмил Вагалински дали строителството на магистрала „Струма“ ще попречи на археологическите разкопки в „Хераклеа Синтика“. За този обект кабинетът отпусна 100 000 лева, предаде репортер на БГНЕС.      „Повечето европейски страни имат сериозни проблеми именно със спасителните разкопки, защото са допуснали частни субекти, частни археологически дружества, което води до дъмпинг цени. Перфектно ни е законодателството, механизмът е смазан. Археолозите работят в добри взаимоотношения с държавата и големите компании“, отбеляза ръководителят на археологическия обект край Петрич.   Според Вагалински няма място за тревога – поне на този археологически обект. „Разбира се в отделни случаи може да се появят някакви напрежения“.\r\nПрипомняме, че заради строежа на възловия аутобан за Гърция археолозите не еднократно искаха отсрочки, за да бъдат изместени намерените археологически находки.  Археолозите тази година имаме изключително много работа. Такива участъци са по протежението на неосъществения „Южен Поток“, газовата връзка между Стара Загора и Комотини.\r\n„България има само един сериозен проблем и това е иманярството“, каза още ученият.   „Хераклея Синтика“ е античен град в днешна Югозападна България, руините на който са разположени в землището на с. Рупите, върху южния склон на вулканичното възвишение Кожух. Разположен е на 2 км. храма на Ванга в местността Рупите и на 10 км от гр. Петрич В древността градът е бил център на областта Синтика, населявана от тракийското племе синти.    От 2007 г. археологическите разкопки на Хераклея Синтика започват под ръководството на доц. Людмил Вагалински (НАИМ-БАН) и Исторически музей Петрич. При проведените археологически проучвания се установява, че градът е имал интензивен живот, бил е модерен.  Хераклея Синтика и днес впечатлява своите изследователи и посетители. С много изящество са построени представителните сгради на античния град, градоустройствения план е изграден съгласно принципите на Хиподамовата система.\r\nМеждувременно, на днешното си редовно заседание правителството реши да отдели 741 073 600 лева от дъжавния бюджет за строежа на АМ \"Струма\". Става въпрос за Лот 3.2 \"Крупник-Кресна\", ляво платно, от км 375+860 до км 399+500, обходен път на гр. Кресна от км 396+137 до км 401+691=км 397+000 (от Лот 3.3). С част от средствата ще се финансира и рехабилитацията на съществуващия път Е 79 /дясно платно/ от км 376+000 (от Лот 3.1) = 378+300 (по километраж на път I-1 /Е79/) до км 396+137 (по километраж на път I-1 /Е79/). ", "date": "2019.08.07", "title": "Ще попречи ли строителството на АМ \"Струма\" на важни археологически разкопки?"}
{"url": "https://www.actualno.com/smolyan/tri-koncerta-za-letnite-muzejni-vecheri-v-smoljan-news_774990.html", "text": "      „Летни музейни вечери“ организира Регионалният исторически музей „Стою Шишков“ в Смолян от 20 до 22 август, съобщиха от там.      Музеят се изнася на площада в стария център на областния град с цел популяризирането му, достигане на информация за важни музейни ценности до широката публика.\r\nИдеята е всичко това да се постигне в съчетание с естетическото удоволствие от дόсега с изкуството.\r\nВ програмата през трите вечери са предвидени концерти на родопската певица Златина Узунова – почетен гражданин на Смолян, на Трио „Тенорите“ и на Георги Низамов.  „Идеята е инициативата да се превърне в устойчиво събитие всяко лято. Културното събитие ще се реализира в три поредни вечери и включва провеждането на концерти с фолклорна, класическа и поп-музика, преди всеки от които ще се представя по една музейна история за уникални музейни ценности в РИМ „Стою Шишков“ – Смолян“, информират от музея.\r\nИнициативата се провежда с подкрепата на община Смолян и дарители, под почетния патронаж на кмета Николай Мелемов.\r\nМузеят обяви дарителска кампания за провеждане на Летните музейни вечери`2019.     ", "date": "2019.08.07", "title": "Три концерта за летните музейни вечери в Смолян"}
{"url": "https://www.actualno.com/velikotarnovo/spirat-proverkite-za-praseta-v-stopanstva-tip-zaden-dvor-v-svishtov-news_774890.html", "text": "      Ветеринарните власти спряха проверките за неунищожени домашни прасета в община Свищов, където до края на седмицата заради чумата е в сила бедствено положение. Трети ден в свинекомплекса в село Българско Сливово продължава умъртвяването на животните, предаде БНР.      Ветеринарите спряха проверките, защото служителите на Областната агенция по храните са изпратени да контролират умъртвяването на 17 500-те прасета във фермата, засегната от чумата.   Вече са унищожени около 9000 от животните в Българско Сливово, посочи кметът на Свищов Генчо Генчев и поясни, че днес в изкопаването на ямите за загробване на прасетата се включва и армията: „Община Свищов с ресурса от техника, който има, не може да се справи по никакъв начин, и в днешния ден сме в координация с поделението в Белене“. ", "date": "2019.08.07", "title": "Спират проверките за прасета в стопанства тип \"заден двор\" в Свищов"}
{"url": "https://www.actualno.com/starazagora/pochti-dvojno-po-skypa-voda-za-22-starozagorski-sela-ot-1-avgust-news_774977.html", "text": "      22 населени места в старозагорско - от общините Казанлък и Павел Баня, ще плащат двойно по-големи сметки за вода, предаде кореспондентът на БГНЕС в региона.      Цената на водата в Старозагорска област стана по-скъпа след решение на КЕВР от 25-ти юли, чието изпълнение ВиК-дружеството въведе от 1-ви август.   Кубикът вече е 1.97 лв. без ДДС и без таксите за пречистване и отвеждане, които плащат потребителите в градовете с пречиствателни станции-Стара Загора, Казанлък, Павел баня и Раднево.\r\nВ по-големите населени места реалното увеличение ще е с 16 стотинки без ДДС.  Но заради изравняването на крайната цена за целия регион, в 22 села от общините Казанлък и Павел баня, увеличението ще бъде двойно, тъй като до сега е имало възможност да плащат по-ниска цена заради гравитачния път, по който стига водата до тях. Абонатите ще получат за август месец изравнителни фактури. ", "date": "2019.08.07", "title": "Почти двойно по-скъпа вода за 22 старозагорски села от 1 август "}
{"url": "https://www.actualno.com/crime/deloto-za-carskite-konushni-pak-ne-trygna-za-peti-pyt-i-za-treta-godina-news_774910.html", "text": "      За пети пореден път съдът отложи началото на делото срещу бившия областен управител на София Веселин Пенев, обвинен за продажбата на занижена цена на държавната земя под сграда на „Царските конюшни“ в София, предаде БГНЕС.      Делото не може да стартира вече трета година. Причина за фалстарта на съдебния процес този път стана предварително планираният годишен отпуск на неговите адвокати, които днес отсъстваха от пленарната зала. Това е поредното отлагане на делото, след като в началото на годината обвинителният акт по него бе върнат на прокуратурата заради допуснати процесуални нарушения.   Прокуратурата търси наказателна отговорност на Пенев заради безстопанственост и сключване на неизгодна сделка. Според държавното обвинение апетитният имот в центъра на столицата е продаден за 658 870 лв. без ДДС, т.е. по 90 лв. на квадратен метър. Реалната му пазарна цена обаче възлиза на почти 11 млн. лв. Освен това парцелът е бил разделен на три части, за да се избегне текст в закона, който предвижда продажбата на държавен имот с цена над 500 000 лв. да става единствено с решение на Министерски съвет.  Според държавното обвинение с действията си бившият областен управител е  нанесъл щета на бюджета в размер на над 10 млн. лв., а срещу него са  повдигнати и още две обвинения – заради нает от областната управа джип и  продажбата на ведомствен апартамент в столичния квартал „Изгрев“.\r\nМеждувременно съдът обяви сделката за нищожна заради изключително занижените цени.  На влизане на днешното заседание Пенев отново заяви, че е убеден в своята невинност. \"Няма щета за държавата. Такъв казус – \"Царски конюшни\" и продажбата им, не съществува. Аз не съм продал \"Царските конюшни\". Интерпретациите на прокуратурата продължават вече трета година, при положение, че няма нищо такова. Надявам се съда, в крайна сметка, да установи това нещо и да приключи с така създадената еуфория\", коментира Пенев.\r\nВъв връзка с казуса прокуратурата изправи пред съда още оценителката Юлия Димитрова-Цекова, а обвинението срещу нея е за невярна оценка на стойността на имотите. Веселин Пенев обаче твърди, че той не я познава, а я е видял за първи път на първото съдебно заседание.   След поредното отлагане на спецсъда, наблюдаващият прокурор Десислава Христова изрази надежда това да бъде за последно. Тя не пожела да коментира дали обвинението разполага с нови доказателства по случая и подчерта, че това ще стане ясно в рамките на съдебното следствие.    Следващото съдебно заседание е насрочено за 20 септември от 15:00 часа. ", "date": "2019.08.07", "title": "Делото за Царските конюшни пак не тръгна - за пети път и за трета година"}
{"url": "https://www.actualno.com/crime/epruvetki-s-kryv-sa-izhvyrleni-kraj-am-hemus-news_775000.html", "text": "      В Регионалната инспекция по околната среда и водите – Варна (РИОСВ-Варна) постъва сигнал по електронната поща за изхвърлени биологични отпадъци (епруветки с кръвни проби) в близост до пътен възел Девня.       Десетки епруветки с кръв с неясен произход са намерени захвърлени близо до пътния възел на магистрала „Хемус“ в района на Девня.    Експерти от екоинспекцията организират незабавна съвместна проверка с екипи на община Девня и Регионална здравна инспекция- Варна (РЗИ - Варна). При инспекцията на терен се установява замърсяване в храстовата растителност с изхвърлени епруветки за биохимия.\r\nКъм момента не е ясен извършителят на деянието, но при първоначалния оглед става ясно, че епруветките са били на мястото от много време, тъй като етикетите им не се четат и са унищожени от дъжда.  Дадени са предписания на кмета на община Девня за незабавно почистване на допуснатото замърсяване и предаване на отпадъците на лице притежаващо документ по Закона за управление на отпадъците, съобщават от пресцентъра на РИОСВ-Варна.     ", "date": "2019.08.07", "title": "Епруветки с кръв са изхвърлени край АМ \"Хемус\""}
{"url": "https://www.actualno.com/society/stopirat-porychkata-za-nacionalna-detska-bolnica-news_774898.html", "text": "      Две жалби стопират поръчката за строителство на . Оплакванията са подадени вчера, става ясно от справка в Комисията за защита на конкуренцията.      Камарата на архитектите обжалва и иска от Антимонополната комисия с временна мярка да я спре.\r\nДругият протест е от фирма „ВДХ“ АД (с предишно наименование „Водстрой 98“), която медийни публикации свързват с депутата Делян Пеевски.\r\nАкционерното дружество обжалва решението на министъра от 26-ти юли, с което одобрява изменение и допълнение на първоначалното решение. То не е поискало временна мярка.  Предстои КЗК да реши дали да образува производство по жалбите, но това по всяка вероятност ще стане и поръчката се блокира за неизвестно време.    Припомняме, че процедурата за проектиране и изграждане на Национална многопрофилна детска болница бе обявена в първата половина на миналия месец с прогнозна стойност 79,5 млн. лв. без ДДС ( ).    Планирано е да се довърши започнатото преди години строителство на Националната педиатрична болница в територията на УМБАЛ „Александровска“.\r\nСегашният строеж се състои от два основни 12-етажни корпуса и шест 3-етажни. Общата разгъната застроена площ е .\r\nИзбраният изпълнител трябва да реконструира съществуващата сграда и да построи два нови корпуса. ", "date": "2019.08.07", "title": "Стопират поръчката за Национална детска болница"}
{"url": "https://www.actualno.com/society/kzp-njama-opasni-plajni-stoki-na-pazara-news_774884.html", "text": "      През този летен сезон до момента Комисията за защита на потребителите не е установявала предлагане в търговската мрежа на рискови . Не са постъпвали и сигнали за предстоящ внос на изделия от такъв тип, за които има съмнение относно съответствието им с изискванията за безопасност.      Това каза Константин Райков, член на Комисията за защита на потребителите, за БНТ. Той добави, че през месеците май и юни контролният орган е провел превантивна кампания за проверки в магазините, предлагащи такъв тип стоки.   През миналата година, обаче, са забранени няколко вида опасни детски бански костюма и надуваеми изделия от типа на плаващите седалки. Причината е – несъответствие с европейските стандарти.\r\n„Когато избираме бански или надуваеми плажни артикули за децата, е много важно да знаем като родители, че в Европейския съюз има стандарти за безопасност на тези стоки. И при покупката да обръщаме внимание не само на това те да изглеждат добре и да са в съответствие с актуалните модни тенденции, но най-вече на безопасността им”, посочи Райков. Същевременно потребители споделят, че при покупката на бански дори и за децата гледат най-вече картинките, материята и цената.  „Един бански костюм за дете, в зависимост от възрастта, следва да няма свободни краища на връзките. Те трябва да са трайно закрепени към основната част, за да не се стига до нараняване или изкълчване на крайник или пък до затрудняване на движението на детето във водата”, обясни Райков.\r\nТой допълни, че не се допускат и дребни елементи по банския костюм като пайети, мъниста и пр., които при откъсване и поглъщане могат да доведат до задавяне или задушаване. Райков уточни, че тези изисквания важат по отношение на всички облекла за най-малките деца – до 7-годишна възраст. Наличието на щифтове пък може да доведе до наранявания, поради което и те са забранени по стандарт.   „Това, което се констатира като нарушение при търговците и при производителите, е да се произвеждат бански за деца до 14-годишна възраст, с връзки със свободни краища, които се завързват в областта на врата. Това е абсолютно недопустимо”, обясни Христо Милев, регионален директор на КЗП във Варна.    При банските за момчета също има изисквания за безопасност. „Шнурчетата, които висят, след завързване на възел, не би следвало да стърчат повече от 20 сантиметра на всяка от страните. Задължително условие е минаващият през тунелче на бански шнур да е фиксиран поне на едно място, за да не може детето да го издърпа и да започне да си играе с него”, добави той. Милев каза още, че в базираната на европейската практика класация ТОП 20 на най-често срещаните опасни продукти за деца под номер 18 са именно облеклата с шнурове.\r\nНа интернет страницата на КЗП има регистър на забранените опасни стоки. Информацията може да бъде полезна при покупка и на плажни принадлежности. Когато потребителите имат съмнения за качеството и безопасността на стоките, могат да подадат сигнал.\r\nВ края на разговора Райков потвърди, че гражданите често търсят съдействието на КЗП – по-рядко за летни стоки и предимно за рекламации на телекомуникационни устройства и техника.    ", "date": "2019.08.07", "title": "КЗП: Няма опасни плажни стоки на пазара "}
{"url": "https://www.actualno.com/politics/jane-janev-naj-posle-progovori-za-papkata-qneqnev-ot-izteklite-ot-nap-danni-news_774915.html", "text": "      Известният преди години като доста силен глас в подкрепа на Бойко Борисов председател на РЗС Яне Янев най-после взе отношение по скандала с хакерската атака срещу НАП (НАПлийкс), в който беше замесен и той - заради наличието на папка с файлове в изтеклите данни, озаглавена \"QNEQNEV\".      Янев коментира, че иска \"уточнение и извинение\" заради \"НАП твърди, че няма нужда от смяна на личните карти\". В нея е написано, че от НАП са казали, че въпросната папка с файлове е изготвена през 2008 година по искане на Яне Янев в качеството му на тогавашен председател на антикорупционната комисия в парламента.   Това твърдение на НАП е абсолютна лъжа, реагира Янев. И продължава със следните думи - \"истината е, че:\r\n1. Не съм правил запитване 2008 година и не съм бил председател на  антикорупционната комисия в НС, защото съм избран за председател на  Комисията за борба с корупцията, конфликт на интереси и парламентарна  етика едва юли 2009 година.  2. Няма как да е изготвена по мое искане каквато и да била папка през 2008 година.\r\n3. През 2009 година действително съм изисквал от НАП информация за  нуждите на антикорупционната комисия, като документът е с гриф \"Секретно\" и е изведен през секретната секция на Народното събрание,  като мотивирано искане за данните не само на физически и юридически лица  със съмнение за укрити доходи, но и на политици от високите етажи на  властта заради несъответствие между стандарта им на живот, постъпили  данни за кешови наличности и трансвери на големи парични потоци и  жалките им доходи декларирани пред Сметната палата.   4. Правилата за работа с класифицирана информация изискват на  секретно запитване да се получи засекретен отговор. Същият и към  настоящия момент се намира в секретната секция на Народното събрание и  се съхранява по предвидения в закона ред. За мен е напълно непонятно, че  материалите във връзка с моето искане са се намирали незащитени от  неоторизиран достъп в информационната система на НАП. Тази електронна  папка е трябвало да бъде унищожена след изготвяне на отговора до  Народното събрание или да бъде надеждно защитена със съответни софтуерни  способи .\"    Последните две изречения, които Янев казва, спокойно може да се тълкуват и като признание, че въпросната папка е автентична, след като сам признава, че съдържа поисканите от него данни по секретен начин.\r\nПрипомняме, че Янев стана съветник на Бойко Борисов по въпросите за борба с корупцията във второто правителство на Борисов. Това се случи през януари 2015 година. ", "date": "2019.08.07", "title": "Яне Янев най-после проговори за папката \"QneQnev\" от изтеклите от НАП данни"}
{"url": "https://www.actualno.com/america/avstralija-i-nato-podnoviha-otbranitelen-dogovor-news_774980.html", "text": "      Австралия и НАТО подновиха отбранителен договор с фокус върху Тихоокеанския регион, съобщават световните агенции.      Генералният секретар Йенс Столтенберг похвали приноса на Австралия в международната сигурност и задълбочаващото се сътрудничество с НАТО.   Столтенберг е на посещение в Сидни, където проведе среща с премиера Скот Морисън, военния министър и външния министър.\r\nТе подновиха партньорско споразумение на борда на разрушителя HMAS Hobart.  \"Австралия е високо ценен партньор на Алианса\",посочи генералният секретар, като подчерта мисиите на страната в Афганистан и Ирак. ", "date": "2019.08.07", "title": "Австралия и НАТО подновиха отбранителен договор"}
{"url": "https://www.actualno.com/business/kak-naj-lesno-da-izberem-podhodjashtija-korporativen-podaryk-news_774903.html", "text": "      Как изглежда подходящият корпоративен подарък и изобщо съществува ли  такъв? Този въпрос все по-често си задават HR-и и собственици на фирми,  особено когато наближат празници, фирмени партита, тиймбилдинги, бизнес  срещи с партньори и други събития от подобен тип. Може би за никого не е  приятно да види срещу себе си не особено ентусиазирана реакция на своя  служител, колега или партньор, когато, подавайки му брандираната фирмена  торбичка, той открие вътре поредния сувенир, който ще хваща прах върху  бюрото му през следващите няколко месеца. Няма нужда от повече  главоблъсканица. Решенията вече са измислени. С тях ще могат да се  запознаят посетителите на международното изложение за печат и реклама  COPIS, което ще отвори врати от 25 до27 септември в Интер Експо Център.       И тази година единственото професионално бизнес изложение за сектора в  България продължава тенденцията си на непрекъснат растеж, като ще се  разгърне на площ от 8000 кв. м и ще се състои в зали 2,3 и 4 на Интер  Експо Център.   Скучните подаръци отдавна не са на мода. С това вече се съгласихме и  затова сме единодушни – важна е формата, под която ще бъдат поднесени,  защото опаковката създава първоначалното настроение. По време на COPIS  2019 хартиени торбички с възможност за брандиране с различни визии за  специални поводи (Коледа и Нова година например) ще предложи една от  водещите печатници у нас. Сред любопитните идеи ще бъде и подаръчен  комплект от Вивати в уникална кутия от 5 части, която грабва вниманието  със специално проектираните легла за всеки елемент, създаващи стилен  вид. Персонализирането на подаръци също може да бъде много лично  послание, което да впечатли получателите им. Гравирането на елементи  придобива все по-голяма популярност. Способностите си в тази област ще  демонстрират от ДЕВЛАЗЕР, като ще покажат и лазерните си машини, които  режат и гравират с голяма прецизност, позволявайки изработването на фини  детайли. Технологиите винаги са правилен избор Варианти за подаръци на COPIS няма да липсват, но няма да крием, че  технологичните „джаджи“ са може би сред най-предпочитаните. Wireless  зарядно за телефон например позволява бързо зареждане, без да е  необходимо да се използва кабел, и би паснало отлично на някого, който  обича пътуванията. Друго практично устройство, което също може да се  окаже подарък-мечта е Flexi Holder, представляващ универсална поставка  за телефон, която може да бъде използвана и като стойка. Лепилото,  използвано за закрепване на поставката към телефона, е много здраво и,  което е по-важно, не оставя никакви следи или петна по повърхността му.        Когато говорим за фирмени подаръци, няма как да не обърнем внимание и  на класиката, а именно различните луксозни пишещи средства, които  впечатляват не само с външния си вид, но и със своята практичност.   Английски стил и качество, в спираща погледа подаръчна кутия, ще открият  посетителите на COPIS под бранда Platignum. Писалките и химикалите  Diplomat са друг подходящ корпоративен подарък или фирмена реклама. Те  изпъкват със своя класически дизайн, немско качество и луксозна  опаковка. Създадени с бижутерска прецизност и изящество от масивно  сребро проба 925, посетителите на изложението няма как да пропуснат да  разгледат и немските сребърни пишещи средства Waldmann. Tефтерите Lasta,  произведени в западната ни съседка Сърбия, пък успешно защитават  твърдението, че ретро дизайнът никога не излиза от мода.  Колкото и странно да звучи, най-прекият  път до намирането на  правилния фирмен подарък може да бъде сладък. А какво по-приятно от това  да подариш няколко блокчета шоколад и то под формата на звезди по  специална рецепта на Słodkie Upominki. Разбира се, съществува  възможността да попаднеш на човек, който е на хранителен режим, но кой  не би нарушил диетата си по време на празниците?   След толкова идеи рекламните отдели на повечето фирми може спокойно  да си отдъхнат, като заградят датите от 25 до 27 септември в календара  си. Изненадите на COPIS обаче не се изчерпват с гореизброеното.  Международният B2B форум за осми път ще стане притегателен център за  специалистите от сектора на печатните и рекламните комуникации.  Непрекъснато разширяващата се чуждестранната партньорска мрежа на  събитието предполага по-голям потенциал както от национални, така и от  международни контакти, особено от Балканите, Централна и Западна Европа.  Повече за това какво предстои може да научите на: . ", "date": "2019.08.07", "title": "Как най-лесно да изберем подходящия корпоративен подарък?"}
{"url": "https://www.actualno.com/curious/britanski-vodesht-zajavi-che-debelite-hora-ne-trjabva-da-gi-ima-news_774914.html", "text": "      Британският ТВ водещ Марк Бюрк заяви, че затлъстяването не е заболяване и затова хората, страдащи от него не трябва да се лекуват, съобщи Metro.      \"Вие сте дебели, защото ядете прекалено много\", написа журналистът.   По думите му пълните хора \"не са болни, а са слаби\", а тяхната смърт ще позволи да се запазят пари за националната здравна служба. \r\nБюрк допълни, че съвсем не е задължително дълголетието да бъде главна цел в живота. Преждевременната смърт на хората с излишни килограми може да се счита за тяхна \"самоотвержена жертва\" в борбата с демографския дисбаланс, пренаселеността и климатичните промени  По данни на британските власти почти всеки трети възрастен и всяко пето дете до 11 години страдат от затлъстяване. ", "date": "2019.08.07", "title": "Британски водещ заяви, че дебелите хора не трябва да ги има"}
{"url": "https://www.actualno.com/asia/erdogan-turcija-shte-zashtitava-nacionalnite-si-interesi-po-vsjakakyv-nachin-news_774906.html", "text": "      Президентът на Турция Реджеп Тайип Ердоган заяви, че страната му ще защитава националните си интереси както чрез диалог и дипломация, така и с употребата на военна сила, ако това се наложи. Изказването е направено по време на традиционната му среща с турските посланици, с които е обсъдил актуални теми от световната политика, предаде БГНЕС.      Относно борбата срещу ФЕТО Ердоган заяви, че очаква САЩ да предприемат конкретни действия, независимо дали ще решат да екстрадират ръководителят на организацията Фетхуллах Гюлен в Турция, или ще престанат да снабдяват с оръжие терористичната кюрдска организация ПКК.   Във връзка с доставката на руските ракетни системи С-400, президентът подчерта, че няма конкретни доказателства, че противоракетната система застрашава НАТО или програмата за производство на изтребители F-35. „Ние ще защитаваме своите национални интереси когато е необходимо, посредством диалог, но и с по-меки елементи на сила. Понякога с принудителните методи на дипломацията, но, ако се налага, с употреба на реална сила”, заяви Ердоган, цитиран от Анадолската агенция.\r\nПо отношение на двустранния диалог с Европейския съюз президентът подчерта, че ако ЕС иска да бъде глобален играч, трябва първо да приеме Турция. „Членството на Турция не трябва да бъде жертва на волята на няколко държави”, категоричен бе Ердоган.  Той подчерта, че в Източното Средиземноморие може да бъде постигната стабилност само ако се зачитат интересите както на Турция, така и на турците киприоти. ", "date": "2019.08.07", "title": "Ердоган: Турция ще защитава националните си интереси по всякакъв начин"}
{"url": "https://www.actualno.com/europe/vzriv-v-kopenhagen-news_774905.html", "text": "      Мощен взрив е избухнал в сградата на данъчната служба в Копенхаген. На място е пристигнал министърът за данъчна политика Мортен Бьодсков (Morten Bødskov), съобщава издание DR.      По данни на полицията, инцидентът се е случил на 6 август късно вечерта. В момента на взрива в сградата са се намирали двама души, но никой от тях не е пострадал. Повредена е фасадата на зданието, предаде БГНЕС.   Министърът е определил произшествието като „много сериозно”. Полицията издирва виновните. ", "date": "2019.08.07", "title": "Взрив в Копенхаген "}
{"url": "https://www.actualno.com/america/fbr-razsledva-strelba-po-vreme-na-kulinaren-festival-v-sasht-news_774895.html", "text": "      ФБР разследва случая със на храната в Калифорния като \"вътрешен тероризъм\", съобщава телевизионният канал NBC, цитиран от БГНЕС.      Инцидентът се е случил на 28 юли в Западна Калифорния по време на един от най-големите фестивали на храната.   По последна информация, загиналите са трима, а 15 души са били ранени. Сред загиналите са 6-годишно момче и 13-годишно момиче.\r\nПредполагаемият извършител е бил убит. По-късно е установена неговата самоличност: Сантино Уилям Лиган, на 19 години.  По данни на полицията, той се е промъкнал на фестивала през направен от него отвор в оградата.\r\nСпоред разследващите, Лиган се е интересувал от идеологията на насилието. Изследването на цифровите устройства, принадлежащи на стрелеца, са показали, че в списъка на целите му са включени религиозни групи, политически партии в страната, както и правителствени учреждения. Набелязани са били конкретни църкви и сгради на съдилища.    ", "date": "2019.08.07", "title": "ФБР разследва стрелба по време на кулинарен фестивал в САЩ "}
{"url": "https://www.actualno.com/climate/opasnost-ot-nov-chernobil-v-severnija-ledovit-okean-news_774843.html", "text": "      Атомната агенция на Русия се готви да пусне в употреба първата плаваща в света. АЕЦ \"Академик Ломоносов\" е в Северния ледовит океан и вече предизвиква асоциации с най-голямата ядрена авария в света - избухването на един от реакторите на Чернобил, пише Euronews, цитирана от БГНЕС.      Платформата, върху която е плаващата АЕЦ, е закотвена в Мурманск, на около 200 километра от границата с Норвегия. Тя ще бъде изтеглена 5000 километра през Северния ледовит океан, за да пристане в град Певек в Чукотка и да захранва с електричество и отопление минната и нефтодобивна дейност там.   \"Грийнпийс\" и други активисти предупреждават, че сложната операция може да доведе до авария и голяма екологична катастрофа.\r\nКонстантин Фомин, експерт по Арктика на \"Грийнпийс\", казва за АЕЦ \"Академик Ломоносов\" следното: \"Ако стане авария в Арктика, ограничаването на щетите ще е много по-трудно, отколкото в Чернобил. Ликвидаторите ще са изправени пред непосилни атмосферни условия и ще бъдат на хиляди километри от необходимата им инфраструктура.\"  Фомин казва, че никой на света няма опит с ядрени аварии в Арктика и не е готова да реагира, ако нещо се обърка.\r\nРусия твърди, че плавателният съд, който превозва АЕЦ \"Академик Ломоносов\" е \"непотопяем\". Според руските власти, дългият 140 и широк 30 метра кораб е предвиден да издържи на цунами или друго природно явление. Той нямало да бъде повлиян дори от сблъсък с айсберг.   АЕЦ \"Академик Ломоносов\" има малка мощност, в сравнение с традиционните ядрени електроцентрали. Все пак плановете предвиждат тя да произвежда достатъчно топлинна и електроенергия за нуждите на 100-хиляден град.     ", "date": "2019.08.07", "title": "Опасност от нов Чернобил в Северния ледовит океан?"}
{"url": "https://www.actualno.com/education/bylgarski-uchenici-zavouvaha-dva-medala-na-mejdunarodnata-olimpiada-po-geografija-news_774904.html", "text": "      Два сребърни медала спечелиха български ученици на в Хонконг, съобщиха от министерството на образованието.      Стефан Тодоров Иванов от ППМГ „Акад. Никола Обрешков“ в Бургас и Дилян Динев Пенев от МГ„Д-р Петър Берон“ във Варна са сред победителите.   В олимпиадата участваха четирима български ученици и двама ръководители.\r\nДругите двама участници са Теодор Павлов Костов от МГ „Д-р „Петър Берон“ във Варна и Антонио Симеонов Георгиев от ПМГ „Академик Сергей Корольов“ в Благоевград. Българските ученици се състезаваха с отбори от 50 страни. На всички са присъдени грамоти за участие в Международната олимпиада.  Ръководители на отбора бяха Мариана Султанова, главен експерт в ЦОПУО и Стойчо Димитров, учител в НЕГ „Гьоте“ в Бургас. ", "date": "2019.08.07", "title": "Български ученици завоюваха два медала на Международната олимпиада по география "}
{"url": "https://www.actualno.com/america/djon-boltyn-posochi-kitaj-kato-prichina-za-izlizaneto-na-sasht-ot-drsmo-news_774900.html", "text": "      Една от причините за излизането на САЩ от Договора за ликвидация на ракетите със среден и малък обсег (ДРСМО) е наличието на голям брой такива ракети у Китай. Това заяви съветникът на Белия дом по националната сигурност Джон Болтън, предаде РИА Новости.      „Мисля, че вие говорите за коментарите на министъра на отбраната Марк Еспер за това, че искаме да разгледаме въпроса за разполагане на ракети със среден и малък обсег в Далечния Изток. Това е, защото Китай вече е разположил хиляди такива ракети. Те не са страна по ДРСМО, така че можеха да го правят свободно“, заяви той в ефира на телевизионния канал Fox News, отбелязва агенция \"Фокус\".   По думите на Болтън, от гледна точка на американските власти, при обсъждането на евентуалното разполагане на ракети в региона става въпрос само за защита на военните от САЩ в Япония и Южна Корея и съюзниците.\r\nПо-рано военният министър Марк Еспер подчерта, че се обявява за възможно най-скорошно разполагане на ракети със среден обсег с наземно базиране в Азия.    ", "date": "2019.08.07", "title": "Джон Болтън посочи Китай като причина за излизането на САЩ от ДРСМО"}
{"url": "https://www.actualno.com/curious/3-te-zodii-koito-shte-se-sgodjat-do-kraja-na-godinata-news_774926.html", "text": "                  Имате наистина здрава и чудесна връзка, която не бива да губите. Малките ви различия са в рамките на нормалното - не може да очаквате довекът до вас да е ваше копие. Бъдете щастливи с дългия път, който сте извървяли заедно и запазете любовта си дълго, дълго време... че защо не и завинаги? Тази година е перфектна, за да чуете или зададете онзи въпрос, от който краката ви ще се подкосят. Няма смисъл да чакате повече, очевидно това е вашата половинка в живота. Имате бъдеще заедно и още много хубави емоции, които ви очакват.       Започвате да се притеснявате, че никога няма да чуете Онзи въпрос, който така дълго чакате. Чудите се дали човекът до вас не е размислил и дали взаимоотношенията ви вървят в правилната посока. Истината е, че ви очаква незабравима изненада, а липсата на разговори по темата  е част от нея. Открили сте своя човек и трябва да бъдете спокойни, че и той мисли същото за вас. Имате уважение един към друг, разбирателство, нестихваща страст и всичко, за което някога сте си мечтали. Това е вашият човек!      ", "date": "2019.08.07", "title": "3-те зодии, които ще се сгодят до края на годината"}
{"url": "https://www.actualno.com/society/gdbop-sprja-40-nelegalni-sajta-za-teglene-na-filmi-news_774902.html", "text": "      44-годишен мъж от София е арестуван при спецоперация на отдел \"Киберпрестъпност\" при ГДБОП под ръководството на Софийска районна прокуратура.      Според първоначалните данни мъжът е създал и администрирал над 40 интернет страници, чрез които е разпространявал в Интернет актуални филми.   Мъжът първоначално публикувал филмите в една част от контролираните от него сайтове. След достигне на определен брой посетители и генериран трафик, за който респективно получавал заплащане от Google, той свалял произведенията и ги споделял отново, но в част от другите домейни. „\r\nДоходоносната процедура се повтаряла 4-5 пъти до изчерпване на ресурса от контролираните от него сайтове. Филмите са обект на авторско право. За тяхното многократно разпространение, столичанинът получавал многократно заплащане от Google, тъй като се касаело за интернет трафик към различни домейни.  Достъпът до използваните за престъпната дейност интернет страници е преустановен от ГДБОП в рамките на проведените процесуално-следствени действия, при които са събрани и необходимите електронни доказателства. ", "date": "2019.08.07", "title": "ГДБОП спря 40 нелегални сайта за теглене на филми "}
{"url": "https://www.actualno.com/curious/zodiite-koito-sa-naj-golemi-optimisti-news_774929.html", "text": "                     Никой никога не би обвинил Овена в плахост. Известен с високата си увереност, Овенът е склонен да има купища оптимизъм в началото на нещо, но трудно пренася това до края. Понякога Овенът може да се отклони от оптимизма към безразсъдство.         Телецът не е особено известен с веселото си разположение, така че можете да се сблъскате с трудности щом става въпрос за оптимизъм. За щастие, трудолюбивия, упорит Телец никога не се отклонява от предизвикателство!   Близнаците абсолютно обичат промяната, така че щом става въпрос за оптимизъм, всичко е наред. Ако всеки ден е различен от предходния, това е чудесна новина и Близнаците могат да бъдат щастливи.       Свръхчувствителността на Рака е тяхната благословия и проклятието им, така че поддържането на по-оптимистичен изглед ще помогне, когато вашата тъмна страна иска да се покаже. Когато Ракът се чувства особено песимистичен, той е склонен да се изолира и става некомуникативен. Това само ще влоши вашия песимизъм, така че не забравяйте да се насилвате да имате повече контакти с хора навън, дори ако това означава просто ходене до местното кафене.   ", "date": "2019.08.07", "title": "Зодиите, които са най-големи оптимисти"}
{"url": "https://www.actualno.com/america/hiljadi-poiskaha-ostavkata-na-prezidenta-na-honduras-zaradi-vryzka-s-kartelite-news_774850.html", "text": "      Хиляди излязоха на протест с искането президента на Хондурас да подаде оставка, заради подозрения за връзка с наркокартелите, предаде БГНЕС.      Множеството премина през центъра на столицата Тегусигалпа с викове \"Нарко вън!\", имайки предвид президента Хуан Орландо Ернандес.   За евентуална връзка на Ернандес с картелите се разбра от документи от прокуратурата в Ню Йорк. Американски прокурори твърдят, че кандидатпрезидентската кампания Хуан Орландо Ернандес през 2013 година получила 1,5 милиона долара от наркокартел. Той използвал парите, за да подкупи държавни служители, които му осигурили протекция, както и за някои обществени инфраструктурни проекти.\r\nЕрнандес отхвърля обвиненията. Той твърди, че е жертва на очерняща кампания от картелите, които се опитва да разбие. Ернандес обвини и предишния президент Мануел Зелая, че се е съюзил с гангстерите, за да го дискредитира.  Протестиращите в столицата атакуваха полицията с пръчки и камъни. Полицаите им отвърнаха със сълзотворен газ. Червеният кръст каза, че е била оказана медицинска помощ на петима души.\r\nДемонстрацията беше организирана от сдружение на работнически синдикати и служители в обществения сектор, които искат оставката на Ернандес и по линия на планираните от него реформи в държавните служби.   Хуан Орландо Ернандес е консервативен политик и съюзник на Съединените щати. Той се оказа под голям натиск у дома, след като по-малкият му брат Тони беше арестуван в Маями по обвинения в трафик на наркотици.     ", "date": "2019.08.07", "title": "Хиляди поискаха оставката на президента на Хондурас заради връзка с картелите "}
{"url": "https://www.actualno.com/asia/talibanite-poeha-otgovornost-za-atakata-v-kabul-ranenite-sa-blizo-100-dushi-news_774917.html", "text": "      Кола бомба се взриви в сряда пред полицейско управление в столицата на Афганистан – Кабул, ранявайки най-малко 95 души. Това съобщиха властите на страната. Талибаните вече поеха отговорността за атаката, предаде Reuters, цитирана от агенция \"Фокус\".      Взривът се случи в сутрешния час пик в западната част на града. Талибаните обявиха, че един от техните самоубийствени атентатори е атакувал „наборен център“.   „Голям брой войници и полицаи бяха убити или ранени“, се казва в изявление на групировката, която в момента води преговори за изтегляне на американската армия от Афганистан след 20 години кръвопролития.\r\nГоворител на Министерството на здравеопазването в Кабул съобщи, че в болниците са приети 95 ранени. Повечето от тях са цивилни и има много жени и деца, обясни още експертът.    ", "date": "2019.08.07", "title": "Талибаните поеха отговорност за атаката в Кабул, ранените са близо 100 души"}
{"url": "https://www.actualno.com/america/maduro-obvini-glavnija-syvetnik-na-trymp-che-opital-da-go-ubie-news_774858.html", "text": "      Президентът на Венецуела Николас Мадуро каза, че преди година било поръчано от съветника на президента на САЩ Джон Болтън, предаде БГНЕС.      Мадуро заяви, че \"разполага с доказателства\", че Болтън стои зад опита за убийство.   Инцидентът стана на 4 август 2018 година, докато Мадуро беше на трибуната по време на парад в Каракас. Тогава към него се отправиха няколко дрона с прикрепени към тях експлозиви. Според президента, при взрива пострадали седем гвардейци, а той останал невредим.\r\n\"Всичко води към Джон Болтън. Той има мислене на престъпник. Мислене на убиец\", каза Мадуро.  Според президента на Венецуела, той засега нямал основания да обвинява американския президент Доналд Тръмп, но имал основания да иска разследване срещу Болтън.\r\nТова не е първият път, в който Николас Мадуро обвинява Джон Болтън, че подготвя убийството му. Той заяви още, че съветника на Тръмп \"оглавява терористичен план за намеса в делата на Венецуела.\"    ", "date": "2019.08.07", "title": "Мадуро обвини главния съветник на Тръмп, че опитал да го убие"}
{"url": "https://www.actualno.com/sofia/manolova-se-oplaka-ot-vlastova-represija-news_774868.html", "text": "      Все по-трудно ми е да защитавам правата на гражданите. Справедливите им искания не се удовлетворяват. Има опит да бъде блокирана дейността на институцията на омбудсмана. Впрягането на всички приближени до властта медии говори за страх дали няма да се кандидатирам за кмет на София.  Така Мая Манолова отговори на въпрос на БНТ ще се кандидатира ли за кмет на София на предстоящите през есента местни избори или не.      \"Показала съм, че решенията ги вземем не под натиск (бел. ред. - ). Решението ми ще бъде оформено в резултат на очакванията на гражданите – срещам се с тях всеки ден и ги чувам\", заяви омбудсманът, която видя опит да бъде сплашена и дискредитирана.   Манолова отказа да коментира и бъдещата партия на Слави Трифонов. Припомняме, че има слухове, че Трифонов може да я подкрепи в евентуалната ѝ кандидатура за кмет на София.\r\nНа 16 септември изтича крайният срок за регистрация за местните избори, които ще се проведат в края на октомври.   ", "date": "2019.08.07", "title": "Манолова се оплака от властова репресия"}
{"url": "https://www.actualno.com/america/fbr-objasnjava-strelbata-v-dejtyn-kato-akt-na-neobjasnimo-zasega-nasilie-news_774849.html", "text": "      Конър Бетс, който и още 8 души в американския град Дейтън, е бил обсебен от идеята за насилие и се е забавлявал с мисълта да извърши масово убийство, предаде БГНЕС. Освен 9-те жертви, при нападението бяха ранени и 25 души.      Агентът от ФБР Тод Уикъръм каза на пресконференция, че два дни след кървавото престъпление, което завърши със смъртта на Бетс, все още не е напълно сигурно какви са били мотивите му и дали е имал съучастник.   \"Лицето е имало обсесия от идеологии на насилието\", казаха от ФБР.\r\nСпоред агентите, няма никакви индикации, че 24-годишният Конър Бетс е бил мотивиран от расова или етническа омраза, въпреки че 6 от 9-те убити са чернокожи. \"Той е разучавал масови стрелби и е изказвал желание да извърши такава\", казаха от ФБР.  Въпреки тези открития, разследващите казват, че все още не знаят много неща. \"Искаме да разберем дали някой му е помогнал и кой е бил. Дали някой е знаел в по-големи подробности за намеренията му, както и защо е решил да прибегне към точно този тип нападение\", казват от ФБР.\r\nБетс имал полуавтоматична карабина и специален пълнител, побиращ 100  патрона. Той носел маска и бронирана жилетка. Полицейският патрул, който  го застрелял, успял да го елиминира само 30 секунди, след като убиецът  открил огън по хора пред нощно заведение.    ", "date": "2019.08.07", "title": "ФБР обяснява стрелбата в Дейтън като акт на необяснимо засега насилие"}
{"url": "https://www.actualno.com/business/chinovnik-kolete-prasetata-sega-za-da-mojete-da-gi-jadete-kato-dojde-chumata-njama-da-moje-news_774865.html", "text": "       Защо се избиват здрави прасета като превенция срещу африканската чума? Защото, ако влезела чумата, месото нямало да може да се ползва, а директно ще се загробва . Това заяви зам.-земеделският министър Янко Иванов, след като днес изтича гратисният период за доброволно умъртвяване на домашни прасета в Хасковско и Добрич.      През октомври тази година ще има проверка на Европейската комисия как се справяме с африканската чума. Ще се проверява и отчетността по отпусната европейска помощ, каза още Иванов по темата. Той уточни, че за да бъдем считани за страна без африканска чума, трябва 3 години да няма проявление на болестта и това да бъде потвърдено от независим мониторинг.   2,9 млн. евро помощ от ЕС за африканската чума е само един транш, вероятно ще се наложи да поискаме още, добави Иванов пред Националната телевизия. И призна, че голяма част от стопаните в България не са регистрирали прасетата си, което сега поставя огромна въпросителна за бъдещо обезщетение . Припомняме, че досега има само обещание за 300 лева за обеззаразяване на стопанство, където е гледано нерегистрирано прасе.\r\nСега Иванов заговори за \"търсене на механизми за финансова подкрепа\" за такива стопани, за да могат да изчистят дворовете си и да почнат наново, визирайки точно въпросните 300 лева. Той призна и, че държавата не се е справила с темата \"гледане на прасета по домашно\" и още има много дворове, където животните се гледат без никакви мерки за биосигурност.  Що се отнася до лова, зам.-земеделският министър Янко Иванов обясни, че ловът поединично не е ефективен - по-ефективно е с капани. Гледната точка на ЕС Еврокомисарят по здравеопазването и безопасността на храните Витянис Андрюкайтис коментира пред БНТ, че проблемът с африканската чума вече се превръща в регионален и все още няма . \"Не става въпрос за лични интереси или политически игри – всички вече носим отговорност\", подчерта Андрюкайтис. Той посочи, че \"винаги ще има\" правителства или дори местни власти, които отричат съществуването на чумата поради фалшиви новини. \"Евтаназията е абсолютно необходима – разбирам, че на хората им е трудно заради емоционална привързаност или да не загубят поминъка ѝ\" , добави еврокомисарят, който подчерта, че не трябва чумата да отиде в Северна Македония, Сърбия, Гърция и Турция.       Андрюкайтис призова да се спазват мерките, да няма нерегламентиран лов и да има ефективни действия срещу нелегалната търговия с месо. Той добави, че досега ваксина има само срещу нодуларния дерматит. Омбудсманът критикува Хората са притеснени, те са и гневни, защото властта се опитва да прехвърли цялата отговорност върху най-беззащитните. Опитът е хората, които отглеждат прасета, за да се препитават, да поемат отговорността. За една година мерките, които е предприела държавата, доведе до 27 огнища от чума. Това заяви омбудсманът Мая Манолова, посочвайки директно Министерството на земеделието.\r\nМанолова беше на протест в Първомай и определи за абсурдна ситуация, при която представители на БАБХ и МЗХ обяснявали как стопаните трябвало да прочетат \"n на брой научни статии и предупреждения по сайтове\". Новина ли е за държавата, че хората гледат прасета по дворовете си, попита омбудсманът.\r\nМая Манолова счита и, че процедурата по регистрация на домашни животни е сложна и е трябвало държавата да поеме процеса, не да кара държавата. \"Не може да управляваш кризата от кабинета си в София\", категорична е тя. \"Ако Европа не може да плати, защо съществува държавата, щом не можем да подкрепим сънародниците си в беда\", попита Манолова и определи за \"непочтено\" делението на индустриални стопани и на малки стопани. \"Нерегистрирането на прасетата е отговорност на институциите, които не са си свършили работата\", подчерта тя.      На въпрос какво ще направи, Манолова отговори, че се опитва да посредничи и да обясни, че не може да се следва тезата \"ще заколим прасетата насила, ако не го направите вие, защото не сте били отговорни\". Ще искам справедливо обезщетение по пазарни цени за всяко убито животно, завърши омбудсманът.\r\nКакво е настроението в Сливенско заради африканската чума – научете в ! ", "date": "2019.08.07", "title": "Чиновник: Колете прасетата сега, за да можете да ги ядете – като дойде чумата, няма да може"}
{"url": "https://www.actualno.com/burgas/v-burgaski-kvartal-se-oplakvat-ot-spiranija-na-toka-news_774875.html", "text": "      Жителите на бургаския квартал \"Сарафово\" се оплакват от това, че спира непрекъснато. Според тях това се случва най-често в малките часове на денонощието, когато консумацията е по-ниска. Прекъсване има понякога и в обедните часове.      Хора от квартала обясниха, че вече има материални щети в домакинствата им. Мнозина от тях се оплакват, че имат изгорели електроуреди, за които предстои да платят ремонта им или да закупят нова техника, съобщи bTV. Търговци пък се оплакват, че не могат да работят с клиенти, тъй като отнема време да стартират компютърните системи и касови апарати. Жителите обясняват, че ток няма и по улиците.   Вече е започнало събиране на подписи за прекратяване на постоянното спиране на тока. Гражданите заявиха, че ако не последват адекватни действия, ще заведат дела срещу EVN.\r\nОт EVN обясниха, че са получили един сигнал за спиране на тока в последните 2 седмици. Говорителят на компанията Крум Косев заяви, че продължават анализите по прекъсването на електрозахранването и се работи по отстраняването на проблемите.  Според кметския наместник на „Сарафово” - Неделин Недялков, от енергийната компания обясняват прекъсването на тока заради птици, които се изхождат по въздушните жици. От EVN обаче казват, че това е една от възможностите и се прави анализ да се установи какво точно се случва.\r\nЖители обясниха, че проблемите с тока в квартала са от години. Прекъсвания има и в съседния град Поморие.   Припомняме, че мрежата с високо напрежение е на Енергийния електросистемен оператор (ЕСО), а само на средно и ниско напрежение е на ЕРП-тата.     ", "date": "2019.08.07", "title": "В бургаски квартал се оплакват от спирания на тока"}
{"url": "https://www.actualno.com/asia/vzriv-v-kabul-ima-mnogo-raneni-news_774870.html", "text": "      Мощен взрив е избухнал в афганистанската столица тази сутрин. На отделни места се чуват изстрели, съобщава телевизионният канал Tolo News, цитиран от БГНЕС.      Инцидентът е станал в западната част на Кабул. От публикувани в социалните мрежи кадри се вижда как над сградите се издига висок стълб дим. По предварителна информация целта на взрива е било полицейското управление в един от столичните райони.   От местопроизшествието са изведени повече от 30 ранени. ", "date": "2019.08.07", "title": "Взрив в Кабул, има много ранени "}
{"url": "https://www.actualno.com/cite/neregistriraneto-na-prasetata-e-otgovornost-na-instituciite-koito-ne-sa-si-svyrshili-rabotata-news_774871.html", "text": "      Това заяви омбудсманът в коментар за по прасетата.       ", "date": "2019.08.07", "title": "Нерегистрирането на прасетата е отговорност на институциите, които не са си свършили работата"}
{"url": "https://www.actualno.com/society/ekspert-otgovornostta-kym-kolata-ne-spira-s-nejnoto-parkirane-news_774878.html", "text": "      \"Важно е да не забравяме, че нашата отговорност към автомобила не спира с неговото паркиране.\" Това каза бившият автомобилен състезател Владимир Илиев  коментар за трагичния случай в с. Розово, при който след като паркиран джип потегли и го уби.      Илиев обясни, че винаги трябва да се погрижим за това автомобилът да не потегли на собствен ход. За това трябва да следваме няколко стъпки. Те включват изгасването на двигателя, включване на първа предавка (за автомобили с ръчни скорости) и да дръпнем ръчната спирачка.   Като допълнителна мярка експертът обясни в интервю за bTV, че е добре да завъртим волана по посока на тротоара, за да се избегне евентуално изпускане на спирачните системи.\r\nПри автомобилите с автоматични скорости скоростният лост трябва да се намира на позиция P (Parking), след което да използваме ръчната спирачка.  Освен това той заяви, че грижата за шофьора е по-освободена при автоматичните скорости заради по-напредналите технологии.\r\nИлиев изтъкна, че всеки , който е на пътя и е в редовна употреба трябва да е минал Годишен технически преглед. Специалистът съветва винаги при наклон шофьорите да поглеждат евентуалната посока на автомобила и да предприемат съответните мерки като постави напр. камък пред гумата, за да избегне инцидент.    ", "date": "2019.08.07", "title": "Експерт: Отговорността към колата не спира с нейното паркиране"}
{"url": "https://www.actualno.com/america/cenata-na-petrola-otnovo-pada-zaradi-naprejenieto-mejdu-sasht-i-kitaj-news_774860.html", "text": "       спадна, когато започна търговията в сряда, поради напрежението между Съединените щати и Китай, пише Евронюз.      Търговската война между двете най-големи икономики доведе до притеснения за спад на търсенето.   Петролът от сорт Брент поевтиня до 58,70 долара за барел, което е спад с 24 цента или малко под половин процент.\r\nТексаският суров петрол също поевтиня до 53,43 долара за барел, което е понижение от 0,37 процента.  \"Цените на суровия петрол усещат натиска на притесненията на инвеститорите колко голямо може да е отражението на този търговски конфликт.\", казва банка ANZ в писмено становище.\r\nВ последната седмица петролът от сорта Брент загуби 9 процента от стойността си, като спадът започна от момента, в който президента на САЩ Доналд Тръмп каза, че от 1 септември ще бъдат въведени нови мита върху китайския внос.    ", "date": "2019.08.07", "title": "Цената на петрола отново пада заради напрежението между САЩ и Китай "}
{"url": "https://www.actualno.com/politics/raboteshtite-bedni-u-nas-sa-mejdu-600-i-800-hil-dushi-news_774887.html", "text": "      Работещите бедни в страната са между 600 и 800 хиляди. Това са хората, които получават от труд, но те не им стигат да покрият издръжката си на живот. Това каза социалният министър Бисер Петков и допълни, че доходите нарастват. Той уточни пред bTV, че за първото тримесечие средната заплата у нас е 1208 лева.      По думите му един от лостовете за влияние на правителството върху доходите е размера на минималната работна заплата, а тя е скочила от 510 на 560 лева.   Не е било постигнато споразумение как да се изчислява минималното работно възнаграждение между социалните партньори, но в управленската програма са посочени нейни нива на нарастване и те се спазват, категоричен е Петков.\r\nДруг начин за влияние върху живота на хората, живеещи в бедност, е чрез „социалните трансфери” като целевите помощи за отопление.  Социалният министър успокои, че в размера на новите е отчетено повишението на цената на тока, както и индексацията на пенсиите, така че средствата да бъдат адекватни и да няма изключени. ", "date": "2019.08.07", "title": "Работещите бедни у нас са между 600 и 800 хил. души"}
{"url": "https://www.actualno.com/sciencelogy/programisti-kym-vlastta-otvorete-koda-na-it-sistemite-na-instituciite-news_774881.html", "text": "      Да бъде отворен програмният код на софтуерните системи, с които работят българските институции. За това настоява на специалисти от ИТ сектора, обединени в професионалната платформа GitHub. Петицията досега е подкрепена от 712 души от цялата страна.      В замяна те обещават да помогнат за подобряване на качеството на разработения софтуер, с което ще се подобри и сигурността на самите програми/системи. ИТ експертите предлагат помощта си напълно безплатно. \"Мнозина от нас са готови да помогнат на доброволни начала, водени единствено от патриотични подбуди\", пишат те.\r\nПо думите им отварянето на кода е утвърдена практика в страни като Великобритания, Германия, Израел, Естония и десетки други държави.\r\nИТ специалистите призовават властите да отворят програмния код, за да се гарантира сигурността му, да се контролира качеството му и да бъде подобряван при нужда.  Отварянето на кода ще способства за по-честно и прозрачно изразходване на парите за публични ИТ системи.\r\nПо данни на БСК, всяка година от 2002 г. дo днес, България дава средно пo около 150 млн. лeвa гoдишнo национални и европейски средства зa въвeждaнe нa електронно управление. По всяка вероятност досега са похарчени около два и половина милиарда лева.\r\n\"Искаме да знаем къде са отишли парите ни! Защото думите \"честност\" и \"прозрачност\" не са празни приказки\", призовават софтуерните експерти.    Те цитират чл. 58а, ал. 1 от Закона за електронното управление, според който компютърните програми трябва да отговарят на критериите за софтуер с отворен код.\r\n\"Настоящата петиция призовава за спазването на закона и за разширяване на обхвата му\", завършват специалистите. ", "date": "2019.08.07", "title": "Програмисти към властта: Отворете кода на ИТ системите на институциите"}
{"url": "https://www.actualno.com/curious/kakvo-se-sluchva-s-tjaloto-ni-ako-piem-sok-ot-celina-vseki-den-news_774885.html", "text": "      Целината има много високо съдържание на фибри, което ни кара да се чувстваме сити, дори след малко количество от нея. Правейки сок, ние премахваме фибрите и буквално можем да съберем цял стрък в една чаша. Имайки предвид, че целината е пълна с витамини, минерали и други микроелементи, този сок е не просто вкусна напитка, а е супер здравословно допълнение към обичайния ни режим. Ето какво се случва с тялото ни, ако консумираме ежедневно сок от целина.       Целината е с високо съдържание на витамин А, който играе ключова роля за доброто зрение, предпазвайки очната повърхност от бактерии и вируси и предотвратявайки развитието на проблеми, свързани с възрастта.      Целината съдържа лутеолин – елемент, за който редица изследвания твърдят, че отслабва раковите клетки и ги прави по-податливи на лечение. Високото съдържание на елементи като желязо, магнезий и натрий придава на сока от целина силни алкализиращи свойства. С други думи, вкусната напитка неутрализира киселите храни, като по този начин ни помага да поддържаме здравословен баланс на pH.        Целината е с високо съдържание на калий, а както може би знаете този минерал играе важна роля в много от процесите на нашето тяло. Учените смятат, че калият е третият най-важен минерал за доброто ни функциониране, тъй като се явява електролит, регулиращ нивото на водата в клетките. Диабет тип 2 се превръща в сериозен здравословен проблем за съвременния свят. Изчислено е, че до 2030г. повече от 400 милиона души по света ще страдат от тази болест. Целината е един от естествените начини да предотвратите появата му заради съдържащия се витамин К, който подобрява чувствителността към инсулин. ", "date": "2019.08.07", "title": "Какво се случва с тялото ни, ако пием сок от целина всеки ден?"}
{"url": "https://www.actualno.com/europe/svetyt-znae-poveche-za-lunata-otkolkoto-za-morskite-dylbini-ucheni-ochakvat-promjana-news_774883.html", "text": "      Русия може да стане световен научен лидер, благодарение на интердисциплинарния проект „Океан”, занимаващ се със събирането на данни за подводния живот на нашата планета.      Това е мнението на професора по неврология Леонид Мороз от университета във Флорида и на професор Константин Крутовский от университета в Гьотинген – ръководител на центъра за геномни изследвания в Сибирския университет.   В интервю за РИА Новости двамата учени подчертават, че в момента човечеството знае много повече за Луната, отколкото за морските дълбини, въпреки че 71% от повърхността на Земята е покрита с вода.\r\nРешаването на този въпрос е заложено в проекта „Океан”. Той предвижда организиране на околосветски морски изследователски експедиции с цел създаване на геномен атлас на всички видове, обитаващи океаните.  Авторите на проекта разчитат за провеждат изследванията, включително геномното секвениране, на борда на изследователския кораб.\r\nТова ще позволи да бъдат описани видове, които е невъзможно да се доставят в традиционните лаборатории – например дълбоководни, редки или лесни за повреждане организми.   Реализацията на проекта ще доведе до пробив в изследванията и ще има глобален ефект върху човечеството, сравним с космическите проекти от 60-те години на миналия век. Проектът гарантира също пълноценно участие на Русия в планирания глобален проект Earth BioGenome Project.     ", "date": "2019.08.07", "title": "Светът знае повече за Луната, отколкото за морските дълбини - учени очакват промяна"}
{"url": "https://www.actualno.com/curious/vijte-kak-slavi-dogan-i-ilija-pavlov-se-zabavljavat-na-kupon-na-multigrup-prez-1996-video-news_775114.html", "text": "        В ерата на виртуалната памет всеки може да си припомни важни събития от политическия живот на страната ни, стига да има желание за това.       Попаднахме на видео, което показва празненството по случай 45-годишнината на Вежди Рашидов на 14 декември 1996 г. По това време България е управлявана от БСП, а министър-председател на страната е Жан Виденов.   Компанията „Мултигруп“, начело с Илия Павлов, чества празника на Рашидов в ресторант „България“, а сред гостите са най-различни хора, оставили по един или друг начин следа в историята на България.\r\nНа архивните кадри ясно се виждат президентът Желю Желев и неговата съпруга Мария, които танцуват хоро за здравето на рожденика, депутатът от СДС Венцислав Димитров, Ахмед Доган, както и много представители на културните среди у нас  – покойният режисьор Крикор Азарян, илюзионистът Астор и други.  Любопитното е, че сред гостите е и , който наскоро обяви, че започва работа по политически проект. Илия Павлов, Ахмед Доган и техните скъпи гости се забавляват над пищна трапеза в години на страшна инфлация.\r\nСамо седмица след този „купон“ обаче Виденов ще подаде оставка, а в началото на 1997 г. България официално ще навлезе в тежка политическа криза.          ", "date": "2019.08.07", "title": "Вижте как Слави, Доган и Илия Павлов се забавляват на купон на Мултигруп през 1996 (ВИДЕО) "}
{"url": "https://www.actualno.com/society/novini-ili-novini-kartinata-na-pechata-za-7-avgust-news_774844.html", "text": "      Редакционният екип на представя кратък преглед на печата от днешния 7 август.       Българските власти са на път да заличат свиневъдството, като се оправдават, че следват стриктно европравилата, пише вестникът. Но масовото избиване на животни, с което Българската агенция по храните (БАБХ) се опитва панически да ограничи пораженията от африканската чума по свинете, не съществува като мярка в нито една директива на ЕС. В същото време БАБХ проспа безценно време за важни мерки, които можеха да предотвратят епидемията. Това коментира в интервю за Offnews д-р Сергей Иванов, молекулярен биолог и експерт по храните, част от активистите на \"Активни потребители\".   2566 души са получили българско гражданство за първите 6 месеца на тази година. Това става ясно от отчетите на комисията по придобиване на българско гражданство към вицепрезидента Илияна Йотова за първите 6 месеца на 2019 г.\r\nКомисията разглежда всеки от случаите, предложени от министъра на правосъдието, и се произнася след това. За посочения период са издадени общо 98 указа за 3068 случая за промени в българското гражданство. 409 души са възстановили българските си паспорти. На 88 души са отнети българските паспорти. На 1390 пък въобще е отказано наше гражданство по предложение на министъра на правосъдието, подкрепено от комисията, а на други 245 - по решение на вицепрезидента. 46-има са получили “не” за възстановяване на гражданството си у нас.     Измамници се опитват да стигнат до паролите ни за електронно банкиране и да точат банковите ни сметки. Мошениците се възползват от притесненията на хората около хакването на личните данни на милиони българи в Националната агенция по приходите (НАП).\r\nИзмамата е добре позната от миналото. До потребителите се изпращат подвеждащи имейли, в които се обяснява, че заради хакерската атака срещу НАП е необходимо отново да въведат паролите си за електронно банкиране, за да се повиши сигурността им. Имейлът съдържа и линк към сайт, през който става кражбата на пароли и потребителски имена.\r\nАтаката е срещу почти всички банки, които работят в България. Ако повярват на заблудата и впишат секретния си код в изпратената по имейл форма, хората на практика ще дадат достъп на престъпниците до профила си за е-банкиране. Над 10 са опасните плажове по българското Черноморие, на които най-често се случват тежки инциденти в морето. Причината е, че ивиците са дълги, открити и щом духне вятър, се вдигат високи вълни. \"Германката\" и \"Харманите\" до Созопол, \"Мостът\" в Бургас, \"Липите\" до Синеморец са сред местата, където най-често има удавени. На тези места има дънни ями със силни подводни течения и обикновено се вдигат големи вълни.    ", "date": "2019.08.07", "title": "Новини или Novini - картината на печата за 7 август"}
{"url": "https://www.actualno.com/celebrate/sv-mychenici-marin-i-asterij-news_688545.html", "text": "      В дните на езическите царе Валериан и на неговия син Галиен в Рим живял един честен и добродетелен велможа, на име Астерий, който изповядвал Христовата вяра. Той бил знатен и богат човек и се ползвал с благоразположението на царете. По време на гоненията, които бил повдигнати срещу Христовата Църква, Астерий строго пазел благочестието, без да крие своята вяра в Господа Иисуса Христа.      Веднъж, когато се намирал в пределите на Палестина, свети Астерий дошъл в град Кесария Филипова, известен у финикийците под името Панеади. В този град, населен с идолопоклонници, имало обичай да се извършва езическо празненство близо до извора, изтичащ от планината Панеас. Оттук, предполагат, води началото си и река Иордан.\r\nВ деня на този празник принасяната на беса жертва ставала невидима: обитаващият там бяс похищавал жертвата, скривайки я от очите на хората и заслепените от заблуждението си езичници прославяли тази бесовска измама като велико чудо. Христовият раб Астерий, като присъствал на самия бесовски празник, не могъл да не изпита болка в сърцето си заради заблуждението и душевната слепота на прелъстения народ. Той повдигнал очите си към небето, издигнал ръце и с вяра се помолил на Христа Бога да изгони беса, който прелъстявал народа. И бесът на часа бил прогонен от Божията сила, и бесовското чудо се прекратило: всички виждали с очите си жертвата, тя вече не се скривала както по-рано и не ставала невидима. А когато чудото престанало да се извършва, вече не се извършвало и празненството, тъй като езичниците престанали да се събират при изворите.\r\nТака молитвата на свети Астерий, съединена с вяра, очистила това място от бесовската сквернота.  А неговото страдание за Христа, по Божие усмотрение, станало по следния начин.\r\nВ другата Кесария - Кесария Палестинска - живеел един знатен и богат воин на име Марин, но той бил още по-благороден чрез вярата си в Христа и още по-богат - чрез добрите си дела. Другарите му в полка го подтиквали да заеме мястото на стотника, което останало свободно след смъртта на заемащия го преди това воин.\r\nДокато Марин се готвел да го заеме, друг един войник, който му завиждал и сам желаел да стане стотник, отишъл при съдията Ахеос. Той открил на съдията, че Марин, бидейки християнин, не желае да принася жертви на боговете и на изображенията на царете, а поради това - добавил доносчикът - такъв човек, по силата на римските закони, не трябва да се поставя за стотник.    Съдията призовал Марин и го попитал каква вяра изповядва. Като чул от него, че е християнин, му дал три часа, за да размисли: да избере живота или смъртта. За свети Марин имало два пътя: или да принесе езическата жертва и да остане жив, или да умре за изповядването на Христовата вяра.\r\nВ това време епископът на Кесария Палестинска Тетеик дошъл при Христовия изповедник и го завел в църквата, като му дал душеполезни наставления. След това, като влязъл заедно с него в светия олтар, епископът, посочвайки с ръка светото Евангелие и воинския меч, с който бил въоръжен Марин, казал:   - Избери едно от тия две неща, достойни мъжо: или да носиш този меч, за да служиш временно на земния цар, а след смъртта си да получиш вечна погибел, или - да станеш воин на небесния Цар, да положиш душата си за Неговото пресвето Име, което е написано в тази книга, и да царуваш заедно с Него в безкрайните векове.\r\nСвети Марин посочил светото Евангелие и с гореща любов го целунал, показвайки, че е готов да отиде на смърт заради Христа. Тогава епископът му казал:\r\n- Прилепи се с цялата си душа към Бога и укрепяван от Неговата сила, приеми това, което сам избра за себе си.   След това отпуснал свети Марин с думите:\r\n- Иди си с мир.   Когато свети Марин излизал от църквата, глашатаят стоял при вратите на съда и високо призовавал Марин по име, тъй като трите часа вече били изминали. Като влязъл в съдилището, свети Марин по-безстрашно и отпреди изповядал, че е християнин, пред всички прославил Христовото име и порицал езическото нечестие. Съдията произнесъл смъртна присъда, след което светият мъченик бил изведен извън града и обезглавен.\r\nНа неговата мъченическа кончина присъствал свети Астерий, който по Божие устроение в това време пристигал в града. След страдалческата смърт на свети Марин, той снел от себе си скъпоценната си одежда и обвил в нея честното тяло и главата на мъченика и като го занесъл на раменете си до определеното място, сам го погребал с чест.\r\nЗатова и самият той се удостоил с мъченически венец. Нечестивите езичници го заловили и му отсекли главата[30] и по такъв начин свети Астерий, заедно със свети Марин, предстанал в лика на светите мъченици пред небесния Цар - Христа.\r\nТова станало при царуването на Галиен, който наследил престола след гибелта на своя баща Валериан.\r\nЗаради кръвта на множеството християни, която пролял, Валериан бил наказан от Божия гняв: по време на сражение с персите, те удържали победа над римляните и той попаднал в плен на персийския цар Саворий. Отвели го в Персия и там Валериан служел като стъпало на Саворий, когато той се качвал на коня си. При това Валериан не можел да бъде откупен от позорния плен: Саворий не желаел да го размени за никакви съкровища, скъпейки тази слава, че имал възможността да стъпва върху шията на римския цар.   След като продължително издевателствал над Валериан, персийският цар накрая заповядал да му одерат кожата пред целия народ и да го посипят със сол. Така зле погинал злият, започвайки вечните мъки още в този живот.\r\n Тази гибел на неговия баща уплашила Галиен. Той познал в нея Божието наказание заради безмилостното проливане на християнската кръв. Затова Галиен издал указ за всички области на Римската държава, който нареждал да се прекрати гонението срещу християните и да се разреши на епископите свободно да управляват своите църкви. Но преди указът да достигне в Кесария Палестинска, светите Марин и Астерий приели мъченическа смърт за Христа и влезли в радостта на своя Господ и нашия Владика Иисус Христос, Който царува заедно с Отца и Светия Дух.\r\nПо молитвите на светите наши отци, Господи Иисусе Христе, Боже наш, помилуй нас.\r\nАмин.  ", "date": "2019.08.07", "title": "Св. мъченици Марин и Астерий"}
{"url": "https://www.actualno.com/cars/elektromobilite-u-nas-shte-bydat-sys-zeleni-nomera-news_774842.html", "text": "      Колите на ток ще бъдат със зелени табели, а номерът ще е изписан на тях с черен цвят. Това предвиждат промени в наредбата за регистриране, публикувани за обществено обсъждане, цитирани от в. .      Вносител е вътрешният министър Младен Маринов. Целта на табелите е да направи екоавтомобилите по-разпознаваеми за обществото и така да се стимулира грижата за околната среда.   Белите табели, които в момента стоят на електрическите коли, ще останат валидни и след влизането в сила на наредбата. При промени в регистрацията ще могат да се подменят с новите. В мотивите се посочва, че в Норвегия, Австрия и Канада вече е въведена такава практика, а от миналата есен и в Англия са обявени намерения за това.\r\nРегистрираните у нас коли, задвижвани с електрически двигател, са 984 към края на юли. Това показват данни на МВР до началото на август.  С промените се предвижда номерата на нови коли да може да се слагат и извън пунктовете на КАТ, ако собственик е заявил поне 5 превозни средства. Когато услугите са за автомобили, чийто регистрационен номер се различава от стандартните, се изискват поне 10 автомобила на един собственик.\r\nУслугите няма да са позволени, ако е наложен запор или друго законово ограничение на превозното средство, както и в случаите, когато не е изяснена собствеността му или има несъответствие с нормативните изисквания.   Предвижда се от 1 октомври 2020 г. Министерството на финансите по служебен път да представя информация за платен данък на превозните средства. Ако собственикът на автомобил не може да покаже документ, че налогът е платен, ще му се отказва прекратяване на регистрация.     ", "date": "2019.08.07", "title": "Електромобилите у нас ще бъдат със зелени номера"}
{"url": "https://www.actualno.com/america/specialen-doklad-isljamska-dyrjava-ne-e-pobedena-ukrepva-se-v-sirija-news_774848.html", "text": "      Терористичната организация \"Ислямска държава\" се връща в Сирия, докато Съединените щати изтеглят войниците си. Същевременно джихадистите се укрепват и в съседен Ирак. Това се казва в доклад на независимия надзор в Министерство на отбраната на САЩ, цитиран от АФП, предаде БГНЕС.      \"Въпреки териториалната загуба на техния \"халифат\", ИДИЛ си възвръщат бойните способности в Ирак и се появяват в Сирия отново през второто тримесечие на 2019 година\", пише в доклада.   Според констатираното, завръщането на джихадистите се дължи отчасти на неспособността на местните въоръжени сили да поддържат дългосрочни операции, да водят няколко операции едновременно и да задържат контрола върху вече прочистени от терористи територии.\r\nЗавръщането на джихадистите в Сирия е станало факт, след като САЩ осъществиха частично изтегляне на войниците си от страната. \"Изтеглянето беше осъществено въпреки становището на командирите, че подкрепяните от Съединените щати Сирийски демократични сили (SDF) имат нужда от още подготовка и екипировка за антитерористични операции\", пише в доклада.  Миналата година американският президент над \"Ислямска държава\" и заповяда американските войници в Сирия да бъдат изтеглени. Това негово решение накара тогавашния министър на отбраната .\r\nМалък брой американски войници остава в Североизточна Сирия, в територии, които не се контролират от правителството на Башар Асад.   \"Ислямска държава\" продължават да извършват покушения, засади и самоубийствени атентати както в Сирия, така и в Ирак. Именно в Ирак те са създали \"по-стабилен команден възел и координират своите атаки\", пише в доклада.    Тактиката на ИДИЛ е да създава хаос в териториите, които е изгубила. Организацията възпрепятства местните власти да установят ефективен контрол и да поддържат реда.\r\nВодената от САЩ коалиция срещу \"Ислямска държава\" смята, че джихадистката организация има между 14 000 и 18 000 членове в Сирия и Ирак, сред които 3000 чужденци.\r\nДокладът припомня, че \"Ислямска държава\" в Ирак, която предшестваше ИДИЛ, изглеждаше унищожена, след като водачите на местните сунитски общности, подпомагани от американската армия, се обърнаха срещу джихадистите през 2007-2008 година. Но след това Абу Бакр ал Багдади се възползва от гнева на сунитите в Ирак срещу действията на контролираното от шиити правителство в Багдад и изгради наново терористичната организация, подпомаган от хаоса на гражданската война в Сирия.    ", "date": "2019.08.07", "title": "Специален доклад: \"Ислямска държава\" не е победена, укрепва се в Сирия"}
{"url": "https://www.actualno.com/crime/poreden-opit-za-start-na-deloto-za-carskite-konushni-news_774855.html", "text": "      Днес, 7 август, съдът ще направи пети опит да даде старт на делото за продажбата на държавната земя под сградата на „Царските конюшни“ в столицата, предаде БГНЕС.      В началото на година съдебното производство не успя да започне за четвърти пореден път, след като самоотвод на съдебен заседател наложи спецсъдът отново да отложи процеси. При това пък причина за отлагане станаха допуснати процесуални нарушения в обвинителния акт, който бе върнат на прокуратурата.   Основният обвиняем по делото е Веселин Пенев, бивш областен управител на София. Прокуратурата му търси наказателна отговорност заради безстопанственост и сключване на неизгодна сделка. Според държавното обвинение имотът, който е с големина 7,5 декара и намира в центъра на София, е бил продаден за 658 870 лв. без ДДС, което прави по 90 лв. на квадратен метър. Реалната му пазарна цена обаче възлиза на почти 11 млн. лв. Освен това парцелът е бил разделен на три части, което според прокуратурата е било направено с цел да се избегне текст в закона, който предвижда продажбата на държавен имот с цена над 500 000 лв. да става единствено с решение на Министерски съвет.\r\nМеждувременно съдът обяви сделката за нищожна заради изключително занижените цени.  Веселин Пенев се сдоби и с още две обвинения. Едното е заради нает от областната управа джип, въпреки че той е имал служебен автомобил, а второто – заради продажба на ведомствен апартамент в столичния квартал „Изгрев“. Според държавното обвинение с действията си бившият областен управител е нанесъл щета на бюджета в размер на над 10 млн. лв.\r\nПрокуратурата изправи пред съда още оценителката Юлия Цекова, а обвинението срещу нея е за невярна оценка на стойността на имотите.    ", "date": "2019.08.07", "title": "Пореден опит за старт на делото за „Царските конюшни“ "}
{"url": "https://www.actualno.com/chronicles/v-okolozemna-orbita-e-izveden-izkustvenijat-spytnik-interkosmos-bylgarija-1300-news_774737.html", "text": "      Интеркосмос-България-1300“ или „Интеркосмос 22“ е първият български спътник.      Каталожният му номер е 1981-075A. Построен е в България и разполага с 11 научни инструмента за изследвания и измервания на лъчения и заредени частици. Захранването се осъществява посредством два слънчеви панела, които генерират 2 kW мощност.   Апаратът е изграден на базата на платформата за сателити „Метеор“. Тежи 1500 кг и е изстрелян в 13:35 часа на 7 август 1981 година в близко-полярна орбита 825 х 906 km с инклинация 81,2° от ракетата Восток-2М от стартова площадка №43/3 в Плесецк. Изстрелян е в чест на 1300-годишнината от основаването на българската държава.\r\nКъм 2009 спътникът е все още в орбита, работи и предава информация за частиците около полярните региони.   ", "date": "2019.08.07", "title": "В околоземна орбита е изведен изкуственият спътник Интеркосмос-България-1300"}
{"url": "https://www.actualno.com/asia/brazilija-ne-pozvoli-ekstradicija-na-obvinen-za-syuchastie-v-prevrata-sreshtu-erdogan-news_774847.html", "text": "      Върховният съд на Бразили окончателно отказа на Турция да екстрадира бизнесмена Али Сипахи, предаде ГНЕС.      Турция обвинява Сипахи в тероризъм и връзка с водачите на . Бразилските съдии обаче решиха, че бизнесменът няма да получи справедлив процес в Турция и отхвърлиха искането на Анкара с единодушен вот.   Али Сипахи беше задържан в Бразилия и прекара известно време в ареста, но беше освободен през май и изчака решението на съда на свобода. Сипахи, който живее от 12 години в Бразилия, има ресторант в Сао Пауло, женен е и има дете. Той не крие, че работи за Бразилско-турския културен център и Турско-бразилската търговска камара - организации, свързани с движението \"Хизмет\" на проповедника Фетхулах Гюлен.\r\nГюлен, който от дълго време живее в САЩ, беше посочен от Турция като организатор на опита за преврат срещу Реджеп Ердоган. Той категорично отрича обвиненията.  Анкара нарича \"Хизмет\" терористична организация, но членовете ѝ твърдят, че това е мирно движение, което проповядва умерена форма на исляма и предоставя образование.\r\nДесетки хиляди бяха арестувани в Турция по обвинения, че принадлежат към организацията. Турция дори проведе тайни операции за залавянето на членове на \"Хизмет\" в чужди държави, сред които Украйна и Косово.    ", "date": "2019.08.07", "title": "Бразилия не позволи екстрадиция на обвинен за съучастие в преврата срещу Ердоган"}
{"url": "https://www.actualno.com/books/francuzojkite-ne-spjat-sami-news_774723.html", "text": "      Изискани и загадъчни, французойките са обект на възхищение не само на мъжете, но и на жените по цял свят. Безупречният стил и тайнствен чар обаче не са запазена територия единствено за тях. С малко повече самоувереност и някои малки хитрини всяка дама може да разгърне своя уникален сил и харизма.      За да разгадае енигмата на френското очарование, Джейми Кат Калън проследява френските си корени, премества се в Париж и интервюира много жени и мъже. В тази книга тя разкрива основните съставки на френската рецепта за наслада от живота и споделя любопитни подробности за:   •\tизкуството на флирта – как съблазняват французойките и защо никога не преследват мъжете;\r\n•\tгрижата за красотата – как френската жена поддържа външния си вид и защо малкото е повече;  •\tтънкостите на общуването – как да блеснем в разговор и как да организираме хубава вечеря (плюс оригинални рецепти за лесни, но изискани ястия);\r\n•\tтайните на магнетичния чар – защо истинската красота е в интелекта, а самоувереността е най-мощният афродизиак.   Възприемайте френската жена, описана в тази книга, като метафора за начина на живот, който може да ни помогне да направим любовта си по-вълнуваща, секси, романтична, епична, предизвикателна, могъща и – да, по-удовлетворяваща. Вземете от този образ всички черти, които желаете, и ги направете свои. Може би все пак ще откриете, че у вас има нещо френско.    Джейми Кат Калън ", "date": "2019.08.07", "title": "Французойките не спят сами"}
{"url": "https://www.actualno.com/america/trymp-sydi-kalifornija-zaradi-zakon-za-razkrivane-na-danycite-news_774846.html", "text": "      Президентът на САЩ Доналд Тръмп и Републиканската партия съдят щата Калифорния заради нов закон за разкриване на данъците, предаде БГНЕС, позовавайки се на BBC.      За Калифорния да се съди с Доналд Тръмп не е нещо ново. Щатът води около  40 дела срещу президента по различни въпроси като екологични регулации и  правила за имиграция.   Приетият наскоро текст изисква всеки кандидат-президент, който иска да участва на предварителните избори в Калифорния, да публикува данъчните си декларации. Губернаторът на щата Гавин Нюсъм, който е от Демократическата партия, подписа закона миналата седмица и той влезе в сила.\r\nКалифорния е първият щат, който въвежда подобен закон, като той ще важи за участие в предварителните избори, но не и за същинския вот за президент през 2020 година.  Отказът на Доналд Тръмп да публикува данъчните си декларации при предишната предизборна кампания предизвиква  горещи дебати в САЩ, като се стигна дори дотам финансовият министър с административни мерки. Разкриването на финансовото състояние на  кандидатите е дългогодишна традиция в страната, но не е законово  изискване. Тръмп стана първият кандидат на една от двете големи партии,  който не разкрива данъчните си декларации, откакто това беше направено  от Джералд Форд през 1976 година.\r\nРепубликанската партия нарече новия закон \"очевидна политическа атака срещу действащия президент на САЩ. Според съпартийците на Тръмп, това правило \"директно възпрепятства г-н Тръмп да се бори за партийната номинация.\"   Калифорния дава 14% от делегатите на конференцията на републиканците, които избират кандидат-президента на партията. По конституция, има само три изисквания пред гражданин, който иска да се кандидатира за президент на САЩ. Той трябва да е роден в страната, да има навършени 35 години и да е живял в САЩ 14 години.     ", "date": "2019.08.07", "title": "Тръмп съди Калифорния заради закон за разкриване на данъците "}
{"url": "https://www.actualno.com/sofia/spirat-vodata-v-jk-ilinden-news_774643.html", "text": "      „Софийска вода” временно ще прекъсне водоснабдяването в някои части на столицата на 7 август, съобщиха от пресцентъра на дружеството.      На 07 август 2019 г. (сряда), във връзка с подмяна на спирателен кран на бул. „Вардар“ жк.“Разсадника - Коньовица“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:   жк. „Илинден“\r\nСъс слабо налягане ще бъде жк. „Гевгелийски“ и жк. „Захарна фабрика“  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найчо Цанов“ ъгъла с ул. „Теодоси Синайски“.\r\nНа 07 август 2019 г. (сряда), във връзка с изграждане на водопроводни връзки ул. „Дон“ кв. „Горна баня“ , се налага спиране на водоподаването от 09:00 до 16:00 часа на клиентите на „Софийска вода”, живеещи в района на:   ул. „Дон“, ул. „Лозище“, ул. „Подлозище“, ул. 756, местност „Подлозище“ по ул. 646 от ул. „Каменица“ до ул. „Дон“    При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дон“ ъгъла с ул. „Лозище“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . ", "date": "2019.08.07", "title": "Спират водата в жк. \"Илинден\""}
{"url": "https://www.actualno.com/society/prognoza-za-vremeto-7-avgust-srjada-news_774834.html", "text": "      Днес ще бъде предимно слънчево. Това съобщи за Агенция „Фокус“ дежурният синоптик Боряна Маркова от Националния институт по метеорология и хидрология. През нощта ще е ясно, а утре - предимно слънчево. Ще духа слаб, в източните райони до умерен вятър от изток-югоизток. Ще продължи да се затопля и максималните температури ще са между 31° и 36°; около и малко под 30° ще останат по Черноморието.      По Черноморието ще бъде предимно слънчево. Ще духа слаб до умерен югоизточен вятър. Максимални температури между 27° и 30°. Температурата на морската вода е от 24-25° по северното крайбрежие до 27° по южното. Вълнението на морето ще бъде 1-2 бала.   В планините ще е предимно слънчево, с временни увеличения на облачността в следобедните часове. Ще духа слаб, по високите части умерен северен вятър. Максималната температура на височина 1200 метра около 25°, на 2000 метра – около 16°.\r\nАтмосферното налягане е малко по-високо от средното за месеца и ще се задържи почти без промяна.  В четвъртък ще е слънчево, около и след обяд - горещо. Ще духа слаб югоизточен вятър. Максимални температури между 33° и 38°, по-ниски ще са по Черноморието - между 28° и 31°. В петък-събота от северозапад, впоследствие и от североизток, с краткотрайно усилване на вятъра, температурите съвсем слабо ще се понижат, като се задържат малко по-високи от обичайните за първата половина на август. Ще има временни увеличения на облачността и на изолирани места, през първия ден, главно в планините и планинските райони в западната половина от страната, а в събота - и на изток, ще превали и прегърми. ", "date": "2019.08.07", "title": "Прогноза за времето - 7 август (сряда)"}
{"url": "https://www.actualno.com/cinema/filmite-koito-vdyhnoviha-tarantino-za-imalo-edno-vreme-v-holivud-news_774896.html", "text": "      Sony Pictures Television обяви официално подгряващото дългоочакваната премиера на \"Имало едно време в Холивуд\" събитие, което AXN ще излъчи в седмицата 5-11 август под заглавие \"Имало едно време в Холивуд\" и Куентин Тарантино представят \"Седмица на филмите за шейсетте години\".      Маратонът ще се състои от девет филма от филмотеката на Columbia Pictures, заснети в периода 1958 – 1970 година, персонално подбрани от Тарантино.\r\nОбщото между тях е, че всеки един е послужил като вдъхновение за последната му лента, в която действието се развива през 1969-та, а първият филм AXN България ще излъчи на 5 авгсут.\r\nПоредицата включва и специално заснети разговори между Тарантино и авторът на съответният филм, а историкът Ким Морган ще съпровожда всяко излъчване с любопитни факти в ретроспекция и със сцени от \"Имало едно време в Холивуд\", които зрителите ще видят за първи път.  \"Sony Pictures ми предостави каталога на Columbia Pictures, за да мога да подбера поредица от филми, чрез които да пресъздам времето, в което се развива действието на \"Имало едно време в Холивуд\", а именно шейсетте години на миналия век. Изключително съм развълнуван да Ви предсавя тези заглавия и заедно да им се насладим!\", каза Куентин Тарантино. Деветте филма са:     ● \"Боб, Каръл, Тед и Алис\" (Bob Carol Ted Alice) – 05.08., 00:40      ● \"Кактус\" (Cactus Flower) – 06.08., 00:40  ● \"Волният ездач\" (Easy Rider) - 07.08., 00:30  ● \"Моделът\" (Model Shop) – 08.08., 00:40  ● \"Да постъпиш правилно\" (Getting Straight) - 09.08., 00:40     ● \"Разрушителен екип\" (The Wrecking Crew) - 10.08., 00:50    ● \"Хамърхед\" (Hammerhead) - 10.08., 02:40  ● \"Цената на насилието\" (Gunman’s Walk) - 11.08., 01:00  ● \"Аризонски рейнджъри\" (Arizona Raiders) - 11.08., 02:3 В сътрудничество между няколко от подразделенията на Sony Pictures, филмите от маратона ще бъдат излъчени в мрежите на Sony Pictures Television в над 60 територии по света.   В България лентите ще се завъртят по AXN в късните вечерни часове около и след полунощ, с начална дата 5-ти август, като в последните два дни - 10-ти и 11-ти, ще се излъчват по две заглавия едно след друго.\r\nПет дни след края на маратона е премиерата на \"Имало едно време в Холивуд\", който тръгва по кината в България на 16-ти август.    ", "date": "2019.08.07", "title": "Филмите, които вдъхновиха Тарантино за \"Имало едно време в Холивуд\""}
{"url": "https://www.actualno.com/business/za-polovin-godina-iskanite-obezshtetenija-po-grajdanska-otgovornost-nablijavat-35-mlrd-leva-news_774859.html", "text": "      Исканите обезщетения по застраховката \"Гражданска отговорност\" за първото полугодие на тази година вече са на стойност над 3,479 млрд. лева. Това показва статистика на Комисията за финансов надзор за очаквания размер на плащанията по полицата, обобщава в. \" \".      Статистиката показва, че най-голям дял в предявените искания за обезщетение касаят случаи на катастрофи с леки коли или с превозни средства до 5 тона.   За имуществени вреди се очаква да бъдат платени 1,57 млрд. лева, а за неимуществни - 1,89 млрд. лева. Неизплатените претенции за имуществени вреди са 276,5 млн. лева. За неимуществените, в които влизат и причинени болки и страдания, не са изплатени обезщетения са в размер на 720,7 млн. лева. Предявените, но неизплатени средства към края на юли и по двата вида претенции възлизат на 563,6 млн. лева.\r\nДанните показват, че очакваният размер на възникналите, но непредявени претенции към 30 юли, е 135 млн. лева за имуществените и 353,6 млн. лева за неимуществените. Претенциите за имуществени вреди се очаква да бъдат за 1,05 млрд. лв., а 80,9 млн. лв. са възникналите, но непредявени искове.  Вследствие на причинени страдания са предявени претенции, които  финансовият регулатор очаква да достигнат 1,52 млрд. лева, като са  възникнали претенции в размер на 259 млн. лева, но те не са предявени. ", "date": "2019.08.07", "title": "За половин година исканите обезщетения по \"Гражданска отговорност\" наближават 3,5 млрд. лева"}
{"url": "https://www.actualno.com/asia/kim-chen-un-prizna-che-raketnite-testove-naposledyk-sa-preduprejdenie-za-sasht-i-ujna-koreja-news_774845.html", "text": "      Лидерът на Северна Корея Ким Чен Ун каза, че поредицата от ракетни тестове напоследък, е предупреждение за САЩ и Южна Корея и техните съвместни военни учения, предаде БГНЕС, позовавайки се на Reuters.      Пред държавната телевизия на КНДР Ким нарече тестовете с управляеми ракети \"адекватен сигнал към съвместните военни игри, които провеждат САЩ и южнокорейските власти.\"   Държавната телевизия KCNA след това добави: \"Новият тип тактически, управляеми ракети, изстреляни от западната част на Северна Корея, прелетяха над полуострова, над района на столицата и централния, вътрешен район и поразиха с прецизност островчето, към което бяха насочени\". По KCNA продължиха: \"Изстрелванията очевидно потвърдиха надеждността, сигурността и бойния капацитет на нашите оръжия.\"\r\nВоенните в Южна Корея потвърдиха, че изстреляните ракети са прелетели описания курс.  Повечето експерти се съгласяват с оценката на Пхенян и определиха изстрелванията като доказателство, че Северна Корея има високо доверие в своята ракетна технология. ", "date": "2019.08.07", "title": "Ким Чен Ун призна, че ракетните тестове напоследък са предупреждение за САЩ и Южна Корея"}
{"url": "https://www.actualno.com/showbusiness/njama-da-povjarvate-kak-izglejda-sega-niki-kynchev-snimka-news_774930.html", "text": "       Дългогодишният телевизионен водещ и журналист Ники Кънчев е неузнаваем! Това се вижда ясно и от последната му снимка в социалните мрежи.      Кънчев публикува своя снимка с надпис: Негови близки и познати обаче са озадачени не от тениската му, а от вида му. Водещият изглежда видимо застарен, с унил вид, бръчки, дълга побеляла брада и оредяла коса.\r\nИзглежда спирането на \"Биг Брадър\" не се отразява добре на Кънчев, а коментарите в интернет пространството потвърждават това.    ", "date": "2019.08.07", "title": "Няма да повярвате как изглежда сега Ники Кънчев (СНИМКА)"}
{"url": "https://www.actualno.com/actualno/paradnijat-front-sreshtu-populista-slavi-se-otvori-news_774927.html", "text": "      Обиграни социолози вече сложиха умело Слави в графата от която излизаш или никога, или когато си платиш. Трифонов взе да бъде обясняван чрез познати политически наративи - той е като прехода на журналиста Волен Сидеров към \"Атака\", от Валери Симеонов по СКАТ към НФСБ, от Росен Петров към онзи безумен гастрол при Бареков с клетви и знамена в студиото, както и самия Бареков. Прокарва се следната теза: дежа вю е цялото нещо, вече сме го гледали, знаем как започва, как завършва, тези неща стават през няколко години, всичко е наред.      Само че с просто и несоциологическо око, каквото доста хора имат, все пак се вижда ясно, че има немалка разлика между Трифонов и горните, дори по първоначален престиж и влияние. Има и една неочевидна - че в социологическите агенции знаят, че той нито има, нито ще изгради навици да си плаща за проучвания, което автоматично значи и, че не бива да бъде приветстван. Ето ви първата дефиниция: популист е всеки, който мегаломански си науми, че може да говори директно с народа, без да дава сребърници за социлогическо посредничество. Но и да не си популист пак няма да мине номера - тогава например ще се окаже, че Но дайте да видим все пак са популистки и дали наистина са. \r\nНа предна линия е споменаваният много пъти 1 лев на глас. Дори Борисов, който прие това - а защо го прие ще стане дума друг път - признаваше, че това е популистка мярка. На пръв поглед, наистина е: партиите надават вой, че правенето на политика - местни структури, пресконференции, организация на изборите - струва пари, и ако нямат държавни пари, ще попаднат в лапите на лобита и мафии, тъй като все отнякъде трябва да се финансират. Това е така обаче само по епруветъчна логика. Защото всъщност ставаше друго: партиите едновременно си ползваха сладките държавни пари и едновременно ползваха още по-сладките пари на мафията и от това на всички им ставаше хубаво и пребогато. Аз разбирам, издържайки се само от субсидия, партиите да са управлявали прозрачно и точно, без да въртят гъвкави кръстчета около обръчите от фирми, нанизвайки закон след закон в тяхна услуга, но някога някъде ставало ли е това? Така че тук може пък да има ефективен ход - и той е партиите наистина да бъдат тикнати към олигархията в още по-голяма степен, за да може още по-ясно да лъснат зависимостите им. В известна степен Трифонов всъщност би могъл да разчисти терена за \"Биволъ\" и разследващата журналистика, ако я има - да правиш политика ще става все по-трудно и ще изисква все по-голяма близост с мафията. А и не е да нямаш алтернатива: може например просто да си останеш беден. Така че ще трябва да избират. А ние знаем кое ще изберат.  Второ: мажоритарният вот. Действително, ще стане голям хаос. Но в същото време може да се окаже за предпочитане пред сегашната идея за депутат. В момента депутатът, в масовия случай, е пасивен приемник на общите директиви на партията и по правило единствените закони, които се гласуват \"по съвест\" са, когато стане дума за тютюнопушенето. Забележете тази фраза - \"по съвест\". Тоест какво - съвестта има значение само когато палиш цигара и гласуваме маловажен закон, а за всичко друго, ако не е по съвест, се гласува по какво? По команда? По лоби? По \"квото ми казаха?\". Какво добро въобще може да кажеш за Народно събрание, което е въвело фразата \"по съвест\" като за някакво най-рядко изключение? Така че непредсказуемата анархия на мажоритарния вот може да е огромен риск, но не виждам по-голям риск от масовата идея за депутата фикус, който последните 30 години вдига отмаляла ръка по заповед и с това се изчерпва иначе лукративния му престой в парламента. \r\nТрето: изборът на главен прокурор с гласуване. Е, в Ивангешовия контекст, необходимо ли е да защитаваме тази идея? \r\nЧетвърто: намаляване на депутатите на 120. Със сигурност в държавата има цели 120 души, които са против - онези 120, които ще си тръгнат. Не по съвест.    Пето: задължително гласуване. Това е единственото място, където нещата са на кантар. Принципно е ясно, че задължителното гласуване ще неутрализира твърде неприятни неща: корпоративен вот, вот с автобуси от други държави, партийна обвързаност от работещи в държавната администрация, гласове в сумрачни махали, които се продават много лесно и много бързо и пр. В същото време човек би трябвало да има правото да си запази достойнството и да не избере никого, ако просто не иска, ако ще от това, че не избира, да прецака и себе си, и държавата. И да не е длъжен дори да ходи до урните, за да маркира \"никого\".\r\nОт това нито следва, че Трифонов е шанс за спасение, нито че поисканото от него ще се осъществи, нито че ще се осъществи както трябва. Следва обаче скромният и предпазлив извод, че той има право на политически живот и има право на политически провал - права, от които се възползваха далеч по-брутални типове и по далеч по-смазващ начин, поне засега.   ", "date": "2019.08.07", "title": "Парадният фронт срещу \"Популиста Слави\" се отвори"}
{"url": "https://www.actualno.com/crime/specprokuraturata-potvyrdi-vryzka-mejdu-ivan-geshev-i-osnovnija-svidetel-sreshtu-ivancheva-news_774857.html", "text": "      Зам.-главният прокурор Иван Гешев поддържа близки приятелски отношения със съдружник на строителния предприемач Александър Ваклин, който е основният свидетел по делото \"Иванчева\". Тази връзка, която поражда съмнения за конфликт на интереси и злоупотреба със служебно положение, е осветена в постановление на Апелативната специализирана прокуратура. Въпреки това с него е отказано Гешев да бъде разследван по сигнал на гражданското сдружение \"БОЕЦ\". Преди няколко месеца Гешев определи тези факти като компромат в стила на КГБ и ДС, припомня в. \" \".      Като ръководител на Специализираната прокуратура, пред април 2018 година Гешев беше основната фигура в ареста на кметицата на \"Младост\" Десислава Иванчева и заместничката ѝ Биляна Петрова. На първа инстанция двете получиха сериозни присъди - 20 години затвор за Иванчева и 15 години за Петрова, защото са поискали 187 500 евро от бизнесмена Александър Ваклин, за да придвижат негова преписка за строителство. Съдът изрично ги осъди за поискване, не за получаване.   Междувременно, от Frognews изкараха нотариален акт, според който жената до Гешев -  от пазарната от собственик, представляван от Марио Кръковски - съдружник на Детелина Ханчева в \"Отеа\". , само че двамата продават дяловете си на офшорка, която става собственик на \"МС Консулт 2010\" почти 2 години по-рано, а Кръковски си остава представляващ офшорката. . В постановлението на апелативната спецпрокуратура тази топла връзка се потвърждава.   Заради тази връзка, гражданско движение \"БОЕЦ\" внесе сигнали до Върховна касационна прокуратура (ВКП) и Парламентарната комисия за борба с корупцията и конфликт на интереси. В крайна сметка, Апекативната специализирана прокуратура се заема със случая и в постановлението казва следното: \" От данните по преписката се установява, че Иван Гешев се познава от дълги години с Кърковски и двамата са в приятелски отношения \". Прави впечатление, че фамилията на Марио К ръ ковски е написана погрешно - К ър ковски.   Апелативната спецпрокуратура обаче стига и до извода, че \"в материалите по преписката липсват каквито и да е данни или индикация Иван Гешев да е използвал служебното си положение при формиране продажните цени на закупените от Детелина Ханчева недвижими имоти\". \" Липсват също така данни Гешев и Ваклин да поддържат отношения, дори и това да бе така, не следва извод, че Иван Гешев е осъществил състав на престъпление предвид факта, че Ваклин е свидетел по досъдебно производство \", пише още в постановлението си прокурор Илиян Точев, който казва, че в сигнала има само \"съмнения за корупционно поведение\" на Гешев, а не \"обективирано осъществено престъпно поведение\". Заключението на прокурора е, че занижената цена от 40 000 лева за имота на Ханчева от близо 86 км. м. в Зона Б -17, на ул. „Ген. Столетов“ № 8 в София не е престъпление, тъй като няма данни за оказан натиск от Ханчева и Гешев за формирането ѝ - било по взаимно съгласие. , сградата, където Ханчева си купува апартамент от представляваната от Кръковски офшорка, е строена от фирма \"София Централ\" ООД, която е на Александър Ваклин и това си личи от стара снимка на строежа от Google Street View . Казаното от Апелативната спецпрокуратура в пълен вид можете да видите !    \"В учебниците на КГБ и Държавна сигурност запознати с тях твърдят, че за добър компромат трябва, като го прочетеш, да се отвратиш от себе си. Аз съм прочел какво е написано и не се отвратих от себе си, което значи, че компроматът не е добър. Само по времето на Сталин се е носила отговорност за действия на роднини, близки и т.н. Но дори и по това време не се е носила отговорност за хора, които не познаваш\", заяви преди време Иван Гешев по темата пред в. \"Сега\".\r\nВаклин от своя страна твърди, че не вижда причини да го свързват с прокурора Иван Гешев и с жената, с която той живее. \"Не познавам Иван Гешев и Детелина Ханчева. Гешев го видях веднъж в специализираната прокуратура и той си обърна главата на другата страна. През 2009 г. се разделихме с Кръковски\", обясни преди време Александър Ваклин пред в. \"Капитал\". ", "date": "2019.08.07", "title": "Спецпрокуратурата потвърди връзка между Иван Гешев и основния свидетел срещу Иванчева"}
{"url": "https://www.actualno.com/america/bivsh-agent-na-fbr-zamesen-v-skandala-s-ruskata-namesa-trygna-na-syd-sreshtu-buroto-news_774841.html", "text": "      Бившият агент на ФБР Питър Строк съди Федералното бюро за разследване в САЩ (ФБР) за неправомерно уволнение, пише БГНЕС, позовавайки се на Euronews.       , след като се появиха негови имейли и SMS-и, в които се заканва през 2016 година, че Доналд Тръмп няма да стане президент, защото \"ние ще го спрем\".   В заведената от Строк жалба във федерален съд във Вашингтон се твърди, че уволнението е имало \"характеристиките на отмъщение\" и е направено след изказване на Строк, което е защитено от Конституцията на САЩ, гарантираща свобода на словото.\r\nПитър Строк беше коментирал темата с Тръмп с адвокатката Лиза Пейдж, докато и двамата работеха за ФБР и по-специално за разследването, което определяше дали Русия се е месила в изборите в САЩ и дали Тръмп е бил в сговор с Кремъл. Строк и Пейдж били в интимни отношения, което беше използвано от противниците на разследването, за да се хвърли сянка на съмнение върху работата на ръководителя му Робърт Мълър.  Тръмп на няколко пъти писа в Twitter за Питър Строк, като го наричаше \"пълен неудачник\" и \"предател\".\r\nПрез юни дирекцията за вътрешен контрол в Министерството на правосъдието на САЩ публикува доклад от 500 страници след свое разследване. В него има тежки критики срещу Питър Строк и Лиза Пейдж, като се изтъква, че имейлите им са поставили под съмнение работата на ФБР и са оставили впечатление за пристрастност на разследването.    ", "date": "2019.08.07", "title": "Бивш агент на ФБР, замесен в скандала с \"руската намеса\", тръгна на съд срещу Бюрото"}
{"url": "https://www.actualno.com/cinema/zadava-se-rimejk-na-sam-vkyshti-news_774992.html", "text": "      Компанията \"Дисни\" обяви, че ще прави римейк на кинохита \"Сам вкъщи\" за своята нова стрийминг услуга, предаде BBC.      \"Дисни\" притежава правата на филма, след като купи филмовото студио 20th Century Fox.   Новата услуга Дисни+ стартира в САЩ през ноември, а следващата година се очаква да бъде налична и във Великобритания. Ще разполага с над 7500 телевизионни епизода и 400 филма, включително поредиците на \"Марве\", \"Междузвездни войни\", \"Аватар\".\r\nКоледната класика с Макколи Кълкин датира от 1990 г., a римейкът ще бъде насочен към по-модерната аудитория, както се изразяват от студиото, без да уточняват какво точно имат предвид с думите си.   ", "date": "2019.08.07", "title": "Задава се римейк на \"Сам вкъщи\""}
{"url": "https://www.actualno.com/asia/borbata-za-kashmir-stava-vse-po-ojestochena-news_774851.html", "text": "      Пакистан се закани, че ще се бори срещу \"незаконното решение на Индия\" да отнеме автономията на управляваната от Делхи част от Кашмир, предаде БГНЕС.      Премиерът на Пакистан Имран Хан каза, че действията на управляващите в Индия нарушават международното право и допълни, че се страхува от етническо прочистване в Кашмир.   Индия и Пакистан твърдят, че целия хималайски регион Кашмир принадлежи на всяка от тях, но и двете страни контролират само част от него.\r\nВ индийската част на Кашмир има терористично движение, чието акции отнеха живота на хиляди през последните 30 години. Индия обвинява Пакистан, че поддържа терористите. Исламабад отрича и твърди, че оказва само морална и дипломатическа подкрепа на жителите на Кашмир, които искат правото на самоопределение.  \"Ще повдигнем въпроса в Съвета за сигурност на ООН. В момента уточняваме детайлите. Ще повдигнем въпроса в Общото събрание на ООН. Ще говорим с държавните глави на всеки форум. Ще повдигнем въпроса и във всяка медия по света\", каза Имран Хан.\r\nСпоред министър-председателят на Пакистан, премахването на автономията на Кашмир ще позволи на индийските власти да променят демографията на района, който е населен предимно с мюсюлмани. \"Ще се опитат да прогонят местните хора, да докарат други и да превърнат тях в мнозинство. Местното население няма да бъдат нещо повече от роби\", казва Хан.   По-рано главнокомандващият на армията на Пакистан, който има огромно влияние в страната, заяви, че неговите войници стоят за \"справедливата борба\" на жителите на Кашмир.    Съседен Китай също определи действията на Индия като \"неприемливи\".\r\nВ контролираната от Индия част от Кашмир бяха спрени всички медии, както и работата на телекомите. Беше въведен и вечерен час, понеже индийците се опасяват, че може да избухнат безредици след отнемането на автономията. Десетки хиляди индийски войници бяха разположени в Кашмир, преди да бъде обявено решението на управляващите в Делхи. ", "date": "2019.08.07", "title": "Борбата за Кашмир става все по-ожесточена"}
{"url": "https://www.actualno.com/viewpoint/kmetyt-maja-manolova-news_774931.html", "text": "      Ще тръгне ли Мая Манолова да става кандидат за кмет, няма ли да тръгне? Този не толкова екзестенциален въпрос напоследък се позавърта из бедния авугстовски информационен поток, след като се върти периодично от няколко месеца насам.      На всякакви въпроси относно бъдеща кандидатура Манолова не отговаря пряко – нито с \"да\", нито с \"не\". Което си е нейно право – има си срок докога се приемат кандидатури, може и в последната минута да каже какво ще прави. Ако не каже, значи е ясно – няма да се цели в кметското място.\r\nОтносно състоятелността на евентуалната кандидатура на Манолова обаче впечатление ми направиха , изречени днес, 07.08.2019 г., пред сутрешния блок на БНТ: \"Показала съм, че решенията ги вземем не под натиск\".\r\nНаистина ли, г-жо Манолова? Това означава, че когато бяхте депутат в 42-рото Народно събрание, съвсем доброволно сте подкрепили Делян Пеевски да стане шеф на ДАНС. Или не сте – защото, ако е имало натиск и заплахи, повече мога да разбера. Само че ако си е доброволно, тогава вече разбиране няма – никакво!     Когато заемаш публична длъжност, много трябва да внимаваш какво правиш и да си наясно, че дори едно твое действие може да те провали. Доброволната подкрепа за Делян Пеевски е особено показателно петно върху всяка политическа биография. Защото тя показва доброволна готовност да се наведеш в угода извън тази на народа!\r\nМанолова е много шумна – и като е опозиция, и като е управляваща. Само че за длъжност като кмет на София освен шум, трябват и резултати от шума. Ако тя се кандидатира, спомнете си какъв шум е вдигала и какъв е резултатът от него за повече от ден назад – защото като не помним, просто сме обречени да повтаряме. По-точно – да ни повтарят!\r\nЩе кажете - а кой да е кмет тогава? Изберете си сами - нали това е смисълът на демокрацията! Да носиш отговорност за решенията си! Да ги вземаш на база информираност, анализ какво може да стане, ако решиш по един начин и какво може да стане, ако вземеш друго решение. Това е и смисълът на живота, който така успешно беше заличаван 45 години, че вече още 30 години не можем да го възстановим.     Автор:   ", "date": "2019.08.07", "title": "Кметът Мая Манолова"}
{"url": "https://www.actualno.com/curious/v-rim-samotni-turistki-naemat-momcheta-za-selfi-news_774936.html", "text": "      Американска туристическа фирма предлага на своите клиентки да наемат симпатичен младеж, който да присъства на техните снимки по време на екскурзията в Рим. Момчетата са и професионални фотографи, което гарантира и качеството на снимките, съобщи РИА Новости.      Стойността на три часа фотосесия е 350 еро. Дамите може да си позволяват романтично селфи сред забележителностите на италианската столица. В зависимост от популярността на мястото на снимките цената достига 750 евро.   Наемът на момче за Instagram е допълнителна услуга. От компанията подчертават, че \"изкуственото\" момче в някои случаи е по-добро от \"истинското\", тъй като не се оплака и на пълно разположение на \"стопанката\" си. Фирмата планира да разпространи услугата и в други градове. ", "date": "2019.08.07", "title": "В Рим: Самотни туристки наемат момчета за селфи"}
{"url": "https://www.actualno.com/sliven/blokadata-na-pytja-sliven-jambol-zaradi-afrikanskata-chuma-prodyljava-news_774862.html", "text": "      Рано тази сутрин шофьор с кола с ямболска регистрация опита да пробие блокадата на пътя Сливен – Ямбол, при село Крушаре, която направиха граждани заради предприетите от държавата действия срещу африканската чума. Той обаче беше спрян, предаде БНТ.      Седми ден продължава вече протестът, като вече има ново настояване - възможност за узаконяване на личното стопанство за хората, които искат да отглеждат до 5 прасета. Протестиращите продължават да искат отмяна за евтаназия на здрави животни, настояват и за оставката на ръководителя на БАБХ Дамян Илиев, има и искане за оставка на цялото правителство – защото е пренебрегнало превенцията по отношение на чумата.   Днес, 7 август, изтича гратисният период за доброволно умъртвяване на домашни прасета в Хасковско и Добрич. След това почват проверки - ако бъдат намерени неумъртвени прасета, те ще бъдат евтанизирани, загробени, а стопаните им - глобени. Глобата е между 150 и 1000 лева. ", "date": "2019.08.07", "title": "Блокадата на пътя Сливен - Ямбол заради африканската чума продължава"}
{"url": "https://www.actualno.com/business/vjaec-sv-nikola-sobstvenost-na-ej-i-es-geo-enerdji-proizvede-nad-166-000-mwh-elektroenergija-za-pyrvite-sedem-meseca-na-2019-g-news_774933.html", "text": "       Най-големият ветроенергиен парк в България, собственост на ЕЙ И ЕС Гео Енерджи – ВяЕЦ \"Св. Никола\" край Каварна, произведе 166 434 MWh чиста енергия за първите седем месеца на настоящата 2019 година.   Дейността на 156-мегаватовата мощност допринася България да изпълни целите си за дела на ВЕИ в общия енергиен микс. Освен това, чрез производството на вятърна енергия, ВяЕЦ „Св. Никола“ подпомага намаляването на въглеродния отпечатък на българския енергиен сектор, като е спестила на страната ни 184 742 тона СО от началото на годината.\r\nЗа периода януари - юли 2019, с цел предпазване и минимизиране на риска от сблъсък с прелитащи птици, 52-те турбини на ВяЕЦ „Св. Никола“ спряха работа общо за 160 минути. ВяЕЦ „Св. Никола“ е в основата на създадената Интегрирана система за ранно предупреждение за защита на птиците, която е съобразена с европейските изисквания за опазване на застрашените видове птици. Интегрираната система намалява риска от сблъсък на птици с въртящите се части на вятърните генератори, чрез спиране на единични, групи турбини или цели вятърни централи, както и изпълнява мониторингова програма през рисковите периоди за видовете с консервационна значимост. Системата обединява както информация от няколко радарни системи, така и прекия мониторинг на място на специалисти орнитолози, които ежедневно наблюдават птиците в района, оценяват потенциалните рискове и при необходимост издават заповеди за спиране на турбини. \r\nОбщата инвестиция в проекта за ВяЕЦ „Св. Никола“ е 540 млн. лева. Средствата за проекта са банкови заеми, отпуснати от консорциум воден от Европейската Банка за Възстановяване и Развитие (ЕБВР) и Международната Финансова Корпорация (МФК - част от Световната Банка), които дружеството изплаща регулярно. За ЕЙ И ЕС България ЕЙ И ЕС присъства от 2001 г. в България и е най-големият инвеститор в енергийния сектор за последните 30 години с вложения, надхвърлящи 3,2 млрд. лева. ЕЙ И ЕС България е собственик на най-новата и модерна топлоелектрическа централа в Югоизточна Европа – ТЕЦ „ЕЙ И ЕС Гълъбово”, на Съоръжението за депониране на отпадъци от експлоатацията на централата край село Обручище, както и е мажоритарен собственик на ЕЙ И ЕС Гео Енерджи, която оперира най-големия в страната ветроенергиен парк – „Свети Никола”, край Каварна.\r\nЗа да научите повече, посетете . Последвайте ЕЙ И ЕС България във Facebook: и Youtube: .  За ЕЙ И ЕС Корпорацията ЕЙ И ЕС (NYSE:AES) е световна енергийна компания, която е включена в списъка Fortune 500. Ние осигуряваме достъпна и устойчива енергия в 14 страни чрез разнообразен портфейл от разпределителни компании, както и чрез топлоелектрически централи и проекти за възобновяеми енергийни източници. Нашите служители са отдадени на идеята да постигат високи оперативни резултати и да отговарят на променящите се нужди от енергия в света. За да научите повече, посетете . Последвайте ЕЙ И ЕС в Twitter тук: .  ", "date": "2019.08.07", "title": "ВяЕЦ „Св. Никола“, собственост на ЕЙ И ЕС Гео Енерджи, произведе над 166 000 MWh електроенергия за първите седем месеца на 2019 г."}
{"url": "https://www.actualno.com/dobrich/s-unikalna-porychka-kmetyt-na-dobrich-smjata-da-reshi-30-godishen-problem-news_774835.html", "text": "      С уникална обществена поръчка за строителство кметът на Добрич Йордан Йорданов смята да се справи с отлежаващ 30 години проблем в центъра на града.      Става въпрос за недостроения 9-етажен жилищен блок \"Добрич\", чиято площ е 1422,71 квадрата, а разгънатата застроена площ е 7555,93 кв. м.\r\nПрогнозната стойност на поръчката е 3,2 млн. лв. без ДДС (близо 3,9 млн. с ДДС). Окончателното плащане обаче ще бъде по избор на изпълнителя. Той трябва да посочи дали да му се плати в пари, или тяхната равностойност в недвижими имоти.\r\nВ секция \"А\" на сградата има 21 апартамента, от които 7 тристайни и 14 двустайни, секция \"Б\" е също с 21 апартамента, 7 от които едностайни и 14 тристайни.  На приземния етаж в двете секции под жилищната част има паркинг за 18 автомобила.\r\nОсигурени са по едно складово помещение за всяко жилище и общи помещения за водомерен възел, както и машинно за двата асансьора.\r\nПроектирани са 24 магазина с различна квадратура, разположени на приземния и втория етаж в блоковете А, Б, В, Г, Д, Е и Ж.    \"Този блок \"Добрич\" е построен преди повече от 30 години. Мислили сме 2 години как да го довършим веднъж завинаги. Дефакто той е с обезщетени собственици от началото. Ангажимент на общината е бил да построи блока и обезщетените собственици да влязат във владение на тези апартаменти. Другата част от апартаменти, магазини и гаражи да си останат собственост на общината и тя да реши дали да ги продава, или да ги отдава под наем. Но никой не е намерил сили, воля или начин да реши този проблем\", каза кметът Йорданов.\r\nГрадоначалникът стигнал до няколко варианта. Единият бил предложен на Общинския съвет - изтегляне на дългосрочен кредит от близо 4 млн. лв., но голяма част от ОбС го отхвърля.   \"Имайте предвид, че след реализацията на проекта Министерството на финансите възстановява 36% от направените разходи\", поясни той.\r\nИдеята била разликата от кредита да я покрие общината като отдава под наем своите имоти в този блок.\r\n\"Цялата собственост е общинска, като в договорите е записано, че собствениците на парцели ще бъдат обезщетени с апартаменти в сградата. Тоест, половината апартаменти ще им бъдат прехвърлени след издаването на акт 16. Другата половина остават на общината\", добави Йорданов.   След отказа на ОбС за дългосрочен кредит, е предприета друга стъпка – да се изтегли краткосрочен кредит в размер на 600 000 лева.\r\nПоследвали процедури по оценяване състоянието на сградата, пресмятане колко би струвало тя да се завърши, колко биха стрували готовите апартаменти.   \"Стигнахме до извода, че е добре да опитаме този вариант - първо теглене на 600 000 лева краткосрочен кредит и заедно с това част от апартаментите да бъдат прехвърлени на изпълнителя\", посочи кметът.\r\nТой признава, че поръчката е специфична и планът е трудно реализуем, защото не се знае дали ще има кандидати.\r\nПо думите му правят всичко това не с цел политически ПиАр, а заради социалния ефект от завършването на този обект и действителното обезщетяване на собствениците, които са дали за изграждането му своите имоти.\r\n\"В центъра на нашия град стои една порутена сграда от 30 години. Освен довършването ѝ, ще се решат изключително много благоустройствени проблеми около него. Поръчката наистина е особена и ние сме работили по нея около 4 месеца. И за да не губим много време, я обявихме през лятото, за да може януари-февруари догодина да се работи по нея. Много се надявам да има желаещи да я изпълнят и да поставим началото на края\", обобщи Йордан Йорданов.\r\nВ недостроения блок община град Добрич е собственик на 18 апартамента, 18 магазина и 18 паркоместа. ", "date": "2019.08.07", "title": "С уникална поръчка кметът на Добрич смята да реши 30-годишен проблем"}
{"url": "https://www.actualno.com/society/jiteli-na-blagoevgrad-sami-asfaltirat-ulicite-si-news_774943.html", "text": "      Жители на Благоевград сами асфалтират улиците си, съобщи bTV.      Хората са решили сами да се справят с дупките, след като събрали пари, за да асфалтират двете улици Юрий Гагарин\" и \"Трудолюбие\", които са в окаяно състояние.   Един от инициаторите обяснява, че никой не им обръща внимание.\r\nВ момента са започнали с разчистването и подравняването на пътя.  По думите на местните по улиците освен дупки има и отворени шахти на канализацията, което създава голяма опасност за пешеходците.\r\nИнициативата за изравняването и асфалтирането на улиците от местните жители не е за първи път. Преди са пишели петиции, но след като никой не им обърнал внимание са се захванали да го свършат сами.   Оплакват се обаче, че сътвореното от тях бързо било разрушавано, особено от ВиК и техните изкопи.     ", "date": "2019.08.07", "title": "Жители на Благоевград сами асфалтират улиците си"}
