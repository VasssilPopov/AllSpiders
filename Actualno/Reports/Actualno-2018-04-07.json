{"url": "https://www.actualno.com/football/tervel-pulev-smaza-nepobeden-ungarec-s-neverojaten-nokaut-news_668548.html", "text": "  Българският боксьор спечели юбилейния си 10-и мач на професионалния ринг. Българинът смаза  от бой Лазло Пензеш, след като първо го прати в три нокдауна, а 40  секунди преди края на втория рунд го прати в брутален нокаут с ляв  ъперкът.  По-малкият от двамата братя Пулеви беше абсолютно безапелационен, независимо че непобеденият унгарец тръгна в офанзива рано-рано. Тервел обаче изчака своите моменти и прати на цели три пъти своя съперник в нокдаун.\r\nВсичко приключи секунди преди края на втория рунд, когато с фантастичен ляв ъперкът прати съперника във важетата, а след това той се строполи на земята. В този момент съдията прекрати срещата - нокаут в полза на Тервел Пулев - повече подробности за    ", "date": "2018.04.07", "title": "Тервел Пулев смаза непобеден унгарец с невероятен нокаут"}
{"url": "https://www.actualno.com/showbusiness/brad-pit-e-hlytnal-po-profesorka-news_668487.html", "text": "  Брад Пит е хлътнал по архитектката Нери Оксмън, която е професор в Масачузетския технологичен институт.  Според запознати 54-годишният актьор и 42-годишната професорка, която е и художничка и дизайнерка, прекарват заедно голяма част от времето си и имат много общи интереси.   Те се запознали покрай архитектурен проект и според инсайдерите засега ги свързват само професионални и приятелски отношения. Но по думите им Брад Пит е \"заинтересуван да прекарва с нея колкото се може повече време“.   Припомняме, че тези дни Брад Пит най-накрая се договори по условията за развода с бившата си съпруга Анджелина Джоли. Остава му само да сложи подписа в документите и ще стане свободен мъж. Осмън обаче е омъжена за аржентинския композитор Освалдо Голихов.\r\nИзточник: БГНЕС       ", "date": "2018.04.07", "title": "Брад Пит е хлътнал по професорка"}
{"url": "https://www.actualno.com/curious/dneven-horoskop-za-8-april-news_668457.html", "text": "     Денят ще ви зарадва с много взаимност и добра новина. Тази неделя ще се запомни като решаващ ден в живота ви. Не бързайте да се хвалите с постиженията, за да не ви завидят.    Ако през този ден искате да бъдете разбрани бъдете прями. Не се страхувайте от отсрещната реакция. Шансът да бъдете разбрани правилно и приети е огромен.     Тази неделя ще ви срещне с човек от далечното ви минало. Не се подавайте на меланхолия. Каквото било - било, сега трябва да обърнете внимание на бъдещето си. Тази неделя няма да ви отнеме нищо, от това, което не искате да дадете, така че не се страхувайте. Нали знаете, че колкото повече даваме, толкова повече получаваме.     Тази неделя обещава да е вълшебна и вашата задача ще е да се насладите на всеки един миг от него. Очаквайте някой да ви сподели свое съкровено желание. Тази неделя страховете ви и съмненията ще са напълно неоснователни. Ако се замислите добре няма да намерите нито една реална причина за тях, а интуицията понякога подвежда.    Бъдете себе си и всичко ще се развие по начина, по който сте си го представяли. Бъдещето ще ви покаже съвсем скоро, че ще сте били прави.   Не се отказвайте на половината път. Сега може да покажете, че намеренията ви са истински. Не се колебайте да действате с размах.    Тази неделя ще дойде моментът да кажете ясно какво точно желаете. Не че няма да има друг път, но моментът ще отмине. Сега ще бъдете разбрани. Тази неделя ще ви дари с чудеса, за които много сте дали от себе си. Насладете им се изцяло и вече започвайте да творите новите си мечти.    Неделята ще ви подари уникални усещания. Не се притеснявайте ако се видите в нова и различна светлина. Човек не стои на едно място. Тази неделя ще получите дълго чакат подарък. Отдавна сте забравили, че го желаете. Прекрасна неделя!", "date": "2018.04.07", "title": "Дневен хороскоп за 8 април"}
{"url": "https://www.actualno.com/asia/blagodatnijat-ogyn-sleze-v-jerusalim-snimki-news_668520.html", "text": "  В 14:17 часа българско време Благодатният огън слезе в Йерусалим. Благодатният огън всяка година бива измолван от Йерусалимския Патриарх Теофил III. Българската делегация, председателствана от Западно- и Средноевропейския митрополит Антоний, също се включи в обиколките около Кувуклията. Това съобщиха от пресцентъра на Св. Синод.      Очаква се Българската делегация да кацне на Летище \"София\" в 19.00 часа днес и да бъде отнесен във всяка една от епархиите на Българската православна църква, а миряните да осветят с него домовете си след радостния възглас \"Христос воскресе!\" в полунощ.    ", "date": "2018.04.07", "title": "Благодатният огън слезе в Йерусалим (СНИМКИ)"}
{"url": "https://www.actualno.com/business/ikonomisti-smetnaha-kolko-miliona-lv-shte-poharchim-okolo-velikden-news_668511.html", "text": "  Над 120 милиона лева ще похарчим за четирите почивни дни, пресмятат икономисти.  Според последното проучване само за великденската трапеза българите са заделили около 160 лева. Данните от предишни години показват, че картовите разплащания през почивните дни надхвърлят 100 милиона лева, информира Нова телевизия.   Тази година сериозна сума ще бъде отделена и за пътуване в страната и чужбина. По данни на Института за анализи в туризма близо 300 000 българи ще празнуват извън дома.   Близо 90% обаче ще останат в страната. Останалите 12% ще посрещнат празника в Гърция, Македония и Сърбия.\r\nТази година у нас ще бъдат боядисани 90 милиона яйца, а проучването показва, че Великден остава един от най-семейните празници.       ", "date": "2018.04.07", "title": "Икономисти сметнаха колко милиона лв. ще похарчим около Великден"}
{"url": "https://www.actualno.com/health/naj-vajnoto-koeto-trjabva-da-znaete-za-detoksa-news_668482.html", "text": "  Предпоставката за това, организмът естествено да се справя с токсините, е нормалната работа на органите, включени в процеса на детоксикация (черен дроб, бъбреци, лимфа, кожа), както и разумното количество вредни вещества. За съжаление поради начина на живот, хранителни навици, липса на физически упражнения и стрес, ние приемаме повече токсини, отколкото тялото ни естествено може да изхвърли без последствия.  Детоксикацията е естествена функция на организма ти, с помощта на която той се прочиства от крайните продукти на обмяната на веществата и други токсини, които поемаш с храната, въздуха, водата и препаратите, които използваш.       Ограничи приема на нови токсини в тялото ти.  Осигури си меню с висока хранителна плътност от естествени и необработени живи храни. Практикувай йога, за да повишиш циркулацията на кръв, масажираш вътрешните органи и подобриш работата на жлезите. Пий достатъчно вода  – това е единственият начин да изкараш токсините от организма. Намали стреса. Живей и се храни съзнателно.         Всички млечни без киселото мляко всичко със захар рафинирани и обработени храни трансмазнини, нагряти растителни мазнини, маргарин всичко с глутен безалкохолни напитки, пакетирани сокове и лимонади.     2-3 пъти седмично – бобови (леща, нахут, грах, боб) 1 път седмично – ориз, за предпочитане див или кафяв 1-2 пъти седмично дива риба, 1-2 пъти пасищно птиче и телешко месо 2 -3 пъти седмично - кисело мляко (пълномаслено, не плодово) 2-5 пъти седмично – масло алкохол, кофеин – рядко, по възможност да се изключат.    Кръстоцветни зеленчуци – сготвени, на пара (броколи, карфиол, брюкселско зеле, зеле) кореноплодни – сурови или сготвени (моркови, ряпа, червено цвекло) зеленчуци за набавяне на микронутриенти– сурови или сготвени ферментирали зеленчуци за набавяне на почвени пробиотици (кисело зеле, моркови, краставици, квас) зрели сезонни плодове храни с лилав цвят за здравето на червата (зеле, сладък картоф, патладжан, салати, боровинки, касис, къпини) храни богати на магнезий (авокадо, банан, ядки и семена, водорасли, зеленолистни) сурови ядки, богати на омега 3 и 6 топли и течни храни (супи, костен бульон) студено пресовани мазнини (зехтин, конопено олио, кокосово масло) 3 пъти седмично яйца куркума, джинджифил, лимони – силни антиоксиданки с протививъзпалителни свойства.       Йога практиките са отличен начин да се справиш с натрупаните токсините. Асаните повишават циркулацията на кръв в тялото, масажират вътрешните органи и подобряват работата на жлезите, като така премахват токсините от тялото. Дихателните техники в йога подобряват обмяната на газове в тялото и помагат за отделянето на въглероден диоксид и токсични газове, като в същото време снабдяват тялото с кислород, който пречиства кръвта.\r\nАвтор: Весела Петрова, експерт по здравословно хранене", "date": "2018.04.07", "title": "Най-важното, което трябва да знаете за детокса"}
{"url": "https://www.actualno.com/asia/sauditska-arabija-shte-prevyrne-katar-v-ostrov-news_668536.html", "text": "  Саудитският инвестиционен съюз планира да прокопае канал на границата с Катар, превръщайки го в остров, и да реализира туристически проект в този регион, съобщава саудитският вестник Sabq.  Саудитският инвестиционен съюз включва 9 компании, които ще прокопаят канал по дължината на цялата граница с Катар. Очаква се това да отнеме 12 месеца. Към момента организацията очаква официално разрешение от властите.   Ширината на канала ще достигне 200 метра, дълбочината – 15-20 метра и дължината 60 км. Подобен канал ще може да приема всякакви видове кораби. Проектът ще струва 2,8 милиарда саудитски риала, информира Нова телевизия.   Според проекта на новите брегове на кралството ще бъдат разположени курорти с частни плажове и пет главни хотела. Освен това, в района се планира да бъдат построени нови пристанища, да се открият две круизни компании, които да предлагат пътешествие в Персийския залив. Ще бъде създадена също така свободна търговска зона.\r\nКаналът ще принадлежи само на Саудитска Арабия, защото ще бъде прокопан на територията на кралството на разстояние 1 км от официалната граница с Катар. Сухопътния участък на границата с богатото на природен газ емирство ще служи като военна зона за защитата на Рияд.       През последните години отношенията между Саудитска Арабия и Катар са изключително обтегнати, кулминацията дойде миналото лято, когато Рияд наложи икономическа блокада на Доха, целяща да свали законното правителство.", "date": "2018.04.07", "title": "Саудитска Арабия ще превърне Катар в остров"}
{"url": "https://www.actualno.com/europe/sergej-skripal-e-v-syznanie-news_668522.html", "text": "  Бившият полковник от руското военно разузнаване Сергей Скрипал е в съзнание и може да говори, съобщава телевизия \"Скай нюз”, цитирана от световните агенции.  \"Полицията скоро ще може да поговори с човека, който се намира в центъра на историята с отравянето в Солсбъри. Бившият руски шпионин Скрипал вече не е в критично състояние, реагира добре на лечението, намира се в съзнание и разговаря\", заяви водещ на телевизията, без да назовава източниците на тази информация.   Главният лекар на болницата в градския окръг Солсбъри Кристин Бланшард каза вчера, че Скрипал добре реагира на лечение, неговото състояние бързо се подобрява и той повече не се намира в критично състояние.   Припомняме, че бившият двоен таен агент Сергей Скрипал и дъщеря му са в болница вече повече от месец, след като бяха намерени в безсъзнание на 4-ти март в град Солсбъри. Отравянето на бившия шпионин предизвика дипломатически скандал между Лондон и Москва. Британското правителство обвинява Русия за отравянето, а от Кремъл отричат.", "date": "2018.04.07", "title": "Сергей Скрипал е в съзнание?"}
{"url": "https://www.actualno.com/europe/ruskijat-poslanik-v-london-iska-sreshta-s-boris-djonsyn-zaradi-skripal-news_668528.html", "text": "  От руското посолство във Великобритания изразиха надежда, че скоро може да бъде организирана среща между посланика Александър Яковенко и министъра на външните работи на Обединеното кралство Борис Джонсън, предава \"Фокус\".  Това съобщи в събота прессекретарят на руското дипломатическо представителство, отговаряйки на въпрос на журналист за текущото взаимодействие с МВнР на Великобритания във връзка с инцидента в Солсбъри.   „За съжаление, не можем да дадем удовлетворителна оценка на текущото ниво на сътрудничество с Форин офис. Очевидно е, че отдавна е назряла нуждата от провеждане на среща между посланика Александър Яковенко и външния министър на Великобритания Борис Джонсън за обсъждане на целия комплекс двустранни отношения, както и за разследването на инцидента в Солсбъри. В тази връзка Яковенко отправи лична нота на Джонсън. Надяваме се на конструктивен отговор на британската страна и разчитаме тази среща да бъде организирана в най-скоро време“, заяви прессекретарят.   Припомняме, че на 5 април Яковенко призова британските власти да осигурят присъствието на международни експерти при изясняването на обстоятелствата около инцидента в Солсбъри, по време на който, според версията на Лондон, е бил отровен бившият полковник от Главното разузнавателно управление (ГРУ – военното разузнаване на Русия) Сергей Скрипал и неговата дъщеря Юлия. Тогава посланикът заяви, че Москва се стреми към прозрачно разследване на инцидента и към това в него да участват представители не само на страни от НАТО и ЕС, но и от Русия, Индия, Китай, страните от Латинска Америка и Африка. Яковенко обърна внимание на това, че Лондон засега така и не е разкрил информация от провежданото разследване.", "date": "2018.04.07", "title": "Руският посланик в Лондон иска среща с Борис Джонсън заради Скрипал"}
{"url": "https://www.actualno.com/society/zasileni-sa-merkite-za-sigurnost-po-velikdenskite-praznici-news_668525.html", "text": "  Засилени са мерките за сигурност по Великденските празници. Предприети са мерки във връзка с охраната на храмовете и местата, на които се очаква голямо струпване на хора на Великден. Екипи на полицията ще следят да няма паркиране на автомобили в близост до местата на обредите, както и за изоставени или забравени багажи. Силите на реда няма да допускат до масовите мероприятия хора, употребили алкохол или наркотици, носещи обемисти багажи или оръжие. Недопустимо е и носенето на пиротехника.  29 противопожарни автомобила и 142 служители на пожарната ще бъдат дежурни в нощта на Великден, за да се гарантира безопасността на гражданите.   В столицата 118 храма ще бъдат охранявани от целия ресурс на „Охранителна полиция“ по време на мероприятията на Великден.   ", "date": "2018.04.07", "title": "Засилени са мерките за сигурност по Великденските празници"}
{"url": "https://www.actualno.com/society/1600-litra-grycko-mljako-s-vlosheno-kachestvo-e-na-bylgarskija-pazar-news_668529.html", "text": "  При извършване на внезапни проверки на терен е констатирано наличие на 1600 литра сурово краве мляко с произход от гръцки ферми, което се продава на българския пазар. Това съобщиха от Българската агенция по безопасност на храните.  Лабораторните анализи показали, че съдържанието на общия брой микроорганизми в млякото е над пределно допустимите норми.   В съответствие с изискванията на еврорегламент количествата са насочени за преработка в българско предприятие, където ще се произведат млечни продукти - сирене и кашкавал, с период на зреене най- малко 60 дни.   Проверките на терен продължават. Те се извършват от съвместни екипи от Българската агенция за безопасността на храните, Министерството на земеделието, храните и горите и Националната агенция по приходите.", "date": "2018.04.07", "title": "1600 литра гръцко мляко с влошено качество е на българския пазар"}
{"url": "https://www.actualno.com/business/peevski-li-blokira-vajni-proekti-kato-remont-na-uchilishta-i-depo-za-opasni-otpadyci-news_668547.html", "text": "  Неизвестна фирма с название \"Аероспециал 91\" ЕООД внезапно е станала свръхактивна в спирането на обществени поръчки от началото на 2018 година, установи проверка на .  Стартът на новата ѝ дейност – да обжалва поръчки, които не може да изпълни, е даден в първия работен ден на новата година. От 2 януари до днес дружеството - еднолична собственост на 57-годишния софиянец Христо Василев Георгиев, е блокирало 10 поръчки на обща стойност 39 437 739 лв. без ДДС.   Потърпевши от блокиране на инфраструктурни проекти са а също така и .\r\nЕдноличното дружество е вписано в Търговския регистър с основно с търговска дейност. То не е вписано в Камарата на строителите, за да е правоимащо да изпълнява строителна дейност с такива мащаби. А всички спрени поръчки са за изпълнение на инфраструктурни обекти.    На е обжалвана обществената поръчка за реконструкция, възстановяване и рехабилитация на улици в града и селата Родина, Калайджии и Долно Шивачево, както и изграждане и възстановяване на тротоари в Златарица и село Долно Шивачево. Тя е с прогнозна стойност .\r\nНа е спряна поръчка за проектиране, СМР и авторски надзор на инсталация за предварително третиране на битови отпадъци и компостираща инсталация за общините Троян и Априлци за . е потърпевша с две блокирани процедури. Едната е за обновяване на градски пространства (улици, зелена площ и паметник на Еремия Българов към Историческия музей) на стойност . Втората е за проектиране, строителство и авторски надзор на ПГ \"Найден Геров\", СОУ \"Д. Маринов\", ОУ \"Н. Първанов\", ЦДГ 7 \"Калинка\", ОУ \"К. Фотинов\" и СОУ \"Отец Паисий\" за .    За е спряната строителна поръчка на за реконструкция и модернизация на СУ \"Владимир Комаров\", СУ \"Г. С. Раковски\", Спортно училище \"Велико Търново\", детските градини \"Ален мак\" и \"Рада Войвода\".\r\nБлокирана е поръчка на за обновяване на ОУ \"Гоце Делчев\", ОДЗ \"Калинка\" и ЦДГ \"Радост\" за .\r\nПотърпевша на е поръчката за саниране на 4 жилищни блока с прогнозна стойност е .\r\nНа е стопирана поръчката за рекултивация на депо за ТБО със прогнозна цена лв.\r\nСпряната строителна поръчка на е за пилотни модели за екологосъобразно събиране и временно съхранение на на стойност .\r\nЗа е стопираната процедура на за реконструкция и модернизация на центрове за реакция при наводнения.   Справка в Търговския регистър за свързани лица сочи, че собственикът на \"Аероспециал 91\" Христо Георгиев е в Съвета на директорите на \"Велдербилд\" ЕАД заедно с Васил Таков и Георги Драгомиров. Същото това дружество е в София. Контролът върху залата пък медийни публикации го свързват с Делян Пеевски. Зала \"Универсиада\" беше изцяло приватизирана по времето на Тройната коалиция, съставена от НДСВ, БСП и ДПС. През ноември 2008 година държавното дружество \"Национална спортна база\" ЕАД продаде своя дял (50%) от капитала в \"Универсиада\" АД на собственика на другите 50% - \"ВелдерБилд\" за 9,5 млн. лв. Част от сделката тогава е и хотел \"Тотошанс\" на Златни пясъци.\r\n\"Пътят към приватизацията на \"Универсиада\" беше прокаран от спортния министър в правителството на Симеон Сакскобургготски Васил Иванов-Лучано. Той издаде заповед държавната фирма от забранителния списък за приватизация \"Олимпика\" ЕАД (чийто директор известно време беше Ирена Кръстева) да учреди смесеното дружество \"Спорт хотелс Олимпика България\", заедно с частен инвеститор, в което да апортира два свои имота - зала \"Универсиада\" и хотел \"Тотошанс\". Апортът беше срещу ремонт и реконструкция на обектите и използването им по предназначение - в услуга на българския спорт. Партньор в \"Спорт хотелс Олимпика България\" стана \"Проект строй БГ\", преименувана по-късно на \"Проект строй груп\". Фирмата веднага беше свързана с депутата от ДПС Делян Пеевски, син на Ирена Кръстева. При правителството на Станишев и при наследника на Лучано - Весела Лечева, през 2006 г. \"Проект строй груп\" е продадена на \"Велдер- БГ\" ЕАД“, написа в началото на 2009 година вестник \"Сега\". Последният публикуван в Търговския регистър финансов отчет на едноличното акционерно дружество, в чийто Съвет на директорите е  Христо Георгиев,  е за 2012 година. От него е видно кои са свързаните юридически лица, а също и че през 2006 година е направена промяна на наименованието – от \"Проект строй БГ\" на \"Велдербилд\" ЕАД. Негов едноличен собственик е фирма \"Велдер БГ\" ЕАД на регистрираното в Женева (Швейцария) дружество \"Съсексинвест\" АГ. В отчета е посочено, че инвестициите в \"Универсиада\" ЕАД на стойност над 13 млн. лв. са обезпечение по кредит към фалиралата вече КТБ.", "date": "2018.04.07", "title": "Пеевски ли блокира важни проекти като ремонт на училища и депо за опасни отпадъци?"}
{"url": "https://www.actualno.com/curious/10-neshta-koito-shtastlivite-hora-pravjat-news_668287.html", "text": "  Животът не винаги е разходка в парка. Така че как щастливите хора преминават през един груб ден? Тези съвети са малки неща, които щастливите хора правят, за да направят живота малко по-добър и сега можете и вие.   Докато се опитваме да се стремим към съвършенство, грешките са неизбежна част от живота. Докато е лесно да се откажете, когато нова работа просто не работи или връзката се разпада, фокусирайки се върху изучаването от това, което се е объркало, ще ви помогне да превърнете грешката в нещо продуктивно. Когато нещо се обърка, помислете за възможността да се развиете и да станете още по-добра версия на себе си.    Обсебването на сайтове за социални медии е лош навик, който всички ние имаме, но гледането на снимки на удивителните почивки на други хора и вкусните десерти не прави нищо за вас. Направете договор със себе си, за да изключвате устройствата всеки ден - можете да прочетете книга или да се обадите на приятел.        Лошите дни се случват. Има много случаи, когато гневът, разочарованието и безпокойството са напълно разумни реакции, но те не трябва да бъдат вашите последни реакции. Да се ​​научите да освобождавате малките неща, които не можете да контролирате, ще ви позволи да се фокусирате по-добре върху положителните аспекти на живота.     Дори ако не можете да си позволите пътуване през различни континенти, има много бюджетни начини да се измъкнете и да видите света. Опитът на нова култура или храна или промяна в природата е чудесен начин да донесете малко повече щастие в живота си. Независимо дали резервирате пътуване самостоятелно или с приятел, пътуването Ви помага да създадете спомени, които никога няма да забравите.    Благодарността е лесен начин да се почувствате по-добре и да направите деня на всички малко по-ярък. По време на натоварен ден отделете една секунда, за да спрете и да бъдете благодарни за малките неща. Може да не е естествено, но в дългосрочен план наистина ще увеличи щастието ви. Независимо дали става въпрос за приятен човек в аптеката или за колега, който държи асансьора, за да можете да влезете, има много възможности да спрете и да оцените малките неща. Поставянето в дълги часове в кабинета е изтощително, но има малък трик, който ще ви помогне да бъдете по-щастливи и по-продуктивни: вземете си почивка. Дори ако донесете свой собствен обяд, излезте на бърза разходка и го изяжте навън. Движението на тялото ви и отдръпването на очите ви от екрана ще ви помогнат да се върнете след пет минути, като се чувствате освежени и готови да се справите с всеки проект, който е на дневен ред.       Работата обикновено не се счита за нещо забавно, но съществуват начини да превърнете работата в нещо по-вълнуващо. Следващият път, когато трябва да се справите с изчистването на спалнята, задайте таймер за телефон за 10 минути и се забавлявайте с часовника, за да постигнете колкото можете повече, докато времето изскача. Поддържането на приятелство е важна част от воденето на щастлив и пълен живот. Независимо дали имате няколко близки приятели или голям обществен кръг, поддържането на контакт и създаването на приятел, за да ви развеселят.    Вместо да се занимавате с нещата, които са се объркали в миналото, направете вашето време по-смислено, гледайки към бъдещето. Когато останете позитивни и мислите за нещата, които можете да постигнете, можете да намерите спокойствие с нещата, които може би не са минали преди. Когато нямате друг избор, освен да се изправите и да се изправите пред деня, опитайте се да се усмихвате, докато наистина не се почувствате по-добре.", "date": "2018.04.07", "title": "10 неща, които щастливите хора правят"}
{"url": "https://www.actualno.com/society/povecheto-ot-polovinata-bylgari-sa-za-vyvejdaneto-na-tol-sistemata-news_668524.html", "text": "  61% от българите одобряват въвеждането на тол системата и електронната винетка, 30,9% не могат да преценят, а 8,1% са против. Това показва Национално представително проучване на общественото мнение за новата система на плащане при преминаване през републиканската пътна мрежа, съобщиха от пресцентъра на Министерство на регионалното развитие и благоустройството (МРРБ).  Според 69,7% от запитаните по-справедливо е тежкотоварните камиони да плащат за изминато разстояние вместо на база време за преминаване, както е в момента. 56,9% от хората смятат, че така пътните инциденти ще намалеят, защото шофьорите на тирове няма да са принудени да бързат. 62,9 % споделят твърдението, че толът ще повиши приходите и тези пари ще бъдат реинвестирани в пътна инфраструктура и за повишаване на безопасността на движение. Отчетено е и друго предимство – 55,8% са убедени, че отчитането на трафика няма да доведе до забавяне, тъй като няма да се поставят бариери по пътищата, а камери ще засичат номерата на автомобилите. Най-голям процент от запитаните – 81,6%, споделят тезата, че превозните средства, които амортизират повече пътната настилка, трябва да плащат по-високи такси. Сега по данни на Агенция „Пътна инфраструктура“ през 2017 г. са продадени 7,5 млн. винетни стикери, което е с 736 147 повече от 2016 г.   Реализираните приходи са 352 млн. лв. или с 25 млн. повече от 2016 г. От тях приходите от продажба на винетки за леки автомобили са близо 249 млн. лв., а 103 млн. лв. са от продажбата на винетки за ТИР. На въпрос „Одобрявате ли или не въвеждането на тол системата за тежкотоварните автомобили извън магистралите“, 53,1% отговарят с „да“, 12,9% - с „не“, а 34% не могат да преценят. Най-голям процент – 28,9 %, считат, че тировете трябва да се движат основно по магистрали и първокласни пътища. 28,1% са на мнение, че трябва да минават основно по магистралите, а 18,3% - по всички пътища от републиканската пътна мрежа. По отношение размера на таксите най-голям е процентът (47,1) на тези, които казват, че не могат да преценят колко да се плаща за километър от МПС над 3,5 т. 21,3% одобряват такса от 15 ст./км, 18,6% - 20 ст./км, а 13,1% са за цена от 30 ст. на км.   Според 39,9% таксите в България трябва да бъдат близки до тези в държави като Гърция, Сърбия и Унгария. Анкетата показва и гледната точка на хората по отношение изразходването на събраните средства. Договорът за въвеждане на тол системата беше подписан от Агенция „Пътна инфраструктура“ с международния консорциум „КАПШ трафик солюшънс“ на 15 януари 2018 г. Очаква се системата да започне да носи приходи през 2019 г. По предварителни изчисления те ще бъдат най-малко три пъти по-големи от сегашните и ще са около 1 млрд. лв. годишно. Проучването е било извършено от Exacta Research Group сред 1500 българи в 98 населени места през февруари – март 2018 г.", "date": "2018.04.07", "title": "Повечето от половината българи са за въвеждането на ТОЛ системата"}
{"url": "https://www.actualno.com/europe/mikrobus-se-vrjaza-v-peshehodci-v-munster-ima-zaginali-snimki-news_668540.html", "text": "  Микробус се вряза в група пешеходци в град Мюнстер в Германия. Трима души са загинали, а 30 са ранени. Това съобщи на своя сайт в събота немското издание Rheinische Post, информира ТАСС.  Засега не са постъпили официални данни от полицията, но от там не отричат, че е възможна версията за терористичен акт. Частта на града, където се е случил инцидента, е отцепена.\r\nСред загиналите на място е и предполагаемият извършител, който се е самоубил с огнестрелно оръжие, твърди полицейски говорител.     Полицията помоли в Twitter всички да се въздържат от посещения на центъра на Мюнстер. Тези, които в момента са там, трябва да напуснат местността, колкото могат по-бързо, за да не пречат на работата на полицията, пише в съобщението.      \"В района на Кипенкерл се провежда широкомащабна операция\", се добавя още там. \"На място имаме голямо полицейско присъствие\", казват от полицията, като за сега се въздържат от коментар.      ", "date": "2018.04.07", "title": "Микробус се вряза в пешеходци в Мюнстер, има загинали (СНИМКИ)"}
{"url": "https://www.actualno.com/society/novinite-naj-vajnoto-za-denja-7-april-news_668533.html", "text": "      Камион се вряза в група пешеходци в град Мюнстер в Германия. Трима души са загинали, а 30 са ранени. Това съобщи на своя сайт в събота немското издание Rheinische Post, информира ТАСС. За щастие няма информация за .     В 14:17 часа българско време Благодатният огън слезе в Йерусалим. Благодатният огън всяка година бива измолван от Йерусалимския Патриарх Теофил III. Българската делегация, председателствана от Западно- и Средноевропейския митрополит Антоний, в обиколките около Кувуклията.     61% от българите одобряват въвеждането на тол системата и електронната винетка, 30,9% не могат да преценят, а 8,1% са против. Това показва Национално представително проучване на общественото мнение за новата система на плащане при преминаване през републиканската пътна мрежа.     Неизвестна фирма с название \"Аероспециал 91\" ЕООД внезапно е станала свръхактивна в спирането на обществени поръчки от началото на 2018 година, установи проверка на .  При извършване на внезапни проверки на терен е констатирано наличие на 1600 литра сурово краве мляко с произход от гръцки ферми, което се продава на българския пазар. Това съобщиха от Българската агенция по безопасност на храните.  Според последното проучване само за великденската трапеза българите са заделили около 160 лева. Данните от предишни години показват, че картовите разплащания през почивните дни надхвърлят 100 милиона лева.    14 души загинаха при катастрофа между камион и микробус, превозващ канадски младежки отбор по хокей, съобщи AFP. Бившият полковник от руското военно разузнаване Сергей Скрипал е в съзнание и може да говори, съобщава телевизия \"Скай нюз\", цитирана от световните агенции. Според Москва американските санкции вкарват Съединените щати в категорията страни, които са \"врагове на пазарната икономика и на честната и свободна конкуренция, тъй като те използват административни методи, за да елиминират конкуренти на чуждите пазари\". Доналд Тръмп изпрати войници да пазят границата с Мексико. Президентът на Съединените щати изпълни заканата си и първите 250 войници вече тръгнаха към граничните райони на Тексас. По 16 до 17 млн. лева само от свещи влизат на година в църковните хазни. Оборотът на вощеници не само не пада под 100 тона за 12 месеца, а дори се е качило над два пъти за последните 4 години. \"Сигурен съм, че заедно ще възстановим както доверието в системата, така и основанията ви за самочувствие на мисионери\", се казва още в поздравителния адрес на министър Кирил Ананиев до всички лекари.", "date": "2018.04.07", "title": "Новините: Най-важното за деня, 7 април"}
{"url": "https://www.actualno.com/showbusiness/kejt-hydsyn-shte-stava-majka-za-treti-pyt-news_668539.html", "text": "  Холивудската актриса Кейт Хъдсън ще става майка за трети път. 38-годишната красавица разкри в Instagram, че е бременна. Тя публикува видео от парти, на което става ясно какъв е полът на нероденото й бебе.  \"Изненада! Ако се чудите защо отсъствам толкова дълго от социалните мрежи, причината е, че никога не съм се чувствала толкова зле. В сравнение с предишните ми бременности това е първото тримесечие, в което ми беше най-зле\", е написала тя в информация към видеото.   Актрисата вече има трима синове - 14-годишния Райдър и 6-годишните Крис Робинсън и Бингам от Мат Белами.    ", "date": "2018.04.07", "title": "Кейт Хъдсън ще става майка за трети път"}
{"url": "https://www.actualno.com/society/nov-sluchaj-na-lajmska-bolest-v-gabrovsko-news_668535.html", "text": "  Нов случай на лаймска болест регистрираха в областта в началото на април. Заболяването най-често се причинява от ухапване от кърлеж. Това съобщиха за Радио „Фокус“ – Велико Търново експерти от Регионалната здравна инспекция. По този повод те припомниха, че със затоплянето на времето инсектите се разпространяват много по-бързо и алармираха за наличието на кърлежи в региона. Според специалистите не може да се говори за бум, но въпреки това те отправиха основни препоръки за предпазване от насекомите.  38 са видовете кърлежи, които се срещат в България. Те са опасни, защото може да са заразени с вируси, бактерии и да пренесат тази зараза чрез кръвосмученето. Разпространените у нас кърлежи пренасят причинителите на марсилската треска, лаймската болест, кърлежовия енцефалит, кримска-конго хеморагична треска. В различните райони на страната, в зависимост от климата и ландшафта, причинителите на тези заболявания са разпространени в различна степен. За Габровска област най-разпространения вид кърлеж е Ixodes ricinus – основен причинител на лаймската болест. Това е тежко протичащо заболяване, лекува се трудно и засяга целия организъм. За да се предпазим от кърлежи е хубаво да носим светли дрехи при разходка в природата, по възможност с дълги крачоли и ръкави. Хубаво е да се използват репеленти (отблъскващи акарите средства). Задължително е след разходка на открито да се проверява тялото си впити кърлежи. Експертите съветват при ухапване от кърлеж незабавно да се търси съдействие на медицински специалист.   ", "date": "2018.04.07", "title": "Нов случай на лаймска болест в Габровско"}
{"url": "https://www.actualno.com/society/bivsh-obirdjija-postojanno-u-nas-bjagat-zatvornici-news_668490.html", "text": "  Престъпление и изкупление. Той е Стефан Чолаков. Пътят му е интересен, а животът му е пълен с обрати. От това да обереш банка, до това да промениш мисленето си и да отдадеш енергията си на по-смислени неща.  „Две години и половина бях в следствения арест. В България нещата не са регулирани както трябва. Следствените бяхме в съседство с хора с най-тежките присъди в България. Тоест различни режими са вкарани на едно и също място, което също допринася за объркване на реда в сградата”, коментира в Нова телевизия Чолаков.   „Може би обществото не знае, че постоянно има затворници, които бягат и се издирват от властите. Последният случай не е изолиран и не за първи път от Софийския затвор бягат престъпници”, коментира още той.   Как се обръща мисленето му в следствието?\r\n„Когато човек е задържан на едно място, човек има много време. Ако осъзнае, че то не е загубено, той може да надгради себе си. Във времето, в което бях там, четях книги. Търсех себе си и започнах да чета различна религиозна литература. Ако човек осъзнае, че има достатъчно време, за да намери себе си, може да се промени. Аз по-скоро се намерих. Всеки сам по себе си е добър, само че част от нас не го знаят още”, разказа Стефан Чолаков.       Осъзнава, че печеленото на пари е помощното средство за мисиите, които има човек. А негова основна мисия е да отгледа четирите си деца, както и да помага на нуждаещи се хора.", "date": "2018.04.07", "title": "Бивш обирджия: Постоянно у нас бягат затворници"}
{"url": "https://www.actualno.com/society/blagodatnijat-ogyn-pristigna-u-nas-news_668546.html", "text": "  Благодатният огън по Божия любов и милост слезе за всички християни, които с трепет го очакваха, заяви Западно и Средноевропейският митрополит Антоний, след като кацна, носейки Благодатния огън.  Искам да благопожелая Христова възкресна радост в сърцата, светлина в техните умове, Божия благодат, просперитет, добруване и преуспяване на нашия български народ, обърна се той към миряните, каза той. Западно и Средноевропейският митрополит Антоний, който ръководи делегацията на Светия синод на Божи гроб, кацна на летището в София, за да донесе Благодатния огън за целия българския народ. За първи път в историята, Свещеният огън с помощта на България ще получи и съседна Македония.   В делегацията на 40-годишния духовник за Йерусалим са включени бившият транспортен министър Кристиян Кръстев, който лично Западно и Средноевропейският митрополит Антоний подстрига за иподякон и ректорът на Духовната семинария Пахомий. Митрополит Антоний излетя за Йерусалим на 7 април рано сутринта с правителствения самолет „Фалкон” с решение на премиера, предаде БГНЕС.   След пристигането си в София, огънят се съхранява в Синодалния параклис до около 23.45 часа, когато с литийно шествие се донася в патриаршеската катедрала \"Св. Александър Невски\" за Пасхалното богослужение. След това Благодатният огън ще отиде до всяко кътче на България и Република Македония. За първи път български духовник донесе Благодатния огън в България от Йерусалим през 2005 година. Тогава делегацията се водеше от тогавашния Варненски митрополит Кирил. Благодатен, или още Свещен огън, е огънят, който се запалва всяка година на Велика събота в общия за различни християнски конфесии храм \"Възкресение Христово“, построен точно върху Божия гроб в Йерусалим. Слизането на Благодатния огън става по свръхестествен начин и е чудо. Този огън в първите минути след запалването има уникалното свойство да не излъчва топлина и да не изгаря.", "date": "2018.04.07", "title": "Благодатният огън пристигна у нас"}
{"url": "https://www.actualno.com/politics/njama-postradali-bylgari-pri-incidenta-v-munster-news_668542.html", "text": "  Българското Министерство на външните работи следи ситуацията около инцидента в Мюнстер. Към момента няма данни за пострадали българи, съобщиха от ведомството.  Сънародниците ни могат да се обърнат към Посолството на страната ни в Берлин на телефон +49302010922 и на Генералното консулство в Мюнхен на телефони: +498917117614 и +498917117615. Дежурният телефон в Мюнхен за почивни и празнични дни е: +491728881056.   Припомняме, че в тълпа хора в немския град Мюнстер, има загинали и много ранени.    ", "date": "2018.04.07", "title": "Няма пострадали българи при инцидента в Мюнстер"}
{"url": "https://www.actualno.com/society/bylgarskata-cyrkovna-delegacija-pristigna-v-jerusalim-news_668478.html", "text": "  Българската църковна делегация пристигна в Йерусалим, откъдето се очаква да донесе Благодатния огън. Това става ясно от видео, публикувано на официалната страница на БПЦ в социалната мрежа facebook. Делегацията е водена от Западно- и Средноевропейския митрополит Антоний. Във видеото той оповестява, че са пристигнали в Йерусалим. „Очакваме с нетърпение да влезем в храма на Светото Възкресение, където да изчакаме в молитва слизането на Благодатния огън, от който да вземем и да донесем на нашите сънародници в България. Потокът е много голям и минаваме по обикновения ред. Ще изчакаме с търпение да влезем в храма“, заяви митрополит Антоний.  Българската църковна делегация замина за Божи гроб в ранните зори и се очаква да пристигне обратно в София около 19.00-20.00 часа. По станала вече традиция, превозът на светинята се осигурява с правителствен самолет. Свещеници от цяла България ще дойдат на летището в София, ще вземат частица от благодатния огън, за да я занесат по всички епархии, а оттам и по енориите на църквата. След пристигането си в София, огънят ще се съхранява в Синодния параклис до около 23.45 часа, когато с литийно шествие се донася в патриаршеската катедрала „Св. Александър Невски“ за Пасхалното богослужение. Тази година се очаква от него да вземат за благословение и представители на съседни православни църква.   ", "date": "2018.04.07", "title": "Българската църковна делегация пристигна в Йерусалим"}
{"url": "https://www.actualno.com/healthy/svetoven-den-na-zdraveto-i-zdravnija-rabotnik-news_668481.html", "text": "  Днес се отбелязва Световният ден на здравето и здравния работник.  Световният ден на здравето е глобална инициатива, която приканва всички - от световните лидери до хората във всички страни, да се фокусират върху едно здравно предизвикателство със световна значимост.   Датата е избрана с основаването на Световната здравна организация през 1948 г. Международният ден на здравето се чества и като Ден на здравния работник в България от 6 февруари 1964 г.   ", "date": "2018.04.07", "title": "Световен ден на здравето и здравния работник"}
{"url": "https://www.actualno.com/society/sedmichna-prognoza-za-vremeto-za-9-15-april-news_668484.html", "text": "  Великденските празници ще започнат с интензивни валежи от дъжд, но пък ще завършат с топло априлско слънце.  Днес валежите почти навсякъде ще спрат, слабо превалявания са възможни на места в сутрешните часове. Температурите ще останат без съществена промяна, около 15-20 градуса, за София около 16 градуса.   От – Великден, отново ще започне да се затопля, валежи не се очакват. Температурите ще се повишат с 1-2 градуса.   Във втория ден на Великден – ще бъде още по-топло и се очаква максималните температури почти в цялата страна да надхвърлят 20 градуса. Сутрешните температури ще бъдат между 2 и 6 градуса, предаде БГНЕС по информация на НИМХ.\r\nВъв също ще бъде слънчево и топло, с температури до 23 градуса, за София около 21 градуса, валежи не се очакват. Само по Черноморието ще бъде малко по-хладно, с температури около 13-16 градуса.       В другата седмица топлото време ще се задържи, ще бъде и слънчево, с температури около и над 20 градуса.\r\nВ ще има променлива облачност над цялата страна. Максималните температури ще бъдат между 17 и 22 градуса.\r\nВ облачността ще бъде значителна. Температурите ще паднат с 1-2 градуса и максималните няма да надвишават 21 градуса.       ", "date": "2018.04.07", "title": "Седмична прогноза за времето за 9-15 април"}
{"url": "https://www.actualno.com/society/prognoza-za-vremeto-7-april-sybota-news_668449.html", "text": "  Днес вятърът в цялата страна ще се ориентира от североизток и ще се усили, ще бъде умерен, в източната половина силен. Облачността ще е променлива, в Западна България предимно значителна. На места, главно в Родопската област, ще има краткотрайни валежи с гръмотевици. Преобладаващите максимални температури ще бъдат между 16° и 21°. Това съобщи за Агенция „Фокус“ дежурният синоптик в НИМХ Христо Христов.  Над Черноморието ще има разкъсана облачност, през деня намаляваща до слънчево. Ще духа умерен и силен североизточен вятър. Максималните температури ще са 10-15°. Температурата на морската вода е 9-11°. Вълнението на морето ще бъде 3-4 бала.   В планините ще духа умерен до силен източен вятър. Облачността ще е предимно значителна. На отделни места ще превали дъжд, по-интензивен и с гръмотевици в Родопите. Над 2000-2100 метра валежите ще са от сняг. Максималната температура на височина 1200 метра ще бъде около 10°, на 2000 метра – около 4°.   В неделя ще продължи да духа до умерен, в Източна България и временно силен вятър от изток-североизток. Облачността над страната ще е променлива, само на отделни места в планинските райони ще превали слаб дъжд. Преобладаващите максимални температури ще бъдат между 16° и 21°, а минималните – между 5° и 10°. В понеделник вятърът чувствително ще отслабне, в много райони и ще стихне. Ще преобладава слънчево време. Сутринта ще е по-студено, но дневните температури ще се повишат. Във вторник ще бъде предимно слънчево. В следобедните часове над планинските райони в Западна България ще се развива купеста облачност, но само на отделни места ще превали краткотрайно. Повишението на температурите ще продължи.", "date": "2018.04.07", "title": "Прогноза за времето - 7 април (събота)"}
{"url": "https://www.actualno.com/sofia/avtobusi-prez-cjalata-nosht-i-organizacijata-na-dvijenieto-v-sofija-news_668451.html", "text": "  Организация на движението за обществения транспорт в столицата ще бъде направена за Великден, а от този ден официално тръгват и нощните автобуси.  За осигуряване на обществен транспорт по време на християнския празник Възкресение Христово – Великден на 7-и срещу 8-и април ще бъде удължено работното време на част от обществения транспорт до 01.00 часа.   С удължено време на движение ще бъдат трамвайни линии 5, 6, 7, 20, 22; тролейбусни линии 1, 2, 5, 9 и автобусни линии 11, 76, 85, 94, 102, 213, 280, 285, 309, 310, 604.   Метрото в участъка метростанция “Сливница” – метростанция “Младост 1” ще се движи на 15 минути интервал, а в участъците метростация “Младост 1” – метростанция “Летище София” и метростанция “Младост 1” – метростанция “Бизнес парк” и метростанция “Сливница” – метростанция “Витоша” - на интервал от 30 минути.\r\nОт 21.00 часа на 7-и до 02.00 часа 8-и април се забранява влизането в двете посоки, престоят и паркирането на пътни превозни средства, както следва:       по ул. „Оборище” между ул. „Г.С.Раковски” и бул. „Васил Левски”; по ул. „15-ти ноември” между бул. „Цар Освободител” и пл. „Св. Александър Невски”; по ул. „11-ти август” между бул. „Княз Александър Дондуков” и пл. „Св. Александър Невски”; по ул. „Княз Борис І” между ул. „Неофит Рилски” и бул. „Патриарх Евтимий”; по ул. „Хан Аспарух” между бул. „Христо Ботев” и ул. „Княз Борис І”; по ул. „Цар Самуил” между бул. „Патриарх Евтимий” и ул. „Хан Аспарух”; по ул. „Цар Шишман” между ул. „Патриарх Евтимий” и ул. „Ген. Паренсов”; по ул. „6-ти септември” между ул. „Ген. Гурко” и ул. „Граф Игнатиев”; по ул. „Георги Бенковски” между ул. „Екзарх Йосиф” и ул. „Цар Симеон”; по ул. „Цар Симеон” между ул. „Будапеща” и ул. „Г.С.Раковски”; по бул. „Македония” между пл. „Руски паметник” и пл. „Македония”, с изключение на трамвайните мотриси на градския транспорт.\r\nСтолична дирекция на вътрешните работи осигурява охрана, постове за контрол и регулиране на движението.\r\nНощният градски транспорт тръгва от 7-и април. Линиите са 4 и ще пресичат града, така че да има връзка с всички квартали. Те ще се движат от 00.00 часа до 04.00 часа. Общата спирка на четирите линии, които ще носят съответно следните номера N1, N2, N3 и N4, ще е на пл. „Княз Александър Първи“. Цената на нощната карта за всички линии е 2 лева, а тя ще се продава от кондуктори вътре в автобусите. Колите на обществения транспорт ще имат отличителни знаци за нощен превоз, а спирките ще бъдат брандирани, така че да е ясно, че колите минават от там.       Линия N1 ще върви по маршрута ж.к.“Люлин 1,2“- ж.к.“Младост 4“. Тази с N2 ще свързва кв. „Обеля“ – ж.к. „Студентски град“. Автобусите с номера N3 ще се движат между ж.к. „Овча Купел 2“ – ж.к. „Левски“ (Автостанция Изток), а тези от N4 - ж.к. „Дружба 2“ между ж.к. „Гоце Делчев“. Във всички Пунктове за продажба на превозни документи ще има карти с новите маршрутни схеми.\r\nАвтобусите няма да спират на всяка спирка, ако на нея няма хора. Интервалът за движение ще е 40 минути, а времето за прекачване между линиите на общата спирка на пл. „Княз Александър Първи“– 5 минути. Във всеки от автобусите ще има видеонаблюдение, както и паник бутон за шофьорите и кондукторите.", "date": "2018.04.07", "title": "Автобуси през цялата нощ и организацията на движението в София"}
{"url": "https://www.actualno.com/europe/cipras-nastoja-za-osvobojdavaneto-na-dvama-grycki-vojnici-zatvoreni-v-turcija-news_668491.html", "text": "  Гръцкият министър-председател Алексис Ципрас настоя за освобождаването на двамата гръцки войници, затворени в Турция, заявявайки, че те „няма да са пешки в игра на изнудване“, предава \"Фокус\".  „Човешките живот и свобода не са и не трябва да бъдат пешки в игрите на властта и на изнудването“, заяви Ципрас пред местни медии. Турция е задържала двама гръцки войници, които са пресекли границата на 2 март и които твърдят, че са се загубили. Гърция се надява те да бъдат освободени преди Великден.   Турските медии смятат, че двамата задържани край Одрин са се занимавали с шпионаж. Но Атина смята, че турските власти не са ѝ предоставили достатъчно детайли по обвиненията.   Ципрас също така призова турският съд „да ускори“ процедурата си по случая. „В миналото ние връщахме турските войници, навлезли с метри на гръцка територия по време на патрул. Очаквам и турския президент Реджеп Тайип Ердоган да направи същото“, допълни той.", "date": "2018.04.07", "title": "Ципрас настоя за освобождаването на двама гръцки войници, затворени в Турция"}
{"url": "https://www.actualno.com/chronicles/simvolichen-rojden-den-na-internet-publikuvan-e-pyrvijat-rfc-1-news_668281.html", "text": "  На тази дата през 1969 година е символичният рожден ден на интернет: публикуван е първият RFC 1.  Същинските мрежи, които образуват Интернет, се пускат през 1969 г.   под името ARPANET, чието разработване е дело на американския департамент   на отбраната. ARPA означава Advanced Research Projects Agency.   По подобен начин учени от Великобритания, САЩ и Франция създават   техните собствени национални компютърни мрежи, но всяка от тях била   различна. За интернет в днешния смисъл на думата започва да се говори в   периода 1973-1983 г., когато се обмисля решаването на проблема за   обединяване на националните мрежи. Решението е бил протоколът TCP/IP. На   1 януари 1983 г. ARPANET променя своите същински мрежови протоколи от   NCP на TCP/IP, като по този начин е създадено ядрото на днешния   Интернет.   Интернет има неоспоримо място в културата на обществото по целия   свят. В последните години се наблюдават и любопитните явления интернет   звезда, интернет терорист и интернет жаргон. Интернет жаргонът е свързан   с компютърния жаргон. Интернет също така е подходяща среда за реклама и   популяризиране на даден обект, явление и пр.\r\nРазвитието на интернет поставя и множество въпроси от философски,   религиозен, мирогледен, социален и психологически характер. Например,   анонимността в мрежата, която мнозина използват, за да изразяват   свободно мнението си, понякога води до злепоставяне на личности, стигащо   до социален срив.       Източник: Уикипедия", "date": "2018.04.07", "title": "Символичен рожден ден на интернет - публикуван е първият RFC 1"}
{"url": "https://www.actualno.com/celebrate/na-velika-sybota-hristos-e-v-ada-news_668445.html", "text": "  Велика събота е последният ден от Страстната седмица, предшестващ Великден. Това е и последният ден, когато се червят яйца.  Църквата прославя Велика събота като \"най-благословения седми ден\". Защото това е денят, когато Словото Божие лежи в гроба като мъртъв човек, но в същото време спасява света и отваря гробовете.   Положен вече в гроба, Духът на Исус е в ада, за да разкъса оковите му и да отвори отново райските двери. Това ще се случи на другия ден - в Неделята, наречена с най-краткото име - Великден.   На Велика събота църковното богослужение започва рано сутринта и продължава непрекъснато до края на деня, така че последните съботни песнопения се сливат с възкресните (неделните) и свършват вече при звуците на тържественото \"Христос воскресе!\".\r\nЖените посещават гробищата, преливат и прекадяват, раздават боядисани яйца и хляб за душите на мъртвите. Обикновено в събота се месят и пекат обредните великденски хлябове. Велика събота е и последният ден, в който могат да се боядисат яйцата за Великден. Празникът е свързан с оплакването и погребението на Исус Христос от майка му Света Богородица и от жени, носещи миро. Гробът му е запечатан и пред него е поставена стража.       По обичая на юдеите Йосиф и Никодим снели пречистото тяло Господне от кръста, обвили ги в пелени с благовония и го положили в нов каменен гроб в Йосифовата градина, която се намирала недалеч от Голгота. Първосвещениците и фарисеите знаели, че Исус Христос е предрекъл възкресението си. Не вярвайки на предсказаното, а и страхувайки се да не би Апостолите да откраднат тялото, измолили от Пилат военна стража. Поставили стражата до гроба, а самия гроб запечатали.", "date": "2018.04.07", "title": "На Велика събота Христос е в Ада"}
{"url": "https://www.actualno.com/health/kak-da-se-spasim-ot-prejajdane-na-praznichnata-trapeza-news_668448.html", "text": "  Яжте от всичко на великденската трапеза, но внимавайте с количествата. Това препоръча София Мазуренко, диетолог и треньор.  \"Мога да препоръчам да се яде само до 16.00 часа, защото след това въглехидратите по-трудно се обработват от организма. За всички, които са на някакви режими, за да влязат във форма за летните месеци, препоръчвам само по парче козунак\", каза още Мазуренко. По думите й трябва да се внимава и с яйцата.   \"След празниците не гладувайте. Хората гладуват 2-3 дни и после ядат много повече. Яжте по малко – 5 пъти на ден на малки порции. Просто избягвайте, сладко и въглехидрати. И най-важното – движете се\", допълни диетологът.   ", "date": "2018.04.07", "title": "Как да се спасим от преяждане на празничната трапеза"}
{"url": "https://www.actualno.com/healthy/kiril-ananiev-shte-vyzstanovim-doverieto-v-zdravnata-sistema-news_668476.html", "text": "  Благодаря ви за грижите, които ежедневно полагате за българските граждани и пациенти. Безкрайно уважавам вашия опит и експертиза. Това посочва здравният министър Кирил Ананиев в обръщението си към работещите в системата на българското здравеопазване по повод Световния ден на здравето - 7 април, съобщиха от пресцентъра на Министерството на здравеопазването.  „Макар с различно образование и професионален път, днес с вас се оказваме изправени пред една и съща задача - да направим така, че очакванията на пациентите и съсловието да намерят пресечна точка. Много са проблемите в сектора, наслагвани повече от десет години. Голяма част от решенията, било то и правилни, не бяха реализирани напълно. Неведнъж ставахме пасивни наблюдатели или по-лошото – потърпевши от опитите за реформиране на системата, на прилагането на изолирани и спорни мерки за запушване на течовете в здравеопазването. Истината е, че всеки един от нас трябва да си върши добре и отговорно работата, за да има резултат“, заяви Ананиев и уточни, че днес се обръща към тях с уважение и разбиране, но и с надежда да приемат подадената ръка, за да направят заедно всичко по силите си да сложат ред в здравната ни система и да осигурят на съгражданите си достъп до качествени здравни услуги.   „В тази посока е и определената от Световната здравна организация основната тема на тазгодишния Световен ден на здравето – „Универсален достъп до здравеопазване: за всеки навсякъде“, чийто слоган гласи „Здраве за всички“. Оценявам търпението и последователността ви при отстояването на реално остойностен труд, конкурентни възнаграждения и на адекватна за страната ни нормативна уредба в сектора. За мен е важно да знаете, че с екипът ми работим за това, да ви бъдат гарантирани адекватни условия на труд, на пациентите – да бъде осигурено достъпно и качествено здравеопазване, а разговорите за пари да излязат от дневния ред на пациентите и здравните професионалисти“, допълни той. По думите му по тази причина 2018–а ще е особено важна и за тях, и за него.   „Но трябва да минем и през това, за да можем през 2019 г. да се фокусираме върху качеството на услугата, а не върху цифрите срещу нея. Моята цел е подобряване на модела. Затова ще ви призова към търпение, за да можем качествено и трайно да преструктурираме системата, най-вече с грижа за хора. Нека гражданите са доволни от съвместната ни работа. Сигурен съм, че заедно ще възстановим както доверието в системата, така и основанията ви за самочувствие на мисионери“, се казва още в поздравителния адрес на министър Кирил Ананиев до всички лекари, зъболекари, фармацевти, професионалисти по здравни грижи и всички работещи в сферата на здравеопазването.", "date": "2018.04.07", "title": "Кирил Ананиев: Ще възстановим доверието в здравната система"}
{"url": "https://www.actualno.com/society/kzp-vnimavajte-za-mnimi-tyrgovci-i-sajtove-fantomi-news_668495.html", "text": "  Преди заплащането на онлайн покупка да се изисква потвърждение, че поръчката е приета с анонсираните от търговеца параметри. Тази препоръка даде председателят на Комисията за защита на потребителите (КЗП) Димитър Маргаритов по Дарик радио във връзка с пазаруването от електронни магазини по време на празничните почивни дни.  „Често, особено големи електронни магазини с огромен асортимент, след като потребителят е „натоварил кошницата си”, посочват, че поръчката е получена. Но това не означава, че тя е приета, тъй като в последствие би могло да се върне информация към клиента, че някоя от стоките не е налична за дадения период от време или че по-късно може да бъде доставена при други ценови параметри. Счита се, че сделката е сключена тогава, когато действително е приета от отсрещната страна”, разясни Маргаритов.   Той допълни, че при сигнали от потребители по повод съмнения за заблуди относно цени, параметри на стока, условия за продажба и доставка, КЗП извършва проверка и оказва съдействие хората да получат това, което са си избрали.   „Потребителите все по-често се насочват към интернет като източник за пазаруване в различните разновидности, които тази необятна територия предлага – както електронни магазини, така напоследък все по-често и социалните мрежи, през които се споделят доста оферти за стоки и услуги”, изрази наблюдения председателят на КЗП. Затова предупреди и за други капани там. Най-сериозен е рискът да попаднем на т. нар. мними търговци – сайтове- или профили-фантоми, които се появяват само за определен период от време, за да могат да акумулират печалби от нереални, несъществуващи оферти и след това да изчезнат.\r\n„Регистрират се обикновено за кратък период от време, не съдържат достатъчно данни за стоящите зад тях търговци и потребителите често се насочват към общуване през социалните мрежи. Когато комуникацията се води само през някакъв чат от най-популярните, много лесно може да се окаже, че всичко е само една илюзия и че насреща не стои реален търговец”, акцентира Маргаритов.       Председателят на КЗП обясни, че подобни сайтове могат да бъдат разпознати по адресите им, които обикновено представляват комбинация от известна марка и нещо допълнително добавено към нея, като завършват с разширение на някоя от държавите-членки на Европейския съюз.\r\n„Окончанието на URL адреса не е показателно за това къде е регистриран даденият търговец. Потребителите винаги трябва да се уверят, че комуникация може да се осъществи, освен през чат, и през друг, по-надежден канал – имейл, телефон и т.н., за да има по-голяма сигурност, че търговецът реално съществува”, обърна внимание Маргаритов.", "date": "2018.04.07", "title": "КЗП: Внимавайте за мними търговци и сайтове фантоми"}
{"url": "https://www.actualno.com/society/17-mln-leva-vlizat-v-cyrkovnata-hazna-ot-sveshti-news_668467.html", "text": "  По 16 до 17 млн. лева само от свещи влизат на година в църковните хазни. Оборотът на вощеници не само не пада под 100 тона за 12 месеца, а дори се е качило над два пъти за последните 4 години. Само за великденските празници храмовете продават не по-малко от 5 тона свещи, показа проверка на . Тя установи също, че в част от църквите върви и спекула, като непосредствено преди Възкресение са скрити най-евтините вощеници, за да купуват хората по-скъпите и съответно да се наливат повече пари в касата на храма.  Тенденцията за двоен и дори троен скок на търгуваните количества датира от времената, когато Светият синод започна да слага печат върху вощениците. До 2014 г., когато все още нямаше клеймо по тях, от свещоливницата в столичния квартал „Илиянци“ излизаха не повече от 30 тона годишно. Причината беше в свещите, произвеждани в нелегални работилници и мазета, с които се зареждаха дори свещеници, за да не плащат отчисления на съответната митрополия, обясниха от Свещеническия синдикат. 4,40 лв. е изкупната цена на 1 кг парафинови свещи независимо от големината им. Разликата в пакетите е само в размерите и според него бройките на вощениците. Например в една опаковка от най-малките, тези по 20 ст., те са 400 броя, а при тези от по 1 лев – 50 броя. Всеки пакет обаче тежи един килограм, тъй като се отчита на база килограм.   Най-много вървят евтините от по 20 стотинки. Те формират около 40% от всички продажби.   ", "date": "2018.04.07", "title": "17 млн. лева влизат в църковната хазна от свещи"}
{"url": "https://www.actualno.com/society/vremenno-e-ogranichava-dvijenieto-po-am-trakija-news_668464.html", "text": "  Движението при км 94 на АМ „Тракия“ в посока София е временно ограничено заради обърнат тир, съобщава АПИ.  Трафикът се осъществява по обходен маршрут пътен възел „Цалапица“ – Пазарджик – пътен възел „Гелеменов“.   ", "date": "2018.04.07", "title": "Временно е ограничава движението по АМ „Тракия“"}
{"url": "https://www.actualno.com/plovdiv/60-metrov-kozunak-v-plovdiv-news_668463.html", "text": "  60-метров козунак ще бъде раздаден в центъра на Пловдив на Великден. Това съобщиха за Радио „Фокус“ – Пловдив от пресцентъра на Общината. Великденският козунак ще бъде нареден върху фонтана с пеликаните на пл. „Стефан Стамболов“ и ще бъде изграден от 500 по-малки козунаци. Направен е от 250 килограма брашно, в него има още захар, стафиди, олио, яйчен меланш и ароматизиран лимон. Раздаването ще започне в 12.00 часа, а старт ще даде Петър Зехтински, директор на Дирекция „Спорт и младежки дейности“ в Община Пловдив.  На 8 април събитията на един от най-големите християнски празници започват в 10.00 часа на пл. „Стефан Стамболов“ в Пловдив с „Великденско утро“. От 12.30 до 14.00 часа ще се проведе детска програма под мотото „Талантливите чудеса на Великден“. Празничната програма за 8 април ще приключи с Великденски детски концерт, като началото му ще бъде поставено в 16.00 часа.   Събитията, организирани от Община Пловдив за великденските празници завършват на 9 април – Светли понеделник. От 11.30 часа, отново на пл. „Стефан Стамболов“, ще се състои концерт на Духов оркестър-Пловдив, а от 16.00 часа на стълбите до паметника на Мильо ще започне празничен концерт, озаглавен „Класика за Великден“.   ", "date": "2018.04.07", "title": "60-метров козунак в Пловдив"}
{"url": "https://www.actualno.com/health/proletnite-virusi-predizvikvat-gripopodobni-zaboljavanija-news_668496.html", "text": "  Вирусните заболявания, които в момента предизвикват грипоподобни заболявания, протичат в рамките на 2-3 дни с повишаване на температурата, отпадналост, главоболие. Това каза пред „Фокус“ държавният главен здравен инспектор д-р Ангел Кунчев.  „Рядко се стига до усложнение. Разбира се, в медицината винаги има диапазон от много леко протичащи до тежки. За щастие, тежките са много малък процент. По-скоро зависи не толкова от самия вирус, колкото от състоянието на организма и на нашия имунитет да се противопостави. При по-изтощени организми и такива, които са с хронично заболяване, физическо или психическо изтощение, се стига до по-тежки усложнения като пневмонии, менингити, възпаления на ухото. При този тип вируси, които сега срещаме, това е изключително рядко“, обясни д-р Кунчев.   Той уточни, че превантивните мерки срещу пролетните вируси са същите, които знаем и от борбата при грипа. „При него най-рисковите групи могат да прибягнат до ваксина. Сега при този голям брой вируси, с които се срещаме, това няма как да стане. Няма създадени ваксини, а няма как и да има, защото те са огромен брой. Избягването на контакти с болни хора е нещо, което винаги трябва да имаме предвид, тъй като става въпрос за заразно заболяване. Ако не получим вируса от болен човек, няма да и да се разболеем\", успокоява д-р Кунчев.   \"Ако в офиса или някъде около нас някой видимо е зачервен, подсмърча, киха, кашля – по-далеч от него. Редно е в тези случаи този човек да не се опитва да ходи на работа, а да си остане 1-2 дни вкъщи или да носи предпазна маска“, посъветва д-р Ангел Кунчев.\r\nПо думите му в повечето случаи инфекциите по това време минават и без някакво особено лечение. „Обикновено се използват подпомагащи организма лекарства срещу температурата, главоболието, кашлицата. Единствено случаите, когато температурата се задържа сравнително висока – 39-40 градуса, повече от 2-3 дни, ако кашлицата не само не преминава, но и се задълбочава, става дълбока, влажна, отхрачваща, това вече може да е признак на добавена бактериална инфекция и е наложително да търсим лекарска помощ и евентуално да се включи антибиотик в лечението. Това обаче трябва да става под наблюдението на личния ни лекар“, каза още д-р Ангел Кунчев.       ", "date": "2018.04.07", "title": "Пролетните вируси предизвикват грипоподобни заболявания"}
{"url": "https://www.actualno.com/america/trymp-izprati-vojnici-da-pazjat-granicata-s-meksiko-news_668505.html", "text": "  Доналд Тръмп изпрати войници да пазят границата с Мексико. Президентът на Съединените щати изпълни заканата си и първите 250 войници вече тръгнаха към граничните райони на Тексас, информира Нова телевизия.  Преди няколко дни Тръмп се закани, че докато не бъде построена стена по границата, армията ще спира нелегалните имигранти, които носели наркотици и извършвали други престъпления.   Мексико е против решението и посъветва Тръмп да не ги замесва във вътрешнополитически си игри. Законът в Съединените щати забранява използването на редовна армия за правоохранителна дейност.   Затова Тръмп поиска щатите да съберат 4000 души от Националната гвардия на Съединените щати, както се наричат войниците от запаса.", "date": "2018.04.07", "title": "Тръмп изпрати войници да пазят границата с Мексико"}
{"url": "https://www.actualno.com/society/kak-da-izvlechem-estestveni-bagri-za-bojadisvaneto-na-jajcata-news_668502.html", "text": "  С използването естествени оцветители при боядисването на яйцата за Великден внасяме лечебни енергии от природата. Това каза д-р Емил Елмазов, председател на Съюза на билкарите в България в интервю за Агенция „Фокус“ във връзка с използването на натурални оцветители, вместо изкуствени бои при боядисването на Великденски яйца.  „Когато тези цветове са естествени, техните вибрации са много близки до нашите вибрационни ходове. Например едно синьо-зелено, извлечено от треви или едно червено, извлечено от червено цвекло, ще действат по различен начин, защото те са живи, докато яйцето, което е стегнато в синтетичната боя, излъчва много по-малко цвят - все едно обличаме тялото си със синтетична дреха“, каза той.   Д-р Елмазов обясни как може да извлечем естествени багри за боядисването на яйцата на Великден. „Днес червено може да създадем по много начини, например с червеното цвекло, с люспи от лук, но старият метод е с корените от бояджийския брош. Копривата може да боядисва зелено. Невенът може да боядисва в жълто/оранжево, синята теменужка може да участва в комплекс за боядисване в синьо. Люспите от лук, когато направим по-слаба отвара и ги варим 30-40 минути ще ни дадат жълт цвят, а ако ги варим 50-60 минути ще стане светло-червено. Жълто-зелените цветове могат да се получат от спанак и коприва. Корите от младия дъб също могат да служат за оцветяване на яйца, както и клончетата на зелениката, листата от брезата, магданоза. Тези растения, след варене, могат да преминат през жълтия цвят и да достигнат до светло-зелен“ даде за пример д-р Елмазов.   Той коментира, че за боядисване на яйца може да се използва и кафе. „Към 4-5 супени лъжици се поставят в един съд и продължително се варят. С всяка минута варене, цветът се насища и се получава от тъмно-жълт до кафяв цвят на яйцето“, обясни д-р Елмазов. Той добави, че сварените яйца могат да се оставят за една нощ в във вариво от червена зелка и оцет, за да се боядисат в син цвят. Ореховите черупки, заедно със шафранът могат да се използват за жълт цвят. „Ако някой случайно има дюли и мушмули може да ги употреби с още по-голям успех. Корените от здравец и клончетата от синя слива също биха могли да бъдат използвани за извличане на цветове от тях. Може да приложим моркови и лимони за жълт цвят като можем да стимулираме цвета още и да се уплътни с куркума“, каза още билкарят и добави, че ако след боядисване, намажем яйцата с мазнина, ще им придадем блясък и ще подчертаем цвета.\r\nПо думите му, ако познаваме цветотерапията и си служим с естествени оцветители и пигменти, може да подобрим своето състояние. Д-р Елмазов отбеляза, също, че с яйцата може да се изчисти домът от зимните тежки енергии като по едно сурово яйце се сложи във всеки ъгъл на стаята и се остави да престои 24 часа, а след това се изхвърли.       ", "date": "2018.04.07", "title": "Как да извлечем естествени багри за боядисването на яйцата?"}
{"url": "https://www.actualno.com/america/katastrofa-pogubi-14-mladeji-ot-kanadski-otbor-po-hokej-news_668493.html", "text": "  14 души загинаха при катастрофа между камион и микробус, превозващ канадски младежки отбор по хокей, съобщи AFP.  Инцидентът е станал в провинция Саскачеван около 17 часа местно време. Спортистите са на възраст между 16 и 21 години. В микробуса е имало 28 души, 14 от които са загинали, като сред тях е и шофьорът.   От канадската полиция заявиха, че спасителните операции все още продължават. Организиран е и център за информация за близки и роднини на пострадалите.   ", "date": "2018.04.07", "title": "Катастрофа погуби 14 младежи от канадски отбор по хокей"}
{"url": "https://www.actualno.com/asia/poklonnici-ot-cjal-svjat-sa-v-ochakvane-na-blagodatnija-ogyn-news_668506.html", "text": "  Поклонници от много страни дойдоха в храма на Божи гроб в Йерусалим. След няколко часа литургии и молитви вярващите чакат да видят чудото на слизането на Благодатния огън.  Храмът на Божи гроб, където според преданията е бил погребан Иисус Христос, събира повече от 10 хиляди души. Докато не слезе Благодатният огън, вярващите стоят в храма между 3 и 5 часа и след това още няколко часа по време на богослужението. Първо се пали свещникът с 33 свещи – за всяка година, която Иисус Христос е изживял на Земята. В първите минути огънят не изгасва – вярващите символично се измиват в него. За да се спрат опитите за спекулации относно автентичността на слизането на Благодатния огън, се установява специален надзор за слизането. Кувуклия е параклис в центъра на храма, който скрива пещерата на Божи гроб, припомня БГНЕС.   Там се намира особено почитаната от всички християни плоча, под която се намира мястото, където е погребан Иисус Христос. Мястото предварително се проверява. Там не може да бъде вкарано нищо, което би могло да предизвика пожар. Церемонията по затварянето на Кувуклия се провежда на обяд. Специален пазител на Божи гроб, придружен от мюсюлмани (християнска традиция за безпристрастност) обикаля три пъти около светилището. Чак след това йерусалимският патриарх Теофил Трети и арменският прелат влизат в Кувуклията, където слиза Благодатният огън. До ден-днешен никой не е успял да разгадае това чудо.   Българската църковна в Йерусалим, откъдето се очаква да донесе Благодатния огън. Това става ясно от видео, публикувано на официалната страница на БПЦ в социалната мрежа facebook. Делегацията е водена от Западно- и Средноевропейския митрополит Антоний. Във видеото той оповестява, че са пристигнали в Йерусалим. „Очакваме с нетърпение да влезем в храма на Светото Възкресение, където да изчакаме в молитва слизането на Благодатния огън, от който да вземем и да донесем на нашите сънародници в България. Потокът е много голям и минаваме по обикновения ред. Ще изчакаме с търпение да влезем в храма“, заяви митрополит Антоний.", "date": "2018.04.07", "title": "Поклонници от цял свят са в очакване на Благодатния огън"}
{"url": "https://www.actualno.com/cars/v-shtatite-veche-globjavat-bezpilotni-koli-news_668472.html", "text": "  Движението на безпилотни автомобили по пътищата на САЩ започна да създава проблеми на полицията и първата глоба за такова превозно средство вече е факт. Инцидентът се е случил с Chevy Bolt EV по време ва изпитанията на система за автономно придвижване.  Според версията на полицията в Сан Франциско, автомобилът не е пропуснал пресичащ на пешеходна пътека човек, като по този начин е била създадена потенциално опасна ситуация на пътя. Производителят – в случая General Motors, обаче не приема тази позиция.   От компанията Cruise, която се занимава с безпилотни коли в GM, твърдят, че бордовите системи на автомобила са „видели” пешеходеца и са оценили, че разстоянието до него е 3 метра. По този начин компютърът е пресметнал, че автомобилът ще успее да се вмъкне пред пешеходеца и затова не е намалил скоростта, а е продължил да се движи.   Патрулиращият полицай обаче е на различно мнение. Затова той е спрял автомобила е и написал глоба за недаване на предимство на пешеходец. Тя ще трябва да се плати от инженера в колата, въпреки че машината се е движила на безпилотен режим.\r\nВ момента вниманието към безпилотните автомобили е доста сериозно в САЩ заради последните два инцидента. При единият движеща се на автопилот кола на Uber блъсна и уби пресичаща пътя жена. Само дни след това електромобил на Tesla на автономен режим катастрофира тежко на магистрала, при което загина возещият се в него инженер-изпитател.       ", "date": "2018.04.07", "title": "В Щатите вече глобяват безпилотни коли"}
{"url": "https://www.actualno.com/society/vyzstanoveno-e-dvijenieto-pri-km-94-na-avtomagistrala-trakija-news_668503.html", "text": "  Възстановено е движението при км 94 на автомагистрала \"Тракия\" в посока София. Това съобщиха от пресцентъра на Агенция \"Пътна инфраструктура\".  Трафикът беше временно преустановен и пренасочен по обходен маршрут поради катастрофирал тежкотоварен камион и се осъществяваше по обходен маршрут пътен възел „Цалапица“ – Пазарджик – пътен възел „Гелеменов“.   ", "date": "2018.04.07", "title": "Възстановено е движението при км 94 на автомагистрала \"Тракия\" "}
{"url": "https://www.actualno.com/europe/ruski-biznesmen-izgubi-1-mlrd-zaradi-amerikanskite-sankcii-news_668512.html", "text": "  Руският бизнесмен Олег Дерипаска изгубил за един ден 957 милиона долара заради новите американски санкции, съобщава сп. \"Форбс\", предаде ТАСС.  Вчера министерството на финансите на САЩ въведе санкции срещу 7 руски предприемачи, а също и срещу 12 компании, които те контролират, както и срещу 17 високопоставени руски правителствени представители, припомня ТАСС. Дерипаска се озова в санкционния списък, както и компаниите, които контролира, информира \"Дарик\".   В списъка се озова и Сулейман Каримов, изгубил 244 милиона долара заради това, както и Виктор Вескелберг, който е изгубил заради това 41 милиона долара. Състоянието на Игор Ротенберг и на Кирил Шамалов, които също са в списъка, не се е променило. Капиталите на владимир Богданов и на Андрей Скоч, попадащи също под санкциите, пък са се увеличили съответно с 1 и 8 милиона долара.   Решението на американското правителство да включи милиардера Дерипаска в санкционния си списък може да даде отражение по целия свят, защото неговата бизнес империя има глобално присъствие и има за партньори редица големи международни компании, отбелязва Ройтерс. Вашингтон наложи санкциите с аргумента, че физическите лица и компаниите под техен контрол извличат ползи от руската държава, която е въвлечена в \"злонамерени дейности\" по света.", "date": "2018.04.07", "title": "Руски бизнесмен изгуби $1 млрд. заради американските санкции"}
{"url": "https://www.actualno.com/football/manchestyr-unajted-nanese-vtora-zaguba-na-manchestyr-siti-video-news_668550.html", "text": "  Отборът на Манчестър Юнайтед отложи празненствата на градския съперник Манчестър Сити по повод спечелването на шампионската титла в Англия. \"Червените дяволи\" спечелиха с 3:2, като това бе първа загуба на \"гражданите\" на \"Етихад\" този сезон и едва втора в Премиършип.  При победа днес момчетата на Хосеп Гуардиола щяха да си осигурят златните медали и това бе много близко до осъществяване. Венсан Компани и Илкай Гюндоган дадоха добър старт на своя тим, а до края на полувремето Рахийм Стърлинг пропусна две чисти положения, за да направи 3:0.\r\nСлед почивката обаче играчите на Жозе Моуриньо излязоха напълно преобразени. Още от първата минута те започнаха да притискат съперника си и Пол Погба вкара два бързи гола. 20' преди края на срещата Крис Смолинг направи обрата пълен, като това е втора поредна загуба за Манчестър Сити.   Всичко най-интересно от победата на Манчестър Юнатед над градския съперник, както и головете от срещата, може да видите в .", "date": "2018.04.07", "title": "Манчестър Юнайтед нанесе втора загуба на Манчестър Сити (ВИДЕО)"}
{"url": "https://www.actualno.com/music/krisko-i-slavi-trifonov-iznenadvashto-pusnaha-obshto-parche-video-news_668494.html", "text": "  Криско и Слави Трифонов изненадващо пуснаха общо парче. Дуетът им се казва \"Гледай как се прави\", а видеото вече има близо 500 000 гледания в YouTube.  Рапърът е автор на музиката, текста и аранжимента на песента, а видеото е дело на режисьора Кирил Киров-Кико. В него двамата музиканти са заобиколени от разголени жени, сред които \"Мис Плеймет 2017\" Нора Недкова.   Коментарите оставаме на вас...    ", "date": "2018.04.07", "title": "Криско и Слави Трифонов изненадващо пуснаха общо парче (ВИДЕО)"}
{"url": "https://www.actualno.com/showbusiness/izpisaha-arnold-shvarceneger-ot-bolnica-sled-syrdechna-operacija-news_668466.html", "text": "  Екшън актьорът и бивш губернатор на американския щат калифорния Арнолд Шварценегер е изписан от болница в Лос Анджелис, където прекара сърдечна операция, предава ABC News.  По данни на пресслужбата на актьора той „е у дома и се чувства невероятно добре“. Шварценегер бе опериран на 29 март.   „Истина е: върнах се! Отидох да спя, очаквайки малък разрез, но се събудих с голям, но знаете ли какво? Събудих се и това е нещо, за което трябва да съм благодарен“, написа самият Шварценегер от профила си в социалната мрежа „Тwitter“.   ", "date": "2018.04.07", "title": "Изписаха Арнолд Шварценегер от болница след сърдечна операция"}
{"url": "https://www.actualno.com/smolyan/shofiorite-da-vnimavat-v-smoljansko-zaradi-padashti-kamyni-news_668508.html", "text": "  Водачите да шофират с повишено внимание заради опасността от падащи камъни по пътищата в областта. Това заяви за Радио „Фокус“ – Смолян комисар Сийка Забилева от ОДМВР – Смолян. През изминалото денонощие е регистрирано едно пътнотранспортно произшествие без пострадали по пътя Девин – Кричим. „Причината е паднали камъни на пътното платно и затова по всички направления в региона трябва да се шофира със съобразена скорост\", призова комисар Забилева. „Пътните полицаи осъществяват засилени проверки за спазване на Закона за движение по пътищата\", посочи тя и добави, че за последните 24 часа са установени двама водачи, шофирали след употреба на алкохол. По случаите са образувани досъдебни производства и ще се води разследване.  Пътната обстановка в областта е нормална. На главните пътни артерии има полицейски патрули. Движението на автомобили е по-интензивно по пътя Смолян – Пловдив, както и по обходните маршрути на затворения от голяма срутище път Смолян – Мадан, които са Смолян – Фатово – Рудозем и Смолян – Смилян – Рудозем.   ", "date": "2018.04.07", "title": "Шофьорите да внимават в Смолянско заради падащи камъни"}
{"url": "https://www.actualno.com/crime/jestoko-ubijstvo-v-slivenskoto-selo-gavrailovo-news_668509.html", "text": "  Жестоко убийство в сливенското село Гавраилово. Жена почина, след като беше намушкана с нож пред дома си, съобщава \"Блиц\".  Убийството е станало снощи около 21:30 ч.\r\n58-годишната Петя Андонова, която работи в магазина в селото, била нападната, докато се прибирала.   Полицията работи по случая.", "date": "2018.04.07", "title": "Жестоко убийство в сливенското село Гавраилово"}
{"url": "https://www.actualno.com/europe/blizka-na-otrovenite-skripal-ne-vjarvam-na-britanskite-vlasti-news_668465.html", "text": "  Братовчедката на Юлия Скрипал и племенница на Сергей Скрипал „няма доверие на Великобритания“ и се съмнява в тяхната версия относно случая в Солсбъри, пише британският Daily Express, цитиран от \"Фокус\".  Виктория също така заявява, че се съмнява, че британските власти ще и дадат виза и ще и позволят да види роднините си с оглед на възникналото напрежение между Русия и Запада.   Говорейки за властите във Великобритания, тя твърди, че са искали от нея тя да обвини Русия. „Без да знам цялата история, те искат да кажа мнението си“, заявява тя.   „Ако ми кажат: ние ще ти върнем Юлия ако кажеш „Русия е мръсно място“, то аз ще кажа „Русия е мръсно място“ и ще взема Юлия пак в това мръсно място“.\r\nРуските власти обвиняват Великобритания, че е отказала виза на Виктория Скрипал.       ", "date": "2018.04.07", "title": "Близка на отровените Скрипал: Не вярвам на британските власти"}
{"url": "https://www.actualno.com/curious/interesni-fakti-za-jajcata-koito-moje-bi-znaete-news_668486.html", "text": "  Яйцата са важна част от менюто ни, но знаем ли всичко за тях. Ето няколко интересни и не толкова известни факта за най-консумираната храна по Великден.  1. Яйцето традиционно е езически символ на плодородието (църквата го приема, подобно на коледните елхи), като хората ядат яйца, за да отпразнуват пролетта.   2. Римляните са приготвили първия омлет в историята. Той е бил подсладен с мед. Наричал се \"овелеме\", което означава яйца и мед.   3. Витамин D е много важен за хората и го получаваме обикновено чрез слънчевата светлина. Има много малко храни, които съдържат витамин D, а яйчните жълтъци са едни от тях.\r\n4. Една от най-важните интерпретации на яйцето е шоколадовото великденско яйце. Първите шоколадови яйца започват да се появяват в Германия и Франция в началото на XIX век.       5. Американците ядат средно по 250 яйца годишно.\r\n6. През 2008 г. изследователи в Канада публикуват отговор на въпроса \"Кое е първо – яйцето или кокошката?“ Отговорът е: яйцето. Динозаврите правят гнезда и снасят яйца, преди птиците да се появят.\r\n7. Температурата на яйцето, когато е снесено, е около 40 градуса.       8. Преди време яйчните жълтъци имаха лоша репутация поради съдържанието на холестерол. След много изследвания стана ясно, че яденето на яйца не увеличава непременно риска от сърдечно-съдови заболявания и антиоксидантите могат да бъдат полезни.\r\nИзточник: Expert.bg.", "date": "2018.04.07", "title": "Интересни факти за яйцата, които може би знаете"}
{"url": "https://www.actualno.com/europe/rusija-njama-da-ostavim-atakata-na-sasht-bez-otgovor-news_668497.html", "text": "  Русия обеща твърд отговор на новите санкции на САЩ срещу руски бизнесмени, предприятия и висши представители, информира \"Дарик\".  \"Няма да оставим тази атака или която и да било нова антируска атака без твърд отговор\", заяви в декларация руското външно министерство. \"След като не постигна никакъв резултат с 50-те предишни серии от санкции, Вашингтон продължава да плаши с отказ на американски визи, заплашва руския бизнес със замразяване на активи и авоари, но забравя, че отнемането на чужда частна собственост и пари се нарича кражба\", гласи декларацията.   Според Москва американските санкции вкарват Съединените щати в категорията страни, които са \"врагове на пазарната икономика и на честната и свободна конкуренция, тъй като те използват административни методи, за да елиминират конкуренти на чуждите пазари\". \"Никакъв натиск няма да отклони Русия от пътя, който е избрала. Той само ще покаже неспособността на САЩ да постигнат целите си и ще консолидира руското общество. Съветваме Вашингтон да се освободи възможно най-бързо от илюзията, че е може да се говори с нас, като се използва езика на санкциите\", се казва в декларацията на руското външно министерство.   САЩ наложиха вчера санкции срещу 38 личности и предприятия, които се прибавят към 24-те санкционирани в средата на март в отговор на намесата в избори и на кибератаките, за които е обвинявана Русия.", "date": "2018.04.07", "title": "Русия: Няма да оставим атаката на САЩ без отговор"}
