{"url": "https://www.actualno.com/europe/elisejskijat-dvorec-potvyrdi-za-sreshta-v-normandskija-format-prez-dekemvri-news_1406699.html", "text": "      Елисейският дворец официално потвърди провеждането на срещата на върха в нормандския формат (Русия, Украйна, Франция и Федерална република Германия) на 9 декември в Париж, предаде TACC, цитирана от агенция \"Фокус\".      Срещата на върха ще се проведе в понеделник, 9 декември 2019 г. Тя ще събере в Париж държавните и правителствените ръководители на Франция, Германия, Русия и Украйна\", заяви от пресцентъра на френския президент Еманюел Макрон.   От там припомнят, че \"перспективата за провеждане на среща на върха е обсъдена по време на срещата на президентите на Франция и Русия на 19 август в Брегансон\". Тогава този въпрос беше разгледан и на срещата на Г-7 в Биариц.\r\n\"Срещата на върха ще се проведе, тъй като от лятото на тази година беше постигнат значителен напредък в преговорите, което по-специално направи възможно осигуряването на изтеглянето на войските в редица зони на напрежение\", се казва още в изявлението. Администрацията на френския президент посочва, че срещата \"ще ни позволи да започнем нов етап в прилагането на Минските споразумения\".  Представителят на френския президент припомни, че първата среща в нормандския формат е проведена на най-високо ниво на 6 юни 2014 г. в нормандския замък Бенювил. Оттогава държавите многократно се срещат на ниво министри, дипломатически съветници и техните заместници. Последната среща на върха на „нормандската четворка“ се проведе в Берлин на 19 октомври 2016 г. ", "date": "2019.11.15", "title": "Елисейският дворец потвърди за среща в нормандския формат през декември"}
{"url": "https://www.actualno.com/america/ot-belija-dom-publikuvaha-rezume-ot-razgovor-mejdu-trymp-i-zelenski-news_1406651.html", "text": "      Белият дом публикува резюме от телефонен разговор от април, в който американският президент Доналд Тръмп е поздравил украинския си колега Володимир Зеленски с победата му на изборите, съобщава \"Ройтерс\".      Тръмп многократно е казвал, че Демократическата партия искала подробности за разговора му със Зеленски на 21 април, но този разговор никога не е бил във фокуса на демократите конгресмени от Камарата на представителите (долната камара на Конгреса на САЩ), които провеждат разследване за импийчмънт на Тръмп.   Отделен телефонен разговор между двамата държавни глави на 25 юли предизвика разследването за импийчмънт (отстраняване от власт). Демократите настояха, че Тръмп е злоупотребил с властта си, притискайки Зеленски да разследва неговия политически съперник - бившия американски вицепрезидент Джо Байдън.\r\nТе също така го обвиниха, че е отказал помощ на Украйна, за да окаже натиск върху Зеленски да започне разследване. Тръмп отхвърли обвинението.  Тръмп, по време на телефонния разговор през април, е поканил Зеленски в Белия дом.\r\n\"Ще имаме много неща, за които да разговаряме, но ние сме изцяло зад вас\", уверил Тръмп според резюмето от разговора.   По време разследването за импийчмънт стана ясно също така, че Тръмп е поставил условие Зеленски да разследва семейство Байдън, за да се осъществи посещение на украинския президент в Белия дом.     ", "date": "2019.11.15", "title": "От Белия дом публикуваха резюме от разговор между Тръмп и Зеленски"}
{"url": "https://www.actualno.com/europe/polovin-ton-kokain-v-kontejner-s-ribeno-maslo-zaloviha-v-barselona-news_1406619.html", "text": "      Половин тон кокаин е открит в пристанището на Барселона, предаде РИА Новости.      На черния пазар цената на откритите наркотици достига 50 милиона евро, посочва агенцията.   Наркотиците били на кораб, пристигнал от Перу - от пристанището на Каляо. Те били опаковани в 489 торби, скрити в спортни чанти в контейнер с рибено масло.\r\nОрганите на реда се опитват да идентифицират лицата, замесени в престъплението.   ", "date": "2019.11.15", "title": "Половин тон кокаин в контейнер с рибено масло заловиха в Барселона "}
{"url": "https://www.actualno.com/america/tri-kravi-pometeni-ot-uragana-dorian-bjaha-otkriti-jivi-na-ostrov-news_1406637.html", "text": "      Ураганът Дориан, ударил бреговата ивица на щата Северна Каролина на 6 септември, помел и три крави, които почти 10 дни по-късно са открити живи на остров.      Животните бяха отнесени от морето и високите вълни, предизвикани от урагана от първа категория в началото на септември. Кравите бяха намерени живи на километри на пясъчни острови от агенти на националния парк \"Кейп Лукаут\", съобщиха местните медии.   Очевидно трите крави са плували от 6 до 10 километра в морето, преди да стъпят на сухо, в случая става въпрос за остров от дюни и растителност, съобщи вестник Charlotte Observer. Тази тънка пясъчна ивица, образуваща низ от бариерни острови, се простира на над 300 км по крайбрежието на Северна Каролина, предаде БГНЕС.\r\nТрите преживни животни са част от стадо, живеещо свободно на частна земя на полуостров, наречен остров Кедър.  Ураганът Дориан предизвика \"мини-цунами\", което уби около 30 диви коня, някои от които също бяха откарани в морето. Трите крави бяха идентифицирани от техния пазач Уди Ханкок. Те вероятно ще бъдат и репатрирани с лодка на първоначалното си пасище, заяви говорител на Федералния парк \"Кейп Лукаут\", цитиран от наблюдателя на Шарлът. ", "date": "2019.11.15", "title": "Три крави, пометени от урагана Дориан, бяха открити живи на остров "}
{"url": "https://www.actualno.com/politics/slavi-trifonov-polojenieto-e-omagiosan-kryg-news_1406652.html", "text": "       \"Две години поред България продължава гордо да отстоява своето 111-о място в класацията по свобода на словото. Поредната инициатива, с която ще браним „престижното“ за нас 111-о място, е факт - БНТ, bTV, Нова, Канал 3 и СКАТ щели да променят Закона за радиото и телевизията\". Това пише Слави Трифонов в своята Facebook страница по повод новата идея за промени във въпросното законодателство.      \"Възниква въпросът защо точно тези телевизии ще участват в изготвянето на новия закон. По какъв критерий са избрани? Кой ги е избрал? Защо Канал 3 и СКАТ например, а не Евроком или пък Тянков ТВ?\r\nВероятно ще си кажете – защото Евроком и Тянков ТВ не хвалят властта и не са телевизии на Пеевски и Валери Симеонов. Не знам, не знам.\r\nЗнае се обаче, че работната група, която ще пише новия закон, е създадена по нареждане на председателя по култура и медии в парламента. Познайте кой е той? Да, това е Вежди Рашидов.  Преди два дни същият Вежди Рашидов е събрал едни хора да пишат новия закон. Срещата не е била обявена публично и не е била записана в дневния ред на Народното събрание. Събрали са се тия, които са се разбрали.\r\nДа видим и поименно кои са експертите, които ще пишат новия Закон за радиото и телевизията.\r\nВежди Рашидов. Човекът, който преди няколко години питаше журналистите всички ли са роби на Пеевски и псуваше по него, а сега ще пише нов медиен закон с телевизия, близка до Пеевски.    Да, Вежди Рашидов ще пише Закона за радиото и телевизията – същият Вежди Рашидов, който съвсем наскоро в интервю по БНТ каза: „Айде стига с тая свобода на словото!“\r\nВ работната група е и друг човек, преживял катарзис - депутатът от ГЕРБ Тома Биков. Това е същият Тома Биков, който щеше да вкарва Бойко Борисов и Цветан Цветанов в затвора, а после стана депутат от ГЕРБ. Същият този Тома Биков, който лансира идеята държавата да спонсорира само позитивни филми и сериали. Вероятно ще предложи текст телевизиите да излъчват само позитивни филми...за ГЕРБ.\r\nТози човек е един изключителен медиен експерт. Не е ясно защо е медиен експерт. Но явно е такъв и аз нищо не разбирам.\r\nКой още е в групата? Е, как кой ? Валери Симеонов. Не знам дали още го помните – това е онзи Валери Симеонов, който арогантно заплашваше журналиста Виктор Николаев в национален ефир. Та и той ще пише Закона за радиото и телевизията. Нищо, че е в конфликт на интереси като собственик на телевизия.\r\nПознайте кой още е в „експертната“ група? Е, как без най-големия „експерт-телевизионер“– Емил Кошлуков? Кошлуков е бивш стажант в телевизията на Волен Сидеров, който пък е част от сегашното управление. Кошлуков е настоящ генерален директор на БНТ, който размаха среден пръст по националната телевизия и беше глобен от СЕМ с едва 3 хиляди лева.      Но Емил Кошлуков е най-известен с това, че обича управляващите. И те го обичат – следващата година държавата ще отпусне над 70 милиона лева на БНТ. Добри пари. Наши пари. И сега, забележете – една от обсъжданите идеи на работната група, в която присъства и Кошлуков, е увеличаване мандата на... генералния директор на БНТ.\r\nВ работната група има и член на СЕМ – Бетина Жотева, разбира се. Вездесъщата Бетина Жотева, която гласува Кошлуков да стане шеф на БНТ и която го глоби едва 3000 лева за средния пръст.\r\nМежду другото, работната група ще обсъжда и да бъде дадена повече власт на СЕМ за надзор и контрол върху медиите. Не знам как ви се струва да се дава повече власт за надзор и контрол на тия членове на СЕМ, сред които блести и \"медиен експерт\", завършил аграрна икономика във Враца с успех 3,89.\r\nЗатворен, омагьосан кръг е положението. Отвратителен кръг, заради който сме на това дередже. Тъжна и срамна история\", завършва коментарът на Слави Трифонов.  ", "date": "2019.11.15", "title": "Слави Трифонов: Положението е омагьосан кръг"}
{"url": "https://www.actualno.com/starazagora/obsyjdat-predlojenie-za-promjana-v-dylgosrochnija-obshtinski-dylg-v-stara-zagora-news_1406644.html", "text": "      На среща за на  по договор за револвиращ банков кредит, сключен с „Райфайзенбанк (България)“ ЕАД (решение № 1513 от 26.04.2018г. на Общински съвет Стара Загора) кметът кани граждани, общински съветници, кметове на кметства, обществени организации, граждански сдружения, медии и всички заинтересовани лица. Поканата е на основание чл. 15, ал. 1 от Закона за общинския дълг.      Промяната на предназначението на вече договорения кредит е с цел по оперативните програми „Региони в растеж” и „Околна среда”. .   Дългосрочният дълг е предназначен за мостово финансиране и рефинансиране на разходи, свързани с изпълнението на одобрени проекти по Оперативна програма (ОП) „Региони в растеж“ 2014 - 2020 г. и ОП „Околна среда“ 2014 - 2020 г. и е на стойност 10 000 000 (десет милиона) лева.\r\nКрайният срок за погасяване е 25.12.2022 г., съответната част от усвоените и дължими суми се намалява при постъпване на средства от съответния Управляващ орган, съгласно Договори за безвъзмездна финансова помощ.  Годишната лихва е в размер, равен на основния лихвен процент на Българската народна банка, увеличен с надбавка 0,89 стотни пункта, но не по-малко от 0,89% съвкупна годишна лихва.\r\nНачинът на обезпечение на кредита е чрез учреден пореден особен залог по реда на Закона за особените залози върху всички настоящи и бъдещи вземания на община Стара Загора на парични средства (собствени приходи) на общината, съгласно чл. 45, ал. 1, т. 1, букви от а) до ж) от Закона за публичните финанси и е в размер на 100% от размера на кредита.   Публичното обсъждане ще бъде на на общинската администрация.    Подробности могат да се намерят . ", "date": "2019.11.15", "title": "Обсъждат предложение за промяна в дългосрочния общински дълг в Стара Загора"}
{"url": "https://www.actualno.com/curious/dneven-horoskop-za-16-noemvri-news_1406641.html", "text": "       Овен       Всичко, което се случва днес ще е отражение на вътрешното ви състояние. Това е един интересен начин да разберете, какво се случва във вас. Телец Това е добър ден за нови приятелства. Отношенията, започнали днес ще бъдат благотворни за вас. Предстои ви да научите много ново.   Близнаци Това е ден, в който ще получите интересна информация. Денят е подходящ и за кратко пътуване. Бъдете готови за нови впечатления. Рак     Денят ще ви накара да се гордеете със себе си. Все пак има възможност това, което е постижение за вас да е нещо обикновено за повечето хора. Лъв    Днес ще ви се наложи да се занимавате с повече от едно неща. Трудно е да се определи кое е най-важното, но никое от тях не може да търпи отлагане. Дева Това е ден, в който ще усетите жажда за свобода. Не потискайте порива си. Не сте длъжни да давате обяснения никому за решенията ви.   Везни През този ден е важно да сте сдържани и благоразумни. Не може да се каже как ще се развие ситуацията, но е важно вие да сте спокойни и с достойно поведение.    Скорпион Денят ще ви предложи интересно забавление. Бъдете предпазливи, но и наблюдателни. Сега може да научите много ново. Стрелец Денят ще ви завари в интересно настроение. Ако не знаете какво ви се прави - потренирайте. Физическата активност винаги е полезна. Козирог    Днес не се подавайте на внушения. Може да сте единствени, мислещи по даден начин, но това не ознчава, че сте на погрешно мнение. Водолей Денят ще бъде белязан от възходи и падения. Съвсем малко не ви зостига, за да елиминирате паденията. Но пък така поддържате баланас. Риби Тази събота имате работа за наваксване. Студентите ще имат късмет с ученето. Не бягайте от отговорностите си. ", "date": "2019.11.15", "title": "Дневен хороскоп за 16 ноември "}
{"url": "https://www.actualno.com/business/petkova-predstavi-podrobnosti-okolo-gazovata-vryzka-bylgarija-gyrcija-news_1406664.html", "text": "      Когато има конкуренция от различни източници за доставка на природен газ, това рефлектира върху цената на тази суровина. Това каза министърът на енергетиката Теменужка Петкова в предаването „Лице в лице“ по bTV.      „Преди броени дни приключи археологията на обекта за междусистемната газова връзка Гърция – България. Това наложи известно забавяне в процеса. Към момента се извършват строителни дейности на площадката – на участъка на 84-ти км при село Орлово в област Хасково. В рамките на 4 км е отстранен горният хумусен слой, маркирано е трасето, по което трябва да се осъществи тръбопроводът, извършени са изкопни работи и са доставени тръбите за първия километър. Това е проект, който дава възможност за реална диверсификация за доставка на природен газ на целия регион и е един от топ приоритетите на ЕС“, посочи Петкова   По думите ѝ България има сключен договор за доставка на природен газ от Азербайджан в размер на 1 млрд. куб. м годишно, а нашето потребление е близо 3 млрд. куб. м годишно и само с този договор една трета от потреблението в страната е диверсифицирано. „До октомври 2020 г. проектът трябва да бъде готов и да бъде въведен в експлоатация. На практика можем да видим и почувстваме реалните резултати от диверсификацията на доставките на природен газ. Надявам се, в бъдеще „Булгаргаз“ все по-често ще иска намаляване на цената на природния газ, защото политиката на правителството и на премиера Бойко Борисов е насочена към това да се диверсифицират източниците на доставка на газ и двете основни предимства на това са сигурност на доставките и конкурентни цени. Когато има конкуренция от различни източници, това рефлектира върху цената на тази суровина“, каза още министърът, цитирана от агенция \"Фокус\".\r\n„С тези 11 км, които вече са готови като инфраструктура за доставка на природен газ, ние сме готови да се справим с всяка една ситуация. При „Балкански поток“ първите 11 км вече са факт. В момента се работи по трасето от 474 км. Първите 308 км трябва да бъдат реализирани до средата на 2020 г., за да можем да се възползваме максимално от тази инфраструктура“, допълни Петкова.   ", "date": "2019.11.15", "title": "Петкова представи подробности около газовата връзка България - Гърция"}
{"url": "https://www.actualno.com/analysis/sasht-izprashtat-poslanie-do-syuznicite-te-trjabva-da-plashtat-za-otbranata-si-news_1406640.html", "text": "             „Имаме много силен Алианс, но Корея е богата държава, която може и трябва да плаща повече за помощта и разходите за отбраната“, заяви Еспър на съвместна пресконференция със своя южнокорейски колега Йонг Кионг-Дуо.\r\nПрипомняме, че след преговорите от 2018 г., САЩ и Сеул се договориха, че Южна Корея ще увеличи вноските си за отбраната на страната до почти милиард долара. Въпреки това според южнокорейски източници Вашингтон настоява плащанията да се увеличат до пет милиарда.   Еспър не потвърди тази цифра, но заяви пред репортери, които пътуваха с него до Корея, че САЩ са „поискали значително увеличение на разпределението на разходите за нашите разположени войски“.  Очаква се идните дни преговорите да продължат и Еспър посочи, че е от изключителна важност Южна Корея да се съгласи на увеличено разпределение на разходите за отбрана преди края на 2019 г. Севернокорейските медии са пълни с изявления за липсата на нови предложения за подновяването на преговорите за прекратяване на ядрената програма на Пхенян. „Ако е възможно да договорим решение на въпросите, то ние сме готови да преговаряме със САЩ по всяко време и навсякъде“, заяви Ким Мьон-гил, дипломат от Министерството на външните работи в Пхенян.       Той отбеляза още, че ако САЩ целят да печелят време, както са направили по време на по-ранната среща между Ким Чен Ун и американския президент Доналд Тръмп в Стокхолм, то Пхенян няма желание за преговори. „Сега след като информирахме САЩ за нашите изисквания и приоритети, топката е в техните ръце“, се казва още в неговото изявление. Според нов доклад на американския проект „Цената на войните“ от университета в Браун, сумата, която САЩ са изхарчили за проведените от 11 септември 2001 г. насам войни, възлиза на 5,4 трилиона долара. Бъдещите облигации, включително грижа за ветераните от конфликтите, ще костват на Вашингтон още един трилион долара.\r\nСпоред доклада общо 800 хил. души са загинали във всички войни след 2001 г. в Ирак, Афганистан, Пакистан, Сирия, Йемен и на други места. По-рано тази година Пентагонът изчисли, че войните в Афганистан, Ирак и Сирия са коствали общо над 7500 долара за фискалната 2018 г. на американския данъкоплатец. ", "date": "2019.11.15", "title": "САЩ изпращат послание до съюзниците - те трябва да плащат за отбраната си"}
{"url": "https://www.actualno.com/business/dyrjavata-shte-globi-ogromno-kolichestvo-sobstvenici-na-kyshti-za-gosti-news_1406673.html", "text": "      Държавата влиза на ход по скандала с къщите за гости. Огромно количество собственици на имоти ще отнесат сериозни санкции. Това се разбира от съобщение на Държавен фонд \"Земеделие\" във връзка с проверките по аферата, станала известна в медиите като \"Къщи за тъщи\".      \"От проверените на място през юни 288 проекта, получили финансиране за изграждане на къщи за гости по ПРСР 2007-2013 г., към момента са обработени резултатите за 276 от тях. След извършения анализ и допълнителни административни проверки, ДФ „Земеделие“ стартира процедурата по откриване на производства по издаване на актове за установяване на публично държавно вземане\".   Става ясно, че до момента са открити 253 производства за общо 46,4 млн. лв. От тях 158 проекта за общо 43,1 млн. лв. Останалите 95 проекта са с частична санкция, която възлиза на 3,3 млн. лева. Проектите, на които не е наложена санкция към момента, са 23. По останалите 12 инвестиции още няма произнасяне и са в процес на обработка. За тях е необходимо извършване на детайлизиран анализ и проверка, включително получаване при необходимост на информация и от други институции\", отбелязват от пресцентъра на Фонда. , са в резултат на събраните документи и информация по време на извършване на проверките от страна на ДФ „Земеделие“ и са изцяло в съответствие с „Правила за определяне на размера на подлежащата на възстановяване безвъзмездна финансова помощ при установени нарушения по чл. 27, ал. 6 и 7 от ЗПЗП по мерките на ПРСР 2007-2013г.“, които са обнародвани в ДВ, бр.69 от 30.08.2019г. и са публикувани на електронната страница на ДФ „Земеделие“. Съгласно правилата, се определя и размерът, подлежащ на възстановяване на част или цялата получена безвъзмездна финансова помощ, в съответствие със степента, тежестта и продължителността на установените нарушения.  Уточнява се, че най-честите нарушения при , констатирани от Фонда, са свързани с неизпълнение на показателите на одобрения бизнес план. По-конкретно, установените нарушения за неизпълнение на реализираните приходи от подпомогнатата дейност, неизпълнение на ангажимента за създаване на нови работни места, липса на активи, за които е изплатена субсидията, както и изкуствено създадени условия, с цел получаване на предимство в противоречие с целите на мярката.\r\nОбръщаме внимание, че ДФ „Земеделие“ още е в етап по откриване на производство по издаване на Акт за установяване на публично държавно вземане. Документът се издава въз основа на чл.26, ал.1 във връзка с чл. 34, ал. 3 от АПК, съгласно които разпоредби, Административният орган е задължен да осигури на страните възможност да изразят становище по събраните доказателства, както и по предявените вземания, като за целта отправят писмени искания и възражения.   След разглеждане на постъпилите документи от страна на бенефициерите, ДФ „Земеделие“ ще изрази своето окончателно решение, чрез издаването на нарочен акт, уточняват още от държавната институция.     ,    ", "date": "2019.11.15", "title": "Държавата ще глоби огромно количество собственици на къщи за гости"}
{"url": "https://www.actualno.com/business/manolova-predlaga-bolnichnite-da-se-poemat-izcjalo-ot-dyrjavata-news_1406668.html", "text": "      „43% от пенсионерите живеят под прага на бедност. Поетапно, от настоящия бюджет и в следващите години, пенсиите трябва да се преизчислят, докато минималната пенсия достигне прага на бедност от 363 лева\". Това се казва в позиция на Мая Манолова, изпратена до медиите.      „По повод решението на управляващата коалиция да не се заплаща първият ден от болничните и да се увеличи минималната пенсия на 250 лв., считам, че тези мерки ощетяват гражданите, а бюджетът не спомага за преодоляване на бедността\", отбелязва Манолова.\r\n„От проекта за бюджета за 2020 г. се вижда, че въпреки твърдението на управляващите, че бил „пица с шунка”, то шунката остава за приятелските кръгове, а за пенсионерите и работещите хора са трохите“, посочва Манолова.\r\n„Пенсиите не са преизчислявани от 2009 г. – вече 10 години. Крайно време е да се предприеме преизчисляването им, тъй като към момента хора с една и съща квалификация, заемали една и съща позиция, с един и същ трудов стаж и еднакъв осигурителен принос за времето си, получават различни пенсии, само защото са се родили 10-15 години по-рано и са се пенсионирали съответно по-рано.  Ръстът на пенсиите се определя по \"Златното швейцарско правило” на база 50% ръст на средния осигурителен доход и 50% от инфлацията.\r\nОт 01.07.2020 г. пенсиите ще се индексират с 6,7%. Дотогава, разбира се, инфлацията, която сега е около 3,8%, а за 2020 г. се предвижда 2,1%, ще е „изяла” увеличението.\r\nБългария е най-бедната страна в ЕС и с най-ниски пенсии и заплати, и с всяка година се отдалечаваме, а не догонваме средноевропейското ниво.    Според предвижданията:\r\n- минималната пенсия от 219,43 лв. ще стане 250,00 лв., каквато договореност се постигна в рамките на управляващата коалиция;\r\n- при праг на бедност 363,00 лв. за 2020 г. 43% от пенсионерите  ще получават пенсия под прага на бедност;\r\n- социалната пенсия за старост от 132,74 лв. ще стане 141,63 лв. или с 221,37 лв. по- малко от прага на бедност;   - средната пенсия се очаква да бъде за 2020 г. 412,28 лв. или само 49,28 лв. по-висока от прага на бедност.   Това налага управляващите и парламентарните партии да започнат преизчисляване още от бюджета за 2020 г. и в следващите. Предложеният Бюджет 2020 г. няма да намали бедността, като над 800 хиляди български пенсионери ще продължат да мизерстват с  доходи под прага на бедност.\r\nПо отношение на болничните, не приемам за справедливо хората да бъдат ощетявани, като не им се заплаща първият ден от болничните. Доводът на управляващите, че това било способ за борба с фалшивите болнични, е несъстоятелен. Фалшивите болнични следва да се ограничават чрез институционален контрол и ефективни мерки за борба с корупцията, а не като се намаляват доходите на работещите граждани\", коментира още Мая Манолова.\r\n\"Припомням, че като антикризисна мярка работодателите бяха натоварени да плащат първите три дни от болничните, но след това временната мярка остана постоянна. Време е държавата да си поеме отговорностите и да заплаща всички дни на болничния на работниците и служителите, така че бизнесът да бъде разтоварен от това допълнително бреме.\r\nВъпрос на базисна справедливост е, щом гражданите имат задължението да се осигуряват, включително за временна неработоспособност, то и държавата е длъжна да спази своята част от задължението и да заплати болничния.   Работниците не следва да бъдат санкционирани за това, че са болни, още повече че българските работници и служители са най-бедните в ЕС, а доплащанията в здравеопазването и цените на лекарствата, съотнесени към покупателната способност, са над средното за ЕС ниво\", завършва позицията на бившия омбудсман. \"Българската стопанска камара не подкрепя предложението да не се изплаща обезщетение за първия ден от отпуска за временна нетрудоспособност (т.нар. \"болнични\")\", се казва в позиция на организацията.\r\n\"Подобно предложение е поредното доказателство, че обществото ни е неспособно да се справи с този феномен, а държавата не е в състояние да приложи фокусиран и адекватен механизъм за контрол на тази практика.\r\nВ продължение на 10 години работодателите са „санкционирани“ за първите три дни от временната нетрудоспособност на служителите си, а сега се предлага тази отговорност частично да се споделя от осигурените лица. Опитът да излекуваме една обществена несправедливост с въвеждането на друга ще доведе до задълбочаване на дисбалансите в осигурителната система и до повишаване на социалното напрежение\", отбелязват още от БСК. ", "date": "2019.11.15", "title": "Манолова предлага болничните да се поемат изцяло от държавата"}
{"url": "https://www.actualno.com/society/ks-objavi-za-protivokonstitucionni-kriteriite-koito-zastrashavaha-svobodata-na-mediite-news_1406690.html", "text": "      Конституционният съд (КС) обяви за противоконституционна разпоредбата от Закона за защита на личните данни (ЗЗЛД), с която бяха въведени 10 критерия, по които ще се преценява дали журналистите са спазили баланса между правото на информация и това на защита на личните данни, когато са използвали такива в свои материали       Решението е взето с 8 на 4 гласа. На особено мнение са Павлина Панова, Красимир Влахов, Гроздан Илиев и Анастас Анастасов, отбелязва специализираният портал .   Припомняме, че разпоредбата на чл. 25з, ал. 2 от ЗЗЛД беше атакувана от депутати от БСП, а преди това вето ѝ наложи президентът Румен Радев. Според депутатите от левицата критериите, определени от законодателя, са „абстрактни, неясни, обтекаеми и субективни“, а това създава сериозен риск за произволни тълкувания. Това според тях ще доведе до затрудняване на свободата на словото, а там където я няма нея, е „немислима и невъзможна правовата държава“. Освен това в искането се сочи, че прекалено казуистичното изброяване на въпросните критерии ще доведе до цензура.\r\nКритериите бяха част от големите изменения в ЗЗЛД, които бяха направени след влизането в сила на Общия регламент за защита на данните (GDPR) миналата година. Те бяха отговорът на законодателя на опасенията за цензура, които изказаха много журналисти и фоторепортери и бяха изведени от практиката на Европейския съд по правата на човека.    ", "date": "2019.11.15", "title": "КС обяви за противоконституционни критериите, които застрашаваха свободата на медиите"}
{"url": "https://www.actualno.com/society/sedmicata-v-absurdi-11-15-noemvri-news_1405407.html", "text": "              Причината са , в които се чува как Гешев уговаря споразумения с подсъдими след спецакциите с гръмките имена \"Недосегаемите 1 и 2\" през 2011 година. Новината за въпросните записи излезе часове преди изслушването на Гешев във ВСС, а моментално , с което оневини Иван Гешев по казуса. Но срещу Гешев и сега има проверка, твърдят от \"Боец\" и прилагат документи, а още тогава на прессъобщението на прокуратурата, с който го постави под съмнение. Коментар на :    По темата с държавния бюджет за 2020 година, Васил Велев обясни, че бизнесът ще плати по-малко данъци, защото плаща повече заплати и има по-малка печалба. \"Това е част от прегряването, по-скоро свръхамбицията на бюджета\", каза Велев. Коментар на :      \"Догодина ще можем да кажем на българите – вие нямате никаква зависимост и може да имате газ отвсякъде\", добави Борисов. Коментар на :  На въпрос дали е възможно да се стигне до нов дебат по време на заседанието, настоящият главен прокурор Сотир Цацаров отговори: \"Въпросът не е дали аз допускам такава хипотеза, а дали Конституцията и законът я допускат. Отговорът е – не!\". Според него законовите разпоредби не предполагат процедурата да започне отначало, а трябва да има само повторно гласуване на върнатия кандидат.   Коментар на :   Фондът твърди, че са проверени 288 проекта, наложени са санкции в размер от 5 до 100% от полученото еврофинансиране, а основните провинения били неизпълнение на заложения бизнес план и за обещани, но неразкрити работни места. Интересен въпрос обаче е дали всъщност тези глоби ще останат в сила или ще паднат в съда - заради да бъде отменена методиката за определяне на санкции по проекти по Програмата за развитие на селските райони за периода 2007 – 2013 година. Коментар на :  Тя припомни, че БСП години наред предлага преизчисляване на всички пенсии. Коментар на :   Защо може да стане така? Като една от основните причини се сочат т.нар. кухи партиди - в тях са правени единични вноски или пък осигуровките не са внасяни коректно от работодателя. Според данни на КФН от тази година, по 1/3 от партидите не постъпват регулярно средства. Освен това, при този случай в държавното обществено осигуряване правата на осигурения са гарантирани при некоректен работодател, тъй като осигурителните права се полагат при начислени вноски, дори те да не са платени. Във втория стълб не е така - ако работодателят не внася съвестно осигуровките на служителя си, той губи осигурителни права. В същото време всички родени след 1959 г. ще получават с 20% по-ниска държавна пенсия заради отчисленията към частните фондове. Така за първите пенсионери с малки партиди втората пенсия няма да може да компенсира намалението на държавната и ще се стигне до феномена \"две пенсии са по-малко от една\". Коефициентът на редукция според експертите е некоректен и трябва да бъде ревизиран. Коментар на :  Иво Василев от Столичния електротранспорт каза, че тъй като ватманката е била в шок, не е могла да обясни защо ѝ се е наложило ръчно да манипулира стрелката, в която е имало натрупан пясък. Съгласно обяснението на Василев, този пясък се появява главно от т.нар. швейцарски трамваи, като това е част от системата им за спиране. За да е сигурно, че дадена стрелка действа, пясъкът трябва да се чисти. Коментар на :  АКФ има спечелено дело срещу БАБХ заради отказ да бъде дадена информация. Коментар на :  Приходната агенция запорирала сметки на жена, въпреки че нито имената ѝ, нито рождената ѝ дата съвпадат с тези на длъжница, която била издирвана от германските власти. Коментар на :  Става въпрос и за тези в прословутото село Борино, където се появи предимно родата на лидера на ДПС Мустафа Карадайъ. Коментар на :   \"Националната програма за психично здраве, която действаше до неотдавна, беше само документ, декларативен документ съчинен преди около 15 години.\" Това стана ясно от думите на проф. Дроздстой Стоянов, който е един от експертите по психиатрия към министерството на здравеопазването. Коментар на :  \"Вие за кого работите - кой Ви написа със същия шрифт като на г-н Панов това, което четете\", нападна правосъдният министър Данаил Кирилов. \"Ако 20 гласуват под политически натиск, защо си мислим, че 3-4 не гласуват така\", намеси се главният прокурор Сотир Цацаров, който видя единствено \"сценарий\" да се провали настоящото заседание на ВСС. \"Прави ми впечатление, г-н министър, че придружавате даването на думата на членове на ВСС с реплики, които го охарактеризират\", отвърна съдия Атанаска Дишева на Кирилов, след като той си позволи да каже, че тя иска да изкаже протестна реплика, явно \"по протестни указания\". \"Има колеги, които трябва да заплътнят тайминга на протеста. И ние не трябва да завършваме по-рано, отколкото да изтече времето на протеста. Не са внушения, това е директно. Който в който протест се припознае, защото сте свободни хора\", продължи Кирилов с намеците. Коментар на :  На политически съвет на управляващата коалиция в парламента ГЕРБ и \"Обединени патриоти\" са се договорили за 4 промени в политиките, които ще бъдат отразени в Бюджет 2020, преди гласуването му на второ четене, за да влязат в сила следващата година. Коментар на :  Докато обясняваше защо гласува против кандидатурата на Иван Гешев, съдия Дишева каза, че в присъствието на г-н Цацаров и председателя на ВАС Георги Чолаков, в коридора отвън преди малко, \"г-н Гешев ми заяви следното: \"Поздравявам Ви, г-жо Дишева, пред Вас стои блестяща политическа кариера, от Вас ще излезе прекрасен общински съветник\". Попитах \"Заплашвате ли ме?\", а той каза: \"Не, не!\" и се изсмя. Коментар на :  По думите му двама служители в правната дирекция на министерството са завъртели интрига, която той приема за директна атака към себе си. Коментар на :  Европейската комисия, изпълнителната власт на ЕС „изпрати официално писмо до Обединеното кралство за нарушаване на задълженията си по договора с ЕС, като не предложи кандидат за поста еврокомисар“, се казва в изявление на Брюксел. Коментар на :   Съдебният кадровик не видя заплаха в думите на Гешев към съдия Атанаска Дишева, която гласува против него. Коментар на :  \"Синдикатите трябва да се определят на чия страна са – дали на тези, които крадат, симулират, или защитават тези, които са коректни и съзнателни. Ако защитавате вторите, трябва да искате три дни да не се плащат. С това предложение ще бъдат ощетени само тези, които крадат\", каза Васил Велев, който обяви за активна страна в измамите с болнични служителите. Коментар на :  ", "date": "2019.11.15", "title": "Седмицата в абсурди (11 - 15 ноември)"}
{"url": "https://www.actualno.com/society/fandykova-skulpturata-na-slavejkovi-shte-byde-vyzstanovena-news_1406635.html", "text": "       Скулптурата на Петко и Пенчо Славейкови ще бъде възстановена - вече сме поръчали изработването на нов бастун. Това написа в профила си във Facebook кметът на София Йорданка Фандъкова, по повод по-ранния сигнал на граждани, че бастунът от статуята на Пенчо и Петко Славейкови е откраднат.      \"В момента се преглеждат записите от камерите и се уточнява кога точно бастуна на Пенчо Славейков е бил откраднат. Тази година скулптурата беше реставрирана и върната на площада. Нейни автори са Георги Чапкънов и арх. Станислав Константинов\", пише още в публикацията си Фандъкова.    Припомняме, че и Пенчо Славейкови от емблематичния площад изчезна. Синът остана без бастуна, на който се подпираше. Без него ръцете на Пенчо Славейков стоят необичайно, сключени като за молитва, предаде БГНЕС. Вандализмът сполетя композицията на Георги Чапкънов само около шест месеца, след като бе поставена на обновения площад \"Славейков\".   ", "date": "2019.11.15", "title": "Фандъкова: Скулптурата на Славейкови ще бъде възстановена"}
{"url": "https://www.actualno.com/society/64-sydii-iskat-disciplinarno-proizvodstvo-sreshtu-ivan-geshev-news_1406695.html", "text": "      64 съдии от страната в отворено писмо изразиха дълбокото си възмущение от поведението новоизбрания прокурор Иван Гешев и на правосъдния министър Данаил Кирилов пред Висшия съдебен съвет (ВСС) по време на пленума за прегласуване на решението на кадровиците за избор на нов главен прокурор, предаде bTV.      Те настояват за образуване на дисциплинарно производство срещу Иван Гешев за „отправяне на заплахи към члена на Висшия съдебен съвет Атанаска Дишева на 14 ноември 2019 г. в сградата на ВСС\".   Това става ясно от изпратено от тях отворено писмо до институциите и гражданите на България.\r\n\"Очевидната заплаха от страна на кандидата за главен прокурор Иван Гешев към члена на Висшия съдебен съвет Атанаска Дишева и пренебрежителното отношение към друг член на Висшия съдебен съвет от квотата на съдиите - съдия Олга Керелска - при предходното изслушване, представляват по същността си и дисциплинарно нарушение, тъй като уронват престижа на съдебната власт\", се казва още в писмото на съдиите.   ", "date": "2019.11.15", "title": "64 съдии искат дисциплинарно производство срещу Иван Гешев"}
{"url": "https://www.actualno.com/society/novinite-naj-vajnoto-za-denja-15-noemvri-news_1406670.html", "text": "      Редакционният екип на ви представя най-важните новини за изминалия ден.       Държавата влиза на ход по скандала с къщите за гости. Огромно количество собственици на имоти ще отнесат сериозни санкции. Това се разбира от съобщение на Държавен фонд \"Земеделие\" във връзка с проверките по аферата, станала известна в медиите като \"Къщи за тъщи\".          В кулоарите на парламента здравният министър Ананиев проговори по превърналата се в основна тема за скандалното предложение първият ден от болнични да не се плаща. Той обаче така и не изрази категорична позиция, а само отчете създалото се напрежение. Конституционният съд (КС) обяви за противоконституционна разпоредбата от Закона за защита на личните данни (ЗЗЛД), с която бяха въведени 10 критерия, по които ще се преценява дали журналистите са спазили баланса между правото на информация и това на защита на личните данни, когато са използвали такива в свои материали. Нито \"Патриотите\", нито ГЕРБ си признават от коя партия идва предложението да отпадне обезщетението за първия ден от болничните. В съвместен коментар пред медиите в кулоарите на парламента финансовият министър Владислав Горанов и Искрен Веселинов от Обединените патриоти взаимно се оправдаваха, че предложението е на управляващата коалиция.   Министърът на отбраната на САЩ Марк Еспър е в Сеул за среща с висши държавни служители, включително президентът Мун Дже Ин и възнамерява да остави ясно съобщение – Южна Корея трябва да компенсира Вашингтон за защитата, която 28 000 войници осигуряват. Това пише американското консервативно издание The Washington Examiner в свой анализ, цитиран от агенция \"Фокус\". Източноевропейските общества са днес по-богати и успешни от когато и да било в историята. И въпреки това са разочаровани от обрата, наложил се преди 30 години. Учението на Адам Смит дава добро обяснение за този парадокс, пише политологът Даниел Смилов в коментар за Deutsche Welle. Работодателите не трябва да се натоварват с нито един ден болнични. Това е принципното становище на Българската търговско-промишлена палата (БТПП) по повод обявеното вчера предложение за неизплащането на първия ден от болничните. Прокурорите, разследващи катастрофата на самолета на Malaysia Airlines над Украйна през 2014 година публикуваха серия прихванати телефонни разговори с участието на полеви командири на сепаратистите и руски чиновници, което показва, че Москва е имала повече контрол над силите на опълченците, признати за отговорни за съдбата на самолета, отколкото се считаше по-рано, пише  The Financial Times. Испания разследва възможна руска намеса в каталунските събития през 2017 г., когато местната власт незаконно провъзгласи независимостта на Каталуния. Наяве излизат тайни разговори и телефонни съобщения, разказва Deutsche Welle. Срещата между президентите на САЩ и Турция – Доналд Тръмп и Реджеп Тайип Ердоган доведе само до яснота около вече известните отношения между двете страни, пише руският вестник \"Комерсант\". Скулптурата на Петко и Пенчо Славейкови ще бъде възстановена - вече сме поръчали изработването на нов бастун. Това написа в профила си във Facebook кметът на София Йорданка Фандъкова по повод по-ранния сигнал на граждани, че бастунът от статуята на Пенчо и Петко Славейкови е откраднат. ", "date": "2019.11.15", "title": "Новините: Най-важното за деня, 15 ноември"}
{"url": "https://www.actualno.com/asia/pojar-i-vzriv-v-universitet-v-honkong-news_1406656.html", "text": "      Силен пожар е избухнал в Китайския университет на Хонконг. Прозвучал е и взрив, съобщава РИА Новости, като се позовава на информация от китайските медии.      Запалил се е камион на моста, който води към университета. Останало е голямо количество отпадъци и коктейли Молотов. Студентите са евакуирани.   БГНЕС припомня, че от понеделник хаосът по улиците на Хонконг се стихва. Съобщава се, че днес полицията поне четири пъти е била принудена да използва сълзотворен газ. Протестиращите строят барикади и крещят лозунги. Вечерта отново е било блокирано трасето, свързващо град Ша Тин с Тай По.\r\nСлед мащабните протестни акции от началото на лятото, правителството в Хонконг оттегли закона за екстрадицията. Въпреки това протестите не бяха прекратени. Участниците в тях станаха по-малко на брой, но недоволствата се ожесточиха.    ", "date": "2019.11.15", "title": "Пожар и взрив в университет в Хонконг "}
{"url": "https://www.actualno.com/analysis/zashto-iztochna-evropa-e-takava-prorochestvata-na-adam-smit-news_1406627.html", "text": "             Адам Смит е възприеман днес като икономически гуру на пазарните фундаменталисти и любителите на минималната държава. Левите критици на “неолиберализма” често го сочат като първопричината за всяко зло и вдъхновител на чикагската икономическа школа, Тачър и Рейгън. За онези хора в Източна Европа, които още се оплакват от прехода и се опиват от носталгия по соца, Смит също е антигерой: той ясно е показал защо обществата с планова икономика никога няма да забогатеят и просперират - за разлика от тези, които разчитат на свободната инициатива и конкуренцията.\r\nВ част от тези недоволства срещу Смит има истина - особено в това, че е срутил самите основи на мечтите за комунистическо стопанство (което не пречи на мнозина да продължават да си ги таят). Адам Смит обаче е далеч по-нюансирана, сложна и важна фигура, отколкото масово е представян. Той е преди всичко политически мислител и морален философ, в чието учение се съдържа много повече от апология на пропазарните реформи.\r\nВ това учение можем да открием например едно доста добро обяснение за неочакваното разочарование на източноевропейците от либералната държава, наложила се преди 30 години. А това разочарование трябва да бъде обяснено, защото става дума за общества, които днес са по-богати и успешни от когато и да било в историята си.   Възгледите на Смит произтичат от философските му разбирания за моралността. Морален човек според него е този, който изпитва емпатия и е в състояние да страда със страдащите, без да е в тяхното положение. Нещо повече: той трябва да изпитва емпатия не само към най-близките си, а към всяко едно човешко същество. На базата на такива реципрочни чувства възниква общественият морал като система от правила, които намаляват страданието. Истински морален човек обаче не е този, който просто е наизустил тези правила и се води от тях поради страх от санкция и наказание, а този, който ги е интернализирал, който е възпитал и развил емпатичното си чувство.\r\nСпоред Смит държавата има задължението да наложи (силово) правила, така че да ограничи възможностите хората да се нараняват едни други. За целта тя създава съдилища, полиция, охранителни органи. Освен това държавата има задължението да се грижи за просперитета на обществото, налагайки пазарната икономика - тоест, свободната инициатива и конкуренцията. Смит е бил привърженик и на обществено подкрепеното образование за бедните - изключително прогресивна идея за 18. век, когато е било широко разпространено схващането, че бедните трябва да се държат без средства, за да не се пропият и развратят.    Адам Смит е знаел и нещо ключово: че държавата не може, а и не бива да се опитва да наложи на хората да бъдат морални, да изпитват емпатия един към друг. Насила хубост не става: най-много държавното насилие да доведе до голямо обществено лицемерие. В това отношение Смит е бил скептичен не само към държавата, но и към организираната религия и изобщо към всички обществени структури, които с натиск и санкции претендират, че ще направят хората морални. Той ясно е съзнавал, че тези структури могат да попаднат в ръцете на хора, които под благовиден обществен предлог ги използват най-вече за собствените си цели.\r\nНакратко: една държава може да се управлява добре, може да постигне икономически успехи, да ограничава насилието и да гарантира основни права на човека. Но всичко това няма самó по себе си да направи хората в тази държава по-морални. Нещо повече дори: обществото може да си остане съставено от потенциални крадци, убийци и бандити и пак да функционира сравнително мирно и успешно. Реформите в Източна Европа започнаха с бодрия рефрен на Фукуяма, че либералната демокрация триумфира по света като връхна точка в идеологическата еволюция на човечеството. Подобно на учителя си Хегел, Фукуяма обяви държавата за еманация на обществения морал и на индивидуалната свобода. Според този възглед конституционното налагане на либералната демокрация е същевременно и връх на обществения морал, реализация на просвещенските идеали за свобода, разумност и отговорност. Веднъж приели правилата на либералната демокрация, обществата достигат максимума не само във функционално отношение, но и от морална гледна точка.\r\nДнес Фукуяма често е критикуван и дори осмиван за тезата си за безалтернативността на либералната демокрация, ознаменуваща “края на историята” (по едноименната му книга). Впрочем, с тази си теза той може да се окаже прав, защото въпреки множеството опити все още никой не е измислил нещо по-атрактивно от либералната демокрация. Масова миграция към Китай няма, нали? Да не говорим за Русия или Венецуела.   Това, в което Фукуяма със сигурност е сгрешил, е превръщането на либералната демокрация в последна инстанция на обществено-политическия морал. Както Адам Смит правилно е предполагал, връзката между едното и другото нито е автоматична, нито е гарантирана. Често е дори фалшива, повърхностна и лицемерна.   Източна Европа е най-добрата илюстрация на тази грешка. Държавите - особено членуващите в ЕС - създадоха впечатляващи конституционни институции и постигнаха добро материално благосъстояние. Същевременно обаче:\r\n-   Източна Европа стана регионът, който в световен мащаб изпитва най-слаба емпатия. Тази липса на емпатия е особено видима в отношението към бежанци и мигранти, но по принцип обхваща всяко различие - етническо, религиозно, полово. От гледна точка на Адам Смит това би било ясно доказателство за разликата между обществен морал и ефективност на управленските институции;\r\n-   Политиката на либералната демокрация в региона се доминира от антилиберали - “патриоти”, “националисти”, “почвеници”, за които симпатия заслужават единствено най-близките. Орбан и Качински са най-добрите примери, но т.нар. \"консервативен обрат” е видим навсякъде;\r\n-   Медиите често са в ръцете на хора, за които словото е просто бухалка срещу този, когото не харесват;\r\n-   Разделението на властите, независимите институции, защитата на правата попаднаха под властта на индивиди, които не вярват в тези ценности, а само се стремят да използват властта за собствена изгода. Формално в Източна Европа бяха създадени сложни конституционни системи, но в повечето държави те са овладени от субекти, които ги използват като бухалки срещу опонентите си. В България например новоизбран главен прокурор (който е правил странни изявления за разделението на властите) плаши свой неудобен колега с изхвърляне от магистратската общност по анология с вече изхвърлен от системата съдия. За Адам Смит общество, в което се случва нещо такова, би било близо до обществото от потенциални крадци и убийци, които все пак някак избягват развихрянето на мащабно насилие. Въпросът е докога.    Източна Европа може и да произвежда най-показателните примери за разминаване между публични правила и интернализирани от обществото ценности. Но този проблем засяга всъщност всички либерални демокрации - както стана видно покрай възхода на националпопулизма в Европа, избора на Тръмп в САЩ и Brexit в Англия. Именно това разминаване на правила и ценности създава усещането за изкуственост и фасадност на либералната демокрация. И кара хората да гласуват протестно за куриозни фигури.\r\nАко навремето Източна Европа беше чела Адам Смит по-внимателно, изкуствеността и фасадността нямаше да ѝ дойдат като изненада. Нещо повече: освен към „трансплантацията” на основните конституционни правила, регионът щеше да обърне поглед и към обществено подкрепеното масово образование, както и към това, което реално се случва в съзнанието и душите на хората. Да се изградят институциите на ефективна либерална демокрация бе, разбира се, важна задача и голямо постижение. Но това, както Смит е знаел, не е краят на моралните усилия нито на индивидите, нито на обществото като цяло. Емпатията, влизането в положението на другия, солидарността - всичко това са цели отвъд формалните правила, по които трябва много да се мисли и действа.\r\nНай-голямата грешка днес би било да се заключи, че понеже либералната демокрация не създаде автоматично морални общества, тя трябва да бъде разградена и сменена с нещо друго. Адам Смит би възразил много решително на такъв грешен аргумент, който днес мнозина са склонни да приемат. И да се поддадат на експерименти, за които от самото начало се знае, че са обречени на неуспех. Като връщането на командната икономика или възраждането на агресивния национализъм.\r\nЗадачата е сложна: да се запази постигнатото през последните 30 години, като същевременно се отворят теми, които са били изтласкани от политическото ни въображение. Адам Смит не е виновен за тази забрава, напротив - той ни дава аналитични инструменти, чрез които по-добре да я осъзнаем.   ", "date": "2019.11.15", "title": "Защо Източна Европа е такава: Пророчествата на Адам Смит"}
{"url": "https://www.actualno.com/society/kmetyt-na-pernik-s-predlojenie-za-voden-rejim-chaka-otgovor-ot-vik-news_1406634.html", "text": "      \"Още в понеделник пуснах писмо с 13 точки, които да ни дадат повече информация за ситуацията в язовир \"Студена\". За съжаление, до този момент нямам обратна връзка от страна на ВиК, освен едно телефонно обаждане. Затова и общинската администрация подготви становище, което е съобразено с РЗИ, малкия и среден бизнес, училищата и детските градини, много перничани и техните предложения. Предложихме конкретно, какъв да е водният режим - вода да има утрин от 05.00 часа до 10.00 часа и вечер от 17.00 часа до 22.00 часа“. Това обяви кметът на Община Перник Станислав Владимиров пред медиите в града, съобщиха от Афенция \"Фокус\".      Владимиров обясни, че е изпратил предложението си в писмо до областния управител Ирена Соколова, която е и председател на водната асоциация, председателят на ОбС-Перник Димитър Колев, МРРБ и управителя на ВиК.   \"Очаквам в рамките на деня да получа отговор от тях. Предложението ми е обосновано от месечния график на МОСВ количествата вода, които могат да се вземат от яз. \"Студена\" за питейни нужди в размер на 1 000 000 куб. м при население на общината от 92 324 жители\", уточни Владимиров.\r\nКметът на Община Перник бе категоричен, че това е удобният режим за болниците, училищата и перничани. \"Не съм сигурен, обаче, че това е удобният режим за ВиК дружеството, защото от тях ще се изисква по-голяма ангажираност и да имат повече аварийни екипи. МРРБ и ВиК поеха ангажимент за ангажирането на повече екипи. Отговорността за ситуацията е изцяло върху ВиК и не мога да си обясня поведението им.\", коментира Станислав Владимиров.  Той обяви, че днес на новооткрития горещ телефон на общината са получени много сигнали, свързани основно с аварии и всички са препратени до ВиК.\r\nВладимиров каза още, че днес е провел разговор със зам.-министърът на регионалното развитие Николай Нанков и той е уверил градоначалникът, че министерството работи по всички искания на общината.   \"Моя отговорност е единствено да въведа воден режим, а това че съм се ангажирал с тази криза е, защото не мога да стоя безучастен към ситуацията, която е пред всички нас. Със всички средства ще търся виновните за тази ситуация. Не може ръководството на ВиК да подценява ситуацията по такъв безхаберен начин\", добави той.     припомня, че в понеделник (18 ноември) по разчети на ВиК градът , за да стигне водата на перничани до април. Стана ясно, че градът няма да остане на студено, но водният режим, предложен от ВиК беше Станислав Владимиров (БСП). По-рано днес призова Владимиров да обяви воден режим в спешен порядък и обяви, че държавата обмисля нови варианти за водоподаването на Перник - от язовир \"Долна Диканя\". ", "date": "2019.11.15", "title": "Кметът на Перник с предложение за воден режим, чака отговор от ВиК"}
{"url": "https://www.actualno.com/advice/dizajneri-na-mislite-si-chast-i-news_1406603.html", "text": "      Наблюдаваме интересен феномен в много бизнес организации. Фокусът в последните години е насочен предимно към краткосрочните цели, бързите победи, въвеждането на поредната тактика или модерен бизнес модел, ползването на “инструменти” за едно или друго. Иначе казано - търсим бързи решения за сметка на системно решаване на проблеми, задълбочаване и разбиране на сложния бизнес контекст, в който оперираме. Заедно с това на заден план остава работата върху собственото личностно развитие и вътрешно осъзнаване докато вниманието на мениджърите е насочено изцяло навън и изцяло към “правене”, “постигане”, “надграждане”. Определено не е лесно да си ефективен мениджър или вдъхновяващ лидер в съвременния свят - още повече защото очакванията към хората на подобни позиции постоянно растат и с оглед на кризите от всякакъв характер, с които се сблъскваме ежедневно.      Изправени сме пред два избора - да продължим да правим бизнес с фокус върху процесите, тактиките, инструментите или да насочим вниманието си към човешкия фактор и най-вече към едно от най-ценните ни качества - мисловния капацитет и неговото развитие като незаменим извор на трансформация и прогрес.\r\nКакво би станало ако започнем с внимателно изследване и , за да освободим пространство отново да виждаме ясно в дългосрочен план, да анализираме критично и да откриваме творчески решения. С една дума да си върнем обратно всичко, което сега сме делегирали на технологиите.\r\nМожем смело да кажем, че сме изправени пред избора, за който споменахме по-горе, предимно заради развитието на технологиите. Smart устройствата помнят вместо нас, търсим в Google отговори за всичко, създали сме си илюзорно усещане за информираност и сме по-реактивни от всякога заради мощната притегателна сила на синия екран.  Този феномен, наред с комплексните и стресиращи събития от настоящата реалност, създава сериозни предпоставки за лидерите да се подхлъзнат в абдикиране от отговорността да държат ясна дългосрочна визия, но също и дестабилизира и влошава когнитивните им процеси. Наблюдаваме явления като “шорттермизъм” (от англ. - краткосрочност) в мисленето и действията и . Повлияни са също уменията да се фокусираме и да разтоварваме менталното напрежение.\r\nСподеляме няколко практични принципи на действие, които ще помогнат на професионалистите на ръководни позиции да подобрят и управляват менталния си фокус като започнат от промяна на средата и някои от дребните, но съществени ежедневни действия. Принцип 1: По-малко информация, повече разбиране     В безкрайния поток от информация, мозъкът ни бързо преминава в режим “автопилот” и спира да се задълбочава в написаното или видяно съдържание онлайн. В дългосрочен план това кара мозъка често да минава в такъв режим дори и когато не е претоварен с информация, което води до понижаване на капацитета за задълбочен анализ и забелязване на детайли и в крайна сметка чувствително влошава качеството на решенията. Работеща тактика е да ограничите консумирането на онлайн съдържание под формата на новини и безцелно висене в социалните мрежи до не повече от 30 минути на ден. Повечето приложения имат много удобна вградена функцията да изпращат нотификация, когато пресрочим максимално определеното от нас самите време за ползване на приложението. Опитайте дори за една седмица да намалите онлайн присъствието си и наблюдавайте как мислите ви се проясняват, много по-лесно да се фокусирате и участвате активно в по-сложна и динамична дискусия в офиса. Ще наблюдавате и колко по-добре се разбирате околните, защото ги слушате по-внимателно и фокусирано.  Принцип 2: Управлявайте токсичните разговори Нашите мисловни навици са изключително свързани с речта ни. Можем да кажем, че нашите разговори се превръщат в наши мисли, а оттам и в наши действия и решения. Затова е важно да следим дали в екипа си имаме мрънкащи служители, които попарват ентусиазма на останалите с негативизъм и фокусиране върху проблеми, вместо върху решения. Експериментирайте като си дадете 5 минути толеранс за мрънкане в рамките на една среща и засичайте с таймер. След изтичане на времето всички преминете в режим на позитивизъм и търсене на отговори и решения. Наблюдавайте резултатите на екипа след месец не само според KPI на организацията, но и по отношение на атмосферата и екипния дух. Принцип 3: Опознайте тялото си и по-специално - мозъка    Човешките същества сме изключително обусловени от физиологичните процеси, които протичат в тялото ни. Както сочи - състоянието на чревната ни флора например влияе на настроението ни. Има безброй подобни зависимости, за които дори не подозираме. Например знаете ли какво се случва с мозъка ви, когато консумирате големи количества захар и как това влияе на критичната преценка и паметта ви? Какво е общото между системния недостиг на вода в организма и лошата концентрация? Потърсете информация за тези няколко примера и вероятно ще ви стане много любопитно какви други отговори се крие тялото ви и как биохимичните процеси влияят на настроението и качеството на мисленето ни.\r\nОчаквайте скоро още 3 принципа на действие, които ще са ви полезни да създадете здравословна среда за професионалното си и личностно развитие като лидер!  ", "date": "2019.11.15", "title": "Дизайнери на мислите си (ЧАСТ I)"}
{"url": "https://www.actualno.com/europe/prezidentyt-na-polsha-naznachi-novoto-pravitelstvo-na-mateush-moravecki-news_1406661.html", "text": "      Полският президент Анджей Дуда назначи новото правителство, ръководено от премиера Матеуш Моравиецки, предаде ТАСС, цитирана от агенция \"Фокус\".      Премиерът направи малки промени спрямо предишния състав на кабинета, който работеше под негово ръководство до парламентарните избори, проведени на 13 октомври. Новият кабинет ще се състои от 20 министерства. Ключовите постове ще бъдат запазени от министрите, които са ги заемали в предишното правителство.   Мариуш Блашчак ще продължи да ръководи Министерството на отбраната, Яцек Чапутович ще остане начело на Министерството на външните работи, Петър Глински ще продължи да бъде министър на културата и националното наследство, Анджей Адамчик ще бъде министър на инфраструктурата, а Збигнев Зибро - министър на правосъдието и главен прокурор.\r\nЧленовете на кабинета, назначени от държавния глава на 19 ноември, трябва да бъдат одобрени от Сейма (долната камара на парламента). Преди това премиерът ще произнесе програмна реч. Кандидатурата на Моравецки беше номинирана от управляващата партия “Право и справедливост“, която получи 235 от 460 места в долната камара след резултатите от изборите, така че се очаква новият състава на кабинета да получи мнозинството от гласовете в парламента.   ", "date": "2019.11.15", "title": "Президентът на Полша назначи новото правителство на Матеуш Моравецки"}
{"url": "https://www.actualno.com/society/kodjejkov-trjabva-nov-samolet-incidentite-s-falkona-zachestiha-news_1406591.html", "text": "      Пореден На борда е имало 9 души включително и премиерът Бойко Борисов. Този път проблемът е в навигационната система. Наложи се на екипажа да направи два кръга над софийското летище и да кацне визуално, разказа на извънреден брифинг директорът на „Авиоотряд 28“ ген. Тодор Коджейков, предаде репортер на БГНЕС.      Машината е на 19 години и това е поредният инцидент с нея. В тази връзка Коджейков ще апелира пред премиера Бойко Борисов да се помисли спешно за закупуване на нов самолет.   Директорът на Авиоотряд 28 заяви, че по време на полета не е било безопасно за пътниците, докато не е приземен самолетът на летището.\r\n„При втория кръг самолетът е приземен благополучно благодарение на това, че пилотите познават добре района на летището и софийското равно поле. В момента на инцидента над София е преобладавало облачно време“, подчерта Коджейков.  Преди полета самолетът се облита и се създава протокол за изправност на машината. Едва тогава се въвежда в експлоатация, заяви Коджейков в отговор на въпрос дали е извършен технически преглед.\r\n„Машината е на 19 години. Знаете, че и преди в годините има 3-4 отказа поради една или друга причина. Това, което правим е, че спазваме стриктно всички изисквания за експлоатация, но старата апаратура си показва дефектите. Имаме нужда от нов самолет, в който не се вози само премиерът“, каза още генералът. Коджейков има готовност да предложи варианти, ако държавата даде „зелена светлина“.   Тодор Коджейков е категоричен, че докато не се установи каква е причината за поредния отказ на системите, самолетът няма да се пуска в употреба.    Разследването се поема от звеното за авиационни инциденти към Министерството на транспорта.\r\nБГНЕС припомня, че по-рано днес правителственият самолет с премиера Бойко Борисов на борда беше приземен ръчно на пистата на летище София. До мярката се стигнало, след като навигационната система отказала напълно при опит самолетът да се приземи в София. Системата е изключила и пилотите не са успели да я рестартират, така се е наложило да преминат на ръчен режим. Самолетът е приземен успешно, няма пострадали. ", "date": "2019.11.15", "title": "Коджейков: Трябва нов самолет, инцидентите с Фалкона зачестиха "}
{"url": "https://www.actualno.com/politics/planiranite-promeni-s-bolnichnite-njama-da-vajat-za-vsichki-prizna-zam-ministyr-news_1406616.html", "text": "      Работна група към парламента до няколко дни ще реши за кои групи от хора първият ден от болничния ще остане платен , разкри пред журналисти заместник-министърът на труда и социалната политика Зорница Русинова.      Вчера след заседание на Коалиционния съвет на управляващата партия и \"Обединени патриоти\" бе обявено, че първият ден от болничните няма да се плаща от работодателя.\r\nТой ще поема втория и третия ден. Срещу мярката възразиха и двата синдиката . Бизнес и работодателски организации обаче подкрепиха предложението.\r\nРусинова допълни, че ще бъде изработен пакет от мерки, който да гарантира, че хората няма да бъдат ощетени, но и с цел да се ограничат злоупотребите . Целта е предложенията за промени да бъдат внесени между първо и второ четене на бюджета.   До този момент е сигурно, че ще се плаща първият ден за гледане на дете, както и този на работници, които са в трайна нетрудоспособност след трудова злополука .   По думите на Русинова не е редно да се говори, че вече има спиране на изплащането на първия ден болничен, търсят се варианти за ограничаване и спиране на злоупотребите.\r\n\"Нека да намерим доброто и вярното решение за засилване на контрола\", допълни тя.    Заместник -министърът отбеляза, че няма да се позволи истински болните хора да бъдат ощетени.\r\nПопитана как ще се установи кои са недобросъвестните, Русинова посочи, че трябва да се разчита на съвестта на хората, на всеки един служител, защото, по думите й , контролът само върху здравната система и личните лекари, не е достатъчно ефективен. ", "date": "2019.11.15", "title": "Планираните промени с болничните няма да важат за всички, призна зам. министър"}
{"url": "https://www.actualno.com/health/ekspert-bylgarite-zapochnaha-prekomerno-da-konsumirat-meso-news_1406608.html", "text": "      Българите започнаха прекалено често да консумират месо и затова и Министерството на здравеопазването разпореди в своите наредби то да се ограничи в менюто на детските градини, кухни и ясли, както и в училищата. Това каза за Радио \"Фокус\" - Велико Търново експертът по диететика и хранене д-р Светлана Моминска.      По думите ѝ в наредбите пише, че в менюто на детските заведения трябва да има поне един постен ден. „В тази връзка моля родителите да не протестират, че децата им имат в менюто си един постен ден, защото, по думите им, плащат много пари за храна, а децата им не ядат месо. Искам да подчертая, че месото не е показател за здравословно хранене. В седмичното меню дори на децата трябва да има два постни дни. Когато не присъства месото, то може да бъде заместено с риба, мляко или яйца“, обясни д-р Моминска.   Припомняме, че от днес, 15 ноември започват 40-дневните , които ще завършат на 24 декември - Бъдни вечер. Преди Коледа вярващите християни постят, за да се подготвят да посрещнат материализираното Божие слово - синът Иисус Христос. ", "date": "2019.11.15", "title": "Експерт: Българите започнаха прекомерно да консумират месо "}
{"url": "https://www.actualno.com/asia/shte-spasi-li-princesa-haja-decata-si-news_1406611.html", "text": "      На 13 ноември във Върховния съд на Лондон се състоя второто изслушване по съдебния спор между и нейният съпруг емирът на Дубай Мохамед бен Рашид ал Мактум.      Делото разглежда правата за децата, а не развода между двамата. Финансовите въпроси също не са се обсъждали, съобщи Al-Khaleej Online.\r\nНе предварително заседание в края на юли принцеса Хая е поискала защита за децата си от принудителен брак, насилие, посегателство и разврат.   Принцесата се присъедини към дългия списък на влиятелни и богати личности, които са подали искове в съдилищата във Великобритания по граждански дела.  Искът за \"защита срещу принудителен брак\" се регулира от Закона за гражданска защита срещу принудителен брак от 2007 година. \r\nВъв Великобритания този закон е в защита на онези, които са принудени да сключат брак без тяхното пълно съгласие. Той защитава и жертвата на принудителния брак от неговите последици.\r\nСъдията може да разпореди конфискуването на паспортите на лица, заплашени от принудителен брак, ограничаване на контактите или общуване с потърпевшите. Нарушителите са заплашени от лишаване от свобода до 5 години.    Принцеса Хая е подала и иска за забрана на посегателство и развращаване на децата ѝ, в съответствие на Семейния кодекс на Англия и Уелс.   Процесът може да продължи години, но когато става въпрос за деца в инструкциите на английското семейно прави приоритет се дава на благополучието на децата, затова спорът трябва да бъде разрешен възможно най-бързо. \r\n70-годишният Мохамед бен Рашид ал Мактум е вицепрезидент и министър-председател на ОАЕ. Той сключва брак с принцеса Хая през 2004 година. Тя е негова шеста жена. Шейхът има 20 деца от различни бракове.\r\nПрипомняме, че Хая не е първата жена, избягала от емира. Преди години дъщеря му Латифа направи опит за бягство, но бе върната. От тогава никой не зная нищо за нея. Предполага се, че жестоко отношение на Мохамед бен Рашид ал Мактум към дъщеря му е една от причините за бягството на принцеса Хая. \r\nНеин адвокат е Фиона Шакълтън, която е защитавала принц Чарлз при развода му с принцеса Даяна, а така също е защитник и на синовете му Уилям и Хари.   Вижте историята за бягството на принцеса Хая в  ", "date": "2019.11.15", "title": "Ще спаси ли принцеса Хая децата си?"}
{"url": "https://www.actualno.com/europe/litva-i-norvegija-si-razmenjat-shpioni-s-rusija-news_1406613.html", "text": "      Русия върна двама литовци и един норвежец, осъден за във Вилнюс, при , информира AFP, цитирана от БГНЕС. Литва от своя страна освободи двама руснаци, затворени за шпионаж. Това бе съобщено днес от шефът на разузнаването на балтийската държава.      \"Днешната операция по обмен приключи успешно. Литовските граждани Евгений Матаитис и Аристидас Тамосаити, както и норвежкият гражданин Фроде Берг успешно се завърнаха в Литва\", каза шефът на литовското разузнаване Дариус Яунискис пред репортери във Вилнюс.   Той каза още, че Литва е предала двама руснаци, помилвани от нея - Николай Филипченко и Сергей Мойсеенко при размяна на граничен пункт в Литва. ", "date": "2019.11.15", "title": "Литва и Норвегия си разменят шпиони с Русия "}
{"url": "https://www.actualno.com/business/inflacijata-prez-oktomvri-v-evrozonata-i-v-celija-es-stigna-do-blizo-3-godishno-dyno-news_1406618.html", "text": "      През октомври се забави до ново близо 3-годишно дъно в резултат на силен спад на енергийните цени, показват неревизирани окончателни данни на .      Това вероятно ще породи нови опасенията за състоянието на европейската икономика и може да поднови дебата в рамките на ЕЦБ как централната банка да преследва целта си за поддържане на инфлацията в средносрочен план близо, но под 2 на сто.   Индексът на потребителските цени (CPI) в еврозоната се повиши през октомври с 0,1% на месечна база, но на годишна база нарасна с едва 0,7% след повишение с 0,8% през септември, като това е най-ниската инфлация в региона от ноември 2016-а година, когато тя се повиши с 0,6 на сто.\r\nЗабавянето на инфлацията е в резултат най-вече на спад с 3,1% на енергийните цени след тяхно понижение на годишна база с 1,8% през септември, докато цените на храните, алкохола и тютюневите се повишиха с 1,5% след растеж с 1,6% месец по-рано, а цените на услугите се повишиха за втори пореден месец с 1,5 на сто спрямо октомври 2018-а година.   Основния индекс на потребителските цени (изключвайки волатилните цени на храните, тютюневите изделия и на енергията) се повиши през октомври с 0,1% на месечна база и нарасна с 1,1% на годишна база (четиримесечен връх) спрямо повишение с 1,0% през септември. Трябва да се има предвид, че именно основният индекс на потребителските цени се следи внимателно от ЕЦБ като индикатор за текущото и бъдещото поведение на инфлацията в региона.   В рамките на целия Европейския съюз потребителската инфлация през октомври също се повиши на месечна база с 0,1%, но годишната инфлация се забави до 1,1% от 1,2% през септември, отбелязвайки също най-слабо повишение от ноември 2016-а година.    Най-ниски годишна инфлация беше отчетена в Кипър (понижение с 0,5%), следвана от Гърция (понижение с 0,3%) и Португалия (с 0,1%), докато най-висока инфлация беше отчетена в Румъния (ръст с 3,2%), Унгария (с 3,0%) и Словакия (повишение с 2,9%).\r\nСпоред Евростат през октомври се повиши с 0,2% на месечна база, докато растежът ѝ на годишна база стабилизира за втори пореден месец на ниво от 1,6 на сто. Това отрежда на нашата държава 8-та позиция по отношение на растежа на годишната инфлацията. ", "date": "2019.11.15", "title": "Инфлацията през октомври в еврозоната и в целия ЕС стигна до близо 3-годишно дъно"}
{"url": "https://www.actualno.com/politics/ananiev-bez-pozicija-za-bolnichnite-otbjagna-i-vypros-dali-shte-se-sybirat-taksi-za-pregled-na-deca-news_1406593.html", "text": "      В кулоарите на парламента здравният министър Ананиев проговори по превърналата се в основна тема за скандалното предложение първият ден от болнични да не се плаща. Той обаче така и не изрази категорична позиция , а само отчете създалото се напрежение.      \"Вижда се, че има напрежение с болничните. Трябва да видим анализите, на базата на които е направено това предложение и тогава мога да коментирам . При всички случаи се вижда, че има определено напрежение. Няма единно становище по този въпрос “, каза Ананиев.\r\nВъв връзка с идеята децата да заплащат 1 лв. такса за преглед, министърът посочи, че това е разглеждано на коалиционния съвет.\r\n„ Не съм виждал текстовете, не съм виждал мотивите.  Не съм виждал анализа. Не мога да кажа еднозначно“, допълни още Ананиев.     По повод случай с починало дете, министърът изрази съболезнования към родителите.\r\n„ Назначил съм незабавна проверка в трите болници, през които детето е минало . До сряда трябва да ми докладват и ако се установи нарушение,ще има наказани“, подчерта още Ананиев.\r\nТой обясни, че детето първо е постъпило в Детската педиатрия, след това е преминало през Правителствена, т.е. Болница „Лозенец“, там са изписали домашно лечение, влошава се, връща се в детската болница. След което по спешност детето е преведено в \"Пирогов\", където е починало.    По време на парламентарния контрол, Ананиев коментира темата за отпадането на изискването за участие в съставите на ТЕЛК на специалисти по всички профили на заболяванията. Той посочи, че това е оптимизирало работата в ТЕЛК.\r\n„Практиката до приемането на изискването за участие в експертизата на лекар по профила на заболяването, въведена през август 2018 г. не доказва наличие на проблеми при освидетелстването на лицата .   По тази причина считам, че отпадането на изискването за участие в съставите на ТЕЛК на специалисти по всички профили на заболяванията не само не влошава работата на комисиите, но и оптимизира изискванията към тяхното окомплектоване в съответствие на потребностите и възможностите.“, заяви Кирил Ананиев в отговор на депутатски въпрос.\r\nВъв връзка с възнагражденията на работещите в ТЕЛК министърът уточни, че те се определят от ръководството на съответното лечебно заведение и това е регламентирано със Закона за лечебните заведения.\r\nТой допълни, че с промяна в Закона за здравето е дадена възможност на лекарите от съставите на ТЕЛК да упражняват същевременно и медицинската си професия и това им формира по-големи възнаграждения.   Заплатите на служителите в Регионалните здравни инспекции са регламентирани с Наредбата за заплатите на служителите в държавната администрация, припомни министърът.\r\nВ проекта на бюджет за 2020 г. са предвидени средствата за увеличение на възнагражденията на работещите в системата на спешната медицинска помощ, в съответствие с приетата от МС „Концепция за развитие на спешната помощ в Република България 2014-2020 г.“, каза още министърът. ", "date": "2019.11.15", "title": "Ананиев без позиция за болничните, отбягна и въпрос дали ще се събират такси за преглед на деца"}
{"url": "https://www.actualno.com/crime/gotova-e-avtotehnicheskata-ekspertiza-za-katastrofata-s-lutvi-mestan-news_1406620.html", "text": "      \"Готова е автотехническата експертиза за катастрофата с Лютви Местан. Разследването по случая продължава\", заяви заместник-окръжният прокурор на Кърджали Димитрина Делчева за БНР.      Тя отказа да посочи детайли от експертизата, но каза, че единственият привлечен като обвиняем остава лидерът на партия ДОСТ.   Автотехническата експертиза беше назначена веднага след катастрофата, при която загина 6-месечно момиченце. Изготвянето й отне половин година, а срокът на край село Загорско бе заради вещите лица. 2019 година на разклон при опит на да се включи в движението на главен международен път към Гърция.Там става сблъсъкът с \"БМВ\", движещо се от Кърджали по посока на ГКПП \"Маказа\".  От удара \"БМВ\"-то излита от главния път и пада на над 100 метра в близкото дере. В катастрофата загина 6-месечно момиченце, пътуващо със . 9-годишното й братче, както и родителите му, бяха ранени. И Лютви Местан пострада- изкълчи китка. \r\nЧасове след инцидента лидерът на ДОСТ беше задържан от полицията и му беше повдигнато обвинение за причиняване на смърт по непредпазливост.   След задържането му бяха наложени парична . и забрана да напуска страната, беше му . В крайна сметка и трите наказания бяха отменени. Заради силният обществен интерес главният прокурор надзор разследването.     ", "date": "2019.11.15", "title": "Готова е автотехническата експертиза за катастрофата с Лютви Местан"}
{"url": "https://www.actualno.com/balkani/turcija-ne-misli-da-se-otkazva-ot-sistemite-s-400-news_1406694.html", "text": "      Турция няма да откаже да придобие руските зенитни ракетни системи C-400. Това заяви официалният представител на президента на Турция Реджеп Тайип Ердоган, Ибрахим Калън, пред телевизионния канал TRT.      “Турция няма да отстъпи по въпроса за С-400, системите ще бъдат пуснати в експлоатация \", подчерта той, отбелязва още агенция \"Фокус\".   Освен това говорителят на Ердоган коментира, че Анкара и Вашингтон \"са започнали работа по създаването на съвместен механизъм за идентифициране на въздействието на С-400 върху самолетите F-35\". Калън обаче не уточни какво точно е включено в тази концепция и какво ще изучават специалистите от двете страни. ", "date": "2019.11.15", "title": "Турция не мисли да се отказва от системите С-400"}
{"url": "https://www.actualno.com/society/stefan-danailov-izleze-ot-koma-i-e-v-syznanie-news_1406551.html", "text": "      Легендата на българските кино и театър Стефан Данаилов е излязъл о медикаментозната кома и е в съзнание. Това съобщи за bTV синът на актьора – Росен Цанков. Ламбо остава в реанимацията на ВМА на апаратно дишане.      Той беше поставен за втори път в медикаментозна кома на 2 ноември, като по-рано също прекара няколко дни в такова състояние, докато лекарите преценят как да продължи лечението му.  Данаилов беше приет във ВМА заради проблем с белите дробове.   След инцидент през август той претърпя операция на тазобедрената става, от която се възстановяваше, припомня БГНЕС. ", "date": "2019.11.15", "title": "Стефан Данаилов излезе от кома и е в съзнание "}
{"url": "https://www.actualno.com/bgfootball/cska-izchisti-naj-golemija-si-dylg-razplati-se-s-nap-news_1406625.html", "text": "      Кредиторите на фалиралото дружество ПФК ЦСКА АД вече получават парите си! Между тях ще бъдат разпределени 8-те млн. лева, платени от “Ред Енимълс”.      Най-големият дял от задълженията вече е изчистен. Националната агенция по приходите е получила по своя сметка близо 5 млн. лв. Това разкри синдикът на ПФК ЦСКА АД Дора Милева пред “Тема Спорт”.   Останалата сума се разпределя между над 140 футболисти, треньори и служители, които са имали договори с фалиралото дружество.\r\nДесетки от кредиторите вече са получили своите суми, но други не са предоставили банкови сметки и парите им не са прведени. Сред тези, които не са подали необходимата информация, е Стойчо Младенов. Той е най-едрият кредитор след НАП с 240 620 лв.    ", "date": "2019.11.15", "title": "ЦСКА изчисти най-големия си дълг, разплати се с НАП"}
{"url": "https://www.actualno.com/business/bdj-speshno-kupuva-30-vagona-remontira-10-lokomotiva-za-199-mln-leva-news_1406628.html", "text": "      Спешна поръчка за доставка на 30 пътнически вагона за междурелсие 1435 мм, използвани в конвенционалната железопътна система на ЕС обяви БДЖ – Пътнически превози. Срокът за получаването на оферти е 15 дена, става ясно от обявлението.      До 12 от вагоните трябва да са второкласни, 5 отново второкласни, но с отделение за велосипеди и до 13 смесени – първа и втора класа. Прогнозната стойност на поръчката е 2 264 850 лв. с ДДС.\r\nКъм 9-ти септември 2019 г. обвръзката на всички категории влакове се осъществява с 263 технически изправни вагона в съставите на влаковете. Съгласно плана за композиране на влаковете са необходими 296 вагона в техните състави, т.е. има недостиг на около 30 вагона.\r\nТочно това налага незабавно осигуряване на 30 вагона, които да решат по спешност недостига на вагони за експлоатация. Бързото осигуряване на вагони ще доведе до покриване на Графика за движение на влаковете и осигуряване на плана за композиране на влаковете, се сочи в документацията на обществената поръчка.  Техническите и експлоатационните характеристики на основната част от пътническия вагонен парк не отговарят на съвременните изисквания за комфорт и безопасност при пътуване (блокировки на страничните врати, вакуумни тоалетни, информационна система и др.).\r\nЗа постигането на изискванията е необходим капитален ремонт и модернизация, което е свързано със значителни финансови средства и продължителен период на извършването им.\r\nДоставката е нужна заради всичко това плюс невъзможност от допълнително натоварване капацитета на външни ремонтни предприятия и поделенията на „БДЖ - ПП” ЕООД, за да се компенсира недостигът на пътнически вагони, а и ограничен финансов ресурс.    Паралелно с тази БДЖ пусна и друга поръчка за извършване на капитален ремонт и преустройство на 10 електрически локомотива. Прогнозната стойност на ремонтите е 19 885 539 лв. с ДДС. ", "date": "2019.11.15", "title": "БДЖ спешно купува 30 вагона, ремонтира 10 локомотива за 19,9 млн. лева"}
{"url": "https://www.actualno.com/politics/parlamentyt-vremenno-ostava-bez-tok-news_1406632.html", "text": "      Парламентът временно остава без ток от 18.00 часа на 15 ноември 2019 г. до приключване на планираните дейности. Това съобщиха от електроразпределителното дружество за Югоизточна България.      Заради проверка в трафопоста на Народното събрание от специалисти на \"ЧЕЗ Разпределение България\" АД, ще бъдат поетапно изключени всички информационни и комуникационни системи на Народното събрание.   Заради изключване на тока без захранване остават и порталите на Народното събрание - www.parliament.bg и dv.parliament.bg. ", "date": "2019.11.15", "title": "Парламентът временно остава без ток"}
{"url": "https://www.actualno.com/business/eurostat-tyrgovskijat-izlishyk-na-evrozonata-se-svi-prez-septemvri-news_1406597.html", "text": "      Търговският излишък на се сви през септември спрямо предходния месец в резултат на по-силен отскок на вноса спрямо износа, показват данни на .      Според европейската статистика на сезонно-коригирана база се сви през септември до 18,3 млрд. евро от 19,7 млрд. евро през август (низходяща ревизия от 20,3 млрд. евро) и очаквания за позитивен баланс в размер на 18,7 млрд. евро.   Износът нарасна спрямо август с 0,6% до 196,2 млрд. евро, като в същото време вносът в еврозоната се повиши с 1,5% на месечна база до 177,6 млрд. евро.\r\nНа сезонно-некоригирана база търговският излишък в рамките на еврозоната обаче нарасна през октомври до 18,7 млрд. евро от 14,7 млрд. евро месец по-рано и спрямо 12,6 млрд. евро година по-рано, като на годишна база износ от еврозоната нарасна с  5,2%, докато вносът - с 2,1 на сто.  В рамките на целия Европейския съюз търговският баланс спрямо останалия свят излезе на дефицит през септември от 5,0 млрд. евро спрямо дефицит за 1,5 млрд. евро точно преди година, като износът на стоки от ЕС нарасна на годишна база с 4,3% до 168,3 млрд. евро, докато вносът се повиши с 6,4% до 173,3 млрд. евро.\r\nИзлишъкът на ЕС при търговията със САЩ се увеличи през първите девет месеца на 2019-а година до 115,2 млрд. евро от 101,7 млрд. евро през същия период на миналата година, като европейския износ в посока САЩ се увеличи с 11,8% до 333,8 млрд. евро, докато американският внос нарасна с 11,0% до 218,6 млрд. евро.   В същото време дефицитът с Китай се разшири за периода януари-септември до 145,5 млрд. евро, тъй като европейският износ в посока Китай се увеличи с 8,0% до 309,4 млрд. евро, докато вносът на китайски стоки нарасна с 5,4% до 163,9 млрд. евро.     ", "date": "2019.11.15", "title": "Eurostat: Търговският излишък на еврозоната се сви през септември"}
{"url": "https://www.actualno.com/europe/zatvoriha-ploshtad-san-marko-otvoriha-daritelska-smetka-za-venecija-video-i-snimki-news_1406596.html", "text": "       Страхът във Венеция се завърна. Властите очакват нова приливна вълна. Вятърът не утихва. Площад Сан Марко е затворен. 70% от центъра на Венеция е под вода. Не работи градският транспорт, повечето магазини са затворени. Кметът Луиджи обвяви дарителска сметка за справяне с кризата във Венеция. Така най-общо изглежда картината на бедствието в града, описана от La Repibblika.        Щетите от наводнения във Венеция нараснаха до милиард евро, заяви кметът на града Луиджи Брунаро, предава РИА Новости. \"Венеция е разрушена. Говорим за милиард (евро) щети\", каза той по време на посещение на площад \"Сан Марко\". Той беше там заедно с ръководителя на регион Венето Лука Дзая и лидера на партия „Лига“ Матео Салвини. Дзая от своя страна определи ситуацията във Венеция като \"пълно унищожение\".    „Вътре в базиликата „Сан Марко“ водата трябва да е около метър. Вода има в къщите и магазините. Разрушаването е пълно, защото първо водата влиза и причинява щети, а след това, когато се отдръпне, оставя морска сол, която разрушава стените, подовете, произведенията на изкуството, мозайките и всички електрически системи“, каза Дзая.  Сирени вият в града, предупреждавайки за нова приливна вълна. Звук, който жителите и гостите на града вече разпознават безпогрешно. Правителството обяви бедствено положение във Венеция и отпусна 20 млн. евро на общината за справяне с кризата. И въпреки това... щетите за момента само се маркират, изчисленията са оставени за по-късно, но вече е ясно - градът е пред огромна криза. Кметът на града Луиджи Брунаро обяви дарителска сметка за спасяването на Венеция.      Кметът на Венеция Луиджи Брунаро заяви, че емблематичният площад Сан Марко ще бъде затворен, докато града се подготвя за още едно наводнение, причинено от огромен прилив от Адриатическо море, предава AFP. \"Принуден съм да затворя площада, за да избегнем риск за здравето на жителите (…) или бедствие\", заяви Брунаро.  Дървените пътеки на площада, по които се движеха гражданите и гостите на града са демонтирани за тяхна безопасност. Градският воден транспорт или познатите като \"вапорето\" водни автобуси не работят, вървят само корабчетата за връзка с островите край Венеция, засега.     Почти нищо не работи в града. Спасителни екипи не спират да реагират на сигнали и да отводняват канали и мазета. Дори в покрайнините на града се съобщава за високо ниво на водата, на места до 140 см.  Историята на града, архивите и ценните картини и документи, които се съхраняват в библиотеки и университети са заплашени от унищожение. Доброволци са спасили ценни партитури от консерваторията Бенедето Марчело.     Ректорът на университета във Венеция Ca 'Foscari, Микеле Буглиеси, благодари на студентите си във Facebook. Te предложиха да помогнат в справянето с настоящата спешна ситуация: \"В тези сериозни дни за Венеция и за Ca 'Foscari получихме много съобщения от нашите студенти и студенти, които се предоставиха на разположение, за да помогнат на града и неговите граждани. Благодаря ви. Благодаря на всички за този урок по цивилизация и за любовта, която показвате във вашия университет и за града, който ви посреща. Именно за вас живеете и обичате Венеция и за да гарантирате, че мечтите ви стават конкретни перспективи, че всички ние трябва да работим, за да дадем бъдеще на нашия град \". Появява се и неподозиран проблем с боклука и вече се говори за предпазване от възможните болести, които могат да нападнат града след наводненията.  Тепърва ще се пресмятат щетите и ще се калкулират загубите за града и   икономиката на Италия. Гражданите на Венеция обаче са най-големите   губещи в случая. ", "date": "2019.11.15", "title": "Затвориха площад Сан Марко, отвориха дарителска сметка за Венеция (ВИДЕО и СНИМКИ)"}
{"url": "https://www.actualno.com/healthy/btpp-rabotodatelite-ne-trjabva-da-plashtat-nito-den-ot-bolnichnite-news_1406563.html", "text": "       Работодателите не трябва да се натоварват с нито . Това е принципното становище на Българската търговско-промишлена палата (БТПП) по повод обявеното вчера предложение за неизплащането на първия ден от болничните.      \"Неизплащането на първия ден от болничния е важна мярка по пътя към усъвършенстване на цялостната дейност във връзка с тях, при очевидните затруднения или нежелание от контролните органи за справяне с проблема. Това е позната и работеща практика и в други страни. Задължително е след една година от прилагането да се направи оценка на въздействието на този нормативен акт. Готови сме, след това да обсъждаме други предложения и варианти за борба с злоупотребите с болнични листове.   В заключение смятаме, че най-добре би било да се изостави практиката да се плащат , защото той е направил необходимите вноски .\r\nОтносно увеличаването на минималната пенсия, от БТПП смятат, че трябва да се осигурят средства, защото е огромен броят на лицата, на които трябва да се увеличи пенсията.  \"Второ: трябва да се обърне сериозно внимание по отношение на приближаването на  разликата между реалните пенсии за трудов стаж и възраст и тези пенсии, които се изплащат, без да са направени необходимите осигурителни вноски през годините. По този начин се дестимулира пенсионното осигуряване на гражданите, особено на тези, които се самоосигуряват.\r\nНапомняме, че е крайно време да се премине от допълване на бюджета на НОИ от хазната към вноски от страна работещите и работодателя и в публичната сфера. Моментът за въвеждането им заедно с увеличаването на заплатите би бил подходящ.   БТПП е на мнение, че при евентуална среща между правителството и синдикатите следва да участват и работодателите, които са пряко засегнати от процесите свързани с промените за изплщането на болнични\", пишат oще от асоциацията.     Междувременно - след като вчера стана ясно, че управляващите са предложили първият ден от болничния да не се заплаща, днес се установи, че има изключения - надницата си ще получават майки, които гледат болните си деца, както и работници, които са в трайна нетрудоспособност след трудова злополука.  ", "date": "2019.11.15", "title": "БТПП: Работодателите не трябва да плащат нито ден от болничните"}
{"url": "https://www.actualno.com/sofia/otkradnaha-chast-ot-bronzovata-statuja-na-petko-i-pencho-slavejkovi-snimki-news_1406600.html", "text": "      Част от бронзовата статуя на Петко и Пенчо Славейкови от емблематичния площад изчезна. Синът остана без бастуна, на който се подпираше. Без него ръцете на Пенчо Славейков стоят необичайно, сключени като за молитва, предаде БГНЕС.      Вандализмът сполетя композицията на Георги Чапкънов само около шест месеца, след като бе поставена на обновения площад „Славейков“. Пейката с двамата поети бе посрещната с любов от хиляди столичани, а за туристите отново стана любимо място за снимки. Мнозина софиянци са така привързани към тази творба, че не приеха добре промяната с бронзовата сянка под пейката, матирана до блясък, припомнят от „Площад Славейков”.   Бастунът на Пенчо Славейков не за първи път става жертва на подобно отношение. Преди години хулигани го бяха огънали – от тогава на статуята не бе посягано.\r\nЗаместник-кметът Тодор Чобанов съобщи, че бастунът ще бъде възстановен до 10 дни. Чобанов поиска строг контрол и ефективни присъди за всеки, който си позволява да краде елементи от скулпторите и поругава паметниците на културата. „Да бъде установен извършителят, да отиде в затвора, така че това е начинът да предотвратим бъдещи подобни събития - строг контрол и присъди, ефективни, върху лицата, които си позволяват да вандализират изкуството. Тук въобще не става дума за щетата от гледна точка на метала. Става дума за това, че се посяга на любима творба на хиляди софиянци, добре позната на всички гости на града. Едно наистина важно изкуство за площада и за цялата градска среда“, заяви Тодор Чобанов, цитиран от БНР.  На по-малко от 100 метра от площад „Славейков“, в Такевата градинка, преди години изчезна друго произведение на Чапкънов – „Отвличането на Европа” (женска фигура върху бик). От известно време скулптурата отново е върху чешмичката в оригиналния си вид, но някой е покрил част от женската фигура с жълта боя. А на стотина метра от Такевата градинка, пред входа на ул. „Ангел Кънчев“ № 3 отново Георги Чапкънов бе украсил стълбите, водещи към входа на кооперацията с бронзов бръшлян, из който се криеха гущерчета, птички и други дребни фигурки. Те започнаха да изчезват една по една, докато накрая авторът бе принуден да демонтира опосканото си произведение. \r\nВижте снимки от мястото в     ", "date": "2019.11.15", "title": "Откраднаха част от бронзовата статуя на Петко и Пенчо Славейкови (СНИМКИ)"}
{"url": "https://www.actualno.com/asia/turcija-zajavi-che-e-izgonila-nad-40-000-bejanci-ot-istanbul-news_1406617.html", "text": "      Турция заяви, че е изгонила над 40 000 бежанци, живеещи в Истанбул, и ги е изпратила обратно в провинциите, където първоначално са регистрирани.      Кампанията, проведена от юли до края на октомври, е насочена към намаляване на броя на бежанците в най-големия град и икономически център на Турция.   Страната е домакин на около 3,6 милиона сирийски бежанци - повече от всяка друга страна, макар че технически те са само под \"временна закрила\", защото правителството не им предлага официален статут на бежанци.\r\nСъгласно системата те трябва да останат в провинцията, в която първоначално са били определени, и могат да посещават други градове само с краткосрочни пропуски, пр.  Кабинетът на кмета в Истанбул заяви, че 42 888 мигранти са били събрани от полицията и изпратени обратно в определените им провинции между юли и октомври, без да посочват националността им.\r\nПрез юли беше казано, че 547 000 сирийци са официално регистрирани в Истанбул и че не се приемат нови регистрации.   Турция е изправена пред ограничени социални проблеми въпреки притока на бежанци заради осемгодишния конфликт в южната си съседка. Но икономическият спад засили напрежението и анализаторите твърдят, че проблемът с бежанците вероятно е допринесъл за изненадващото поражение на управляващата партия на изборите за кмет в Истанбул тази година.    Президентът Реджеп Тайип Ердоган се стреми да разреши проблема с плановете за създаване на \"безопасна зона\" в Северна Сирия, в която бежанците да могат да се върнат, въпреки че групите за права поставят под съмнение реализацията на плана. ", "date": "2019.11.15", "title": "Турция заяви, че е изгонила над 40 000 бежанци от Истанбул"}
{"url": "https://www.actualno.com/america/trymp-gost-na-sreshtata-na-nato-v-london-prez-dekemvri-news_1406626.html", "text": "       ще посети Великобритания за срещата на върха за 70-та годишнина на НАТО следващия месец, съобщи Белият дом, предава БГНЕС.      Тръмп и първата дама Мелания ще посетят Великобритания от 2 до 4 декември, се казва в изявление, цитирано от AFP. Те ще присъстват както на срещата на НАТО, така и на прием, организиран от кралица Елизабет II.   Посещението е дни преди 12 декември - денят в който Великобритания ще гласува на парламентарни избори. ", "date": "2019.11.15", "title": "Тръмп гост на срещата на НАТО в Лондон през декември "}
{"url": "https://www.actualno.com/scene/dyrjavnijat-balet-na-led-sankt-peterburg-otnovo-idva-u-nas-news_1406580.html", "text": "      Държавният балет на лед „Санкт Петербург“ следва традицията да гастролира в България в напълно разпродадени зали. София е последната спирка от българското турне на \"Господарите на спорта\", които ще минат през шест града и заради рекордно големия интерес ще играят спектакли по два пъти на вечер.      Шампионите по фигурно пързаляне направиха специален жест за публиката в столицата и пуснаха извънредно издание на култовият „Лебедово езеро“ в зала 1 на НДК – на 2 декември от 17:30 ч, непосредствено преди шедьовърът „Лешникотрошачката“. Тежката артилерия на Константин Расадин ще бори гравитацията на пързалката с \"Лебедово езеро\" и на 3 декември.\r\nДържавният руски балет идва с 22 шампиона по фигурно пързаляне, а двучасовите им спектакли са феерия от грация, приказно осветление, разтърсваща актьорска игра и оригиналната музика на Чайковски. Общо 9000 кг лед ще превърнат сцената на зала 1 на НДК в замръзналото кралство, в което тежката артилерия на руското танцово изкуство ще пренесе публиката в едно по-добро духовно измерение. Театралната трупа атлети на леда от Санкт Петербург се радва на предана публика у нас и доказателство за това са трите разпродадени дати през 2018-та в зала 1 на НДК.\r\nБилетите за Държавен Руски Балет на Лед на Санкт Петербург са на цени мeжду 45 и 65 лв и са достъпни в мрежата на Eventim и локалните каси в градовете. Най-малките почитатели ще се потопят в магията на \"Лешникотрошачката\" и \"Лебедово езеро\" със специални цени на пропуските от 12 лв. за всички ценови категории.     20.11 „Лебедово езеро“, 17:30 и 20:00 ч    21.11 „Лешникотрошачката“, 17:30 и 20:00 ч 23.11 „Лебедово езеро“, 16:30 и 19:00 ч\r\n24.11 Лешникотрошачката, 16:30 и 19:00 ч.    26.11 „Лебедово езеро“, 17:30 и 20:00 ч 28.11 „Лебедово езеро“, 19:00 ч    30.11 „Лебедово езеро“, 16:30 и 19:00 2.12 „Лебедово езеро“, 17.30 ч                                                                                                            2.12 „Лешникотрошачката“, 20:00 ч\r\n3.12 „Лебедово езеро“, 20:00 ч ", "date": "2019.11.15", "title": "Държавният балет на лед \"Санкт Петербург\" отново идва у нас"}
{"url": "https://www.actualno.com/europe/zaev-v-stokholm-silna-podkrepa-ot-shvecija-za-evrointegracijata-news_1406545.html", "text": "      Шведският премиер Стефан Льовен изрази подкрепа за по време на срещата си с премиера Зоран Заев и министъра на отбраната Радмила Шекеринска. Льовен заяви, че страната е постигнала видим напредък в реформите в областта на правосъдието, борбата с корупцията, добросъседските отношения и че тя трябва да бъде оценена със стъпка към европейската интеграция.      Премиерът Заев и вицепремиерът Шекеринска изразиха благодарност за постоянната подкрепа на демократичните и всички ключови политически процеси за напредъка на Република Северна Македония.   „Работим върху реформите с позиция, че . С нетърпение очакваме да финализираме интеграцията в НАТО. Страната ни, както и Западните Балкани и Европа, се нуждаят от стабилност, просперитет и развитие. Те се нуждаят от устойчивост. Това са процеси, в които Швеция има водещ принос и ние сме благодарни за това\", каза Заев по време на срещата с шведския премиер Льовен. ", "date": "2019.11.15", "title": "Заев в Стокхолм: Силна подкрепа от Швеция за евроинтеграцията "}
{"url": "https://www.actualno.com/society/slujitel-ot-nasa-poseti-zlatogradsko-uchilishte-news_1406493.html", "text": "      Вълнуваща среща се състоя в СУ “Антим I”- Златоград, в сряда с Маргарет Стерлинг- дългогодишен служител на НАСА, съобщиха от учебното заведение.      Националното управление по въздухоплаване и изследване на космическото пространство е американска правителствена агенция, отговорна за националната програма за космически изследвания.   Маргарет Стерлинг е работила и за БОИНГ, водещ американски производител на авиационна, космическа и военна техника, като старши софтуерен инженер, системен интегратор и координатор на изпитване на полезен товар за Международната космическа станция.   Родена е в Дейтън Охайо в САЩ и понастоящем живее в Сан Антонио Тексас.\r\nОколо 70 ученици имаха възможността да чуят нейната лекция, да задават въпроси на космическа тематика и да получат компетентен отговор от човек, изключително ерудиран и завладяващ.   Интересните въпроси, задавани от децата към г-жа Стерлинг, направиха срещата още по-вълнуваща и запомняща се. Тя беше изненадана от знанията на децата в областта на космичните изследвания.    Координаторът на срещата г-н Лев Огнянов сподели невероятните си впечатления от посрещането, обстановката и най-вече от проектите, изработени от ученици, се казва още в съобщението.  ", "date": "2019.11.15", "title": "Служител от НАСА посети златоградско училище"}
{"url": "https://www.actualno.com/society/petja-avramova-kym-kmeta-na-pernik-da-objavi-byrzo-voden-rejim-news_1406536.html", "text": "      \"Търсим резервни водоизточници за Перник, апелирам кмета на града да пусне максимално бързо заповедта за водния режим. Това каза министърът на регионалното развитие Петя Аврамова пред журналисти, цитирана от Агенция \"Фокус\".      \"Мерките трябва да са комплесни и те не касаят само МРРБ, като принципал на ВиК дружеството в Перник. Имахме вече среща с областния управител на област Перник, с кмета на Перник, на която обсъждахме заедно с ВиК дружеството различни варианти за водоснабдяване на Перник. За съжаление язовирът, който снабдява Перник \"Студена\" е проектиран и изпълнен като едногодишен язовир. Т.е. основният му приток е от снеготопене. Знаете, че имахме тежка година, малко валежи, така че това създаде проблема със снабдяването с питейна вода в Перник\", посочи още Аврамова.   Министърът обясни, че се търсят резервни водоизточници. \"Има идея за водоснабдяване от язовир \"Долна Диканя\". Търсим вариант за резервно захранване. В момента сме взели проби от язовира, за да видим дали изобщо става за питейни нужди. След това вече ще пристъпим към технически мерки за свързване на двата язовира. Това, което на мен ми се иска да стане по-бързо. Разбирам кмета на Перник, той е нов. Разбирам неговото притеснение да пусне заповед за водния режим. Обсъдихме различни варианти. Спряхме се за най-щадящия за населението и за язовира като водни количества\", каза още Авромова.\r\nТя апелира заповедта за водния режим да бъде пусната максимално бързо и да се щади водата, която и без това е в малки количества.  Actualno.com припомня, че новият кмет на Перник Станислав Владимиров  (БСП) от ВиК график за воден режим. Според него от 18 ноември перничани трябваше да имат вода само във времето от 16 до 22 часа. Той обвини за случващото се лошото и въпреки че получи алтернативен вариант все още не е реагирал.\r\nМеждувременно от МРРБ съобщиха, че спешно започват да търсят , след като лично премиерът Бойко Борисов да бъде овладяна бързо.    ", "date": "2019.11.15", "title": "Петя Аврамова към кмета на Перник - да обяви бързо воден режим"}
{"url": "https://www.actualno.com/politics/gerb-i-obedineni-patrioti-veche-syvmestno-shikalkavjat-otnosno-otgovornostta-za-bolnichnite-news_1406528.html", "text": "      Нито \"Патриотите\", нито ГЕРБ си признават от коя партия идва предложението да отпадне обезщетението за първия ден от болничните. В съвместен коментар пред медиите в кулоарите на парламента финансовият министър Владислав Горанов и Искрен Веселинов от Обединените патриоти взаимно се оправдаваха, че предложението е на управляващата коалиция.      „Предложението е на управляващата коалиция и е в пакет. Оттам нататък всичко друго е технология и опит за създаване на напрежение в коалицията, което не съществува, особено след вчерашния коалиционен съвет“, заяви Горанов.   „Нито г-жа Стоянова, нито депутатът от ВМРО г-н Ангелов присъстваха на заседанието на политическия съвет, което се проведе в 9 часа в Министерския съвет, така че и двамата грешно коментират пакета предложения, който вчера анонсирахме отстрана на управляващата коалиция“, каза още финансовият министър. Той изтъкна, че този пакет съдържа не само предложението за промяна при болничните, но и увеличение на минималната пенсия за осигурителен стаж и възраст и мерки, свързани с подобряване на достъпа на деца до детски градини и включването им в задължителен обхват.\r\nСпоред финансовия министър  много анализи показвали, че с неплащането на първия ден на болничните със сигурност щяла да се намали склонността за злоупотреби, тъй като подобна практика имало в две трети от европейските държави.  „Голямо впечатление прави екстремалното нарастване при равен брой заети с близо удвояване на дните в неработоспособност от 8 милиона през 2013 до над 18 милиона през 2019 година. Години наред си говорят синдикати, работодатели и специалисти по осигурителни отношения и се вижда, че този проблем остава нерешен, както и проблема с фалшивите ТЕЛК-ове“, посочи той.  По повод съобщенията, че патриотите са направили предложението за болничните, Искрен Веселинов от ВМРО коментира, че въпросът бил поставен погрешно и уточни: „Това е решение, зад което стоят достатъчно мотиви. За да бъде взето на Коалиционен съвет – били са съгласни всички, там решенията се вземат с консенсус. Еднакво зад това решение стоят ГЕРБ и Патриотите“.\r\nПомолен да каже дали това не е скрито увеличаване на осигуровките, Горанов посочи, че подобна практика има в две трети от страните на ЕС и добави, че Фондът за изплащане на общо заболяване и майчинство от години е на дефицит. „Осигурителната вноска за този фонд не покрива рисковете, които той покрива“, призна Горанов и свърза темата с почивните и празнични дни. „Стимулите за нарушения и контрол са силно ограничени, особено от малките  населени места, където има тясна връзка между общопрактикуващите лекари и тези, които предпочитат да използват този механизъм за осигуряване на няколко дневна почивка.   Той отбягна да отговори на въпроса дали по този начин не се наказват съвестните хора, които си плащат осигуровки. Не отговори и дали ще се срещне със синдикатите.     ", "date": "2019.11.15", "title": "ГЕРБ и Обединени патриоти вече съвместно шикалкавят относно отговорността за болничните"}
{"url": "https://www.actualno.com/politics/taneva-razkri-kolko-sa-izplatenite-sredstva-za-podpomagane-na-stopanite-zaradi-achs-news_1406573.html", "text": "      Средства от 9 439 800 лв. са изплатени за подпомагане на стопаните за африканската чума по свинете, разкри министърът на земеделието, храните и горите Десислава Танева      Съобщението дойде от парламентарната трибуна в отговор на въпрос за изплащането на еднократната помощ на стопаните, предприели мерки за почистване и дезинфекция след доброволно умъртвяване на прасетата, заради АЧС.   „За да подкрепим тези хора и за да се справим бързо с епизоотията, ние въведохме и приложихме тази мярка за финансово подпомагане от 300 лв. на стопанство. Това беше нашата препоръка, нашето решение при определени условия, на които трябваше да отговаря всяко стопанство и после да извършва всички дейности“, каза министърът.\r\nТя посочи, че в стопанството е трябвало да се отглеждат поне 5 свине за угояване. „Трябваше месото да е усвоено и да е извършена съответната дезинфекция. Контролът по всичко това беше на ветеринарния доктор и кмета на населеното място“, обясни още министър Танева.  „Средствата не са европейски, те бяха български и са български, тъй като ние сме приключили това плащане. В този смисъл мога да дам само общи данни, тъй като нямаше някакво конкретно запитване за села.\r\n31 хил. 466 са заявленията на стопанства, в 182 общини, 1763 населени места. Изплатените общо средства в размер на 9 439 800. Това са данните, които мога да кажа, имам ги по всяка община, по всяко село“, допълни още министърът на земеделието.    ", "date": "2019.11.15", "title": "Танева разкри колко са изплатените средства за подпомагане на стопаните заради АЧС"}
{"url": "https://www.actualno.com/curious/zodiite-koito-sa-prekaleno-revnivi-news_1406538.html", "text": "      Сигурни сме, че поне веднъж в живота си сте се сблъсквали с представител на противоположния пол, който изпитва прекалено силна ревност. Имало е случай, в който и вие сте ревнували, нали? Тази емоция е напълно нормална и може дори да работи във ваша полза, ако не е в прекалено големи количества. Ето защо, ако сте от ревнивите, не се съдете, но и не прекалявайте с ревността. Има хора, които са смятани дори за обсебващи, защото са прекалено ревниви. Те са представители на няколко зодиакални знака. Вижте кои са те:      1. Скорпион   Това са представителите на зодиака, които определено имат проблем с доверието.  За тях е много трудно да повярват на някого, дори на най - близките си приятели и роднините. Скорпионите не позволяват на никого да си играе с чувствата им. Заради това се опитват да държат половинките си на каишка. Само така са сигурни, че няма да бъдат предадени. Смятат, че всеки човек, появил се в живота им ще ги нарани. Не могат да повярват напълно на никого, винаги имат едно на ум. Живеят в страх, че половинката им изневерява. Ревнуват изключително много и се съмняват във всяка дума, която чуват. Скорпионите могат да бъдат прекалено задушаващи половинки, когато ревнуват.\r\n2. Телец  Те имат истинска нужда от присъствието на половинка в живота си. Искат да прекарват цялото си време заедно и напълно забравят за приятелите си. Посвещават цялото си време на човека, когото обичат. Приемат половинката си като предмет, който притежават и трябва да пазят от всички. Често са определяни като прекалено задушаващи партньори, защото искат цялото внимание на човека, в който са влюбени. Когато са във връзка, Телците са много мили, романтични и всеотдайни, но ревността и изискванията им често провалят всичко. Те често се опитват да контролират партньора и да изискват от него да се държи с тях така, както те се държат с него. А това може да се окаже проблем за отсрещната страна. ", "date": "2019.11.15", "title": "Зодиите, които са прекалено ревниви"}
{"url": "https://www.actualno.com/healthy/dete-pochina-sled-priem-v-njakolko-bolnici-news_1406553.html", "text": "      3-годишно дете е починало на 14 ноември.      Детето първо е постъпило в Детската педиатрия, там след това са го изпратили в Правителствена, т.е. Болница „Лозенец“, там са изписали домашно лечение, влошава се, връща се в детската болница и е починало, обясни министърът пред журналисти.   В съобщението на Министерство на здравеопазването се съобщава, че ще бъдат проверени три болници - болница „Проф. д-р Иван Митев“, „Лозенец“ и „Пирогов“.\r\n„Назначил съм незабавна проверка в трите болници, през които детето е минало. До сряда трябва да ми докладват и ако се установи нарушение,ще има наказани“, подчерта още Ананиев.   ", "date": "2019.11.15", "title": "Дете почина след прием в няколко болници"}
{"url": "https://www.actualno.com/society/otnovo-problem-s-pravitelstvenija-falkon-tozi-pyt-otkazala-navigacijata-news_1406532.html", "text": "      Технически проблем в навигацията принудил пилотът на малкия правителствен \"Фалкон\" да кацне на ръчно управление на летище София. В него пътували премиерът Бойко Борисов и съпровождащата го делегация, връщайки се от посещението в Гърция, съобщава БГНЕС. Самолетът е вече 20-годишен, уточнява \"24 часа\".      До мярката се стигнало, след като навигационната система отказала напълно. Тя изключила и пилотите не успели да я рестартират, така се е наложило да преминат на ръчен режим. Самолетът е приземен успешно и няма пострадали, благодарение на това, че пилотите познават изключително добре летище \"София\".   В самолета са пътували 9 души. Премиерът коментира, че само добрата реакция на пилотите е запазила живота на всички на борда.\r\nПравителственият самолет ще бъде спрян от полети, докато се установи точната за аварията, обясни директорът на Авиоотряд 28 ген. Тодор Коджейков. Той призова да се закупи нов самолет, който да изпълнява полетите на държавните мъже в държавата: премиерът, президентът, председателят на НС и придружаващите ги делегации.  Това се случва вече много често. В този самолет се возят и болни хора, спешни случаи, апелирам да се помисли за смяна на машината с по-нова, каза Коджейков.\r\nТова е пореден инцидент с правителствения \"Фалкон\". Последният беше от Тогава при кацането на летището в Брюксел самолетът спука гума.        ", "date": "2019.11.15", "title": "Отново проблем с правителствения \"Фалкон\", този път отказала навигацията"}
{"url": "https://www.actualno.com/america/feldsher-reje-prysta-na-trup-zaradi-diamanten-prysten-zalaga-go-za-45-dolara-news_1406555.html", "text": "      Парамедичка в Арканзас беше арестувана за това, че е отрязала 1,7-каратов диамантен пръстен от пръста на починала жена в болница и го е продала в заложна къща, съобщава CBS.      Властите информират, че 50-годишната Лиза Дарлин Глаз е отрязала пръста с диамантен пръстен със златна рамка на Глория Робинсън, претърпяла спешна интервенция и транспортирана в болница „Сейнт Винсент“ в град Хот Спрингс и по-късно обявена за мъртва.\r\nСлед смъртта й, личните вещи на Робинсън са били предоставени на сестра й и съпруга й, които отбелязали, че три от пръстените на Робинсън липсват.  Сестрата на жертвата попитала фелдшерката, по-късно идентифицирана като Глаз, къде са пръстените, но тя „не й отговорила и си тръгнала“. Два от трите пръстена били върнати два дни по-късно, но третият останал неоткрит.\r\nСпоред разследващите Глаз продала третия пръстен в заложна къща за 45 долара.  Сестрата и съпругът на починалата идентифицирали пръстена, откупили го от заложната къща и го оценили. Съобщава се, че е оценен на $ 7 946.\r\nГлаз е арестувана и обвинен в кражба. Освен очаквана присъда за затвор, тя може да получи и глоба в размер до $ 4 500. ", "date": "2019.11.15", "title": "Фелдшер реже пръста на труп заради диамантен пръстен, залага го за 45 долара "}
{"url": "https://www.actualno.com/analysis/samoletnata-katastrofa-nad-ukrajna-vse-po-blizo-kremyl-news_1406534.html", "text": "      Прокурорите, разследващи катастрофата на над Украйна през 2014 година публикуваха серия прихванати телефонни разговори с участието на полеви командири на сепаратистите и руски чиновници, което показва, че Москва е имала повече контрол над силите на опълченците, признати за отговорни за съдбата на самолета, отколкото се считаше по-рано, пише  The Financial Times. Оглавяваната от Холандия Обединена следствена група  (Joint international investigative team - JIT) заяви, че телефонните разговори ясно свидетелстват за това, че Русия е контролирала действията на въоръжените сили на ДНР, когато на 17 юли 2014 година беше свален самолет с полет Те съдържат разговори на Владислав Сурков, упълномощено лице на Кремъл по въпросите, свързани с Украйна, с лидера на сепаратистите, а така също и споменаване за \"разпореждане\" на министър на отбраната Сергей Шойгу и съгласуване на действия с федералната служба за сигурност - главната служба за сигурност в Русия.      Неотдавнашен анализ на свидетелските показания и други сведения показва, че руското виляние на ДНР излиза от рамките на военната подкрепа и че връзките между руските власти и лидерите на Донецката народна република (ДНР) са по-тесни, твърдят от JIT. Прогресът на JIT в разследването създава основания за възможни обвинения срещу . Москва отрича своята причастност и казва, че JIT е отказала да приеме нейните доказателства. Най-новите сведения, свързани с разследването може да усложнят възможните мирни преговори между президента на Русия Владимир Путин и украинският му колега Владимир Зеленски. Според Марк Галеоти, експертт по съвремена Русия и научен сътрудник на лондонския кралски обединен институт по изследвания по отбраната, публикуването на материалите от JIT е увеличаване на натиска върху Москва. Следователите знаят, че за да напреднат в разследването трябва да накарат, изнудят, , за да постигнат по-голямо сътрудничество от нейна страна.   Двама представители на висшето ръководство на ДНР в момента на падането на самолета са били Александър Бородай, ръководител на московска ПР-агенция и министърът на отбраната Игор Гиркин, бивш оперативен сътрудник на руското разузнаване, известен под псевдонима Стрелков. През юни JIT обвини Гиркин и още три лица в убиство, но отбеляза, че не са за пуска на ракетата. Гиркин отрича съпричастността си към свалянето на самолета. В прихванатите телефонни разговори Бородай съгласува организационни, финансови и кадрови въпроси със Сурков. по информация на JIT поне двама бивши бойци са заявили, че са изпълнявали заповеди на двама руски разузнавателни органи и че финансирането на ДНР почти напълно зависи от Москва. ", "date": "2019.11.15", "title": "Самолетната катастрофа над Украйна - все по-близо Кремъл"}
{"url": "https://www.actualno.com/asia/avstralija-ochakva-novi-pojari-s-pokachvaneto-na-temperaturite-news_1406561.html", "text": "      Очаква се , да пламнат отново, когато температурите се повишат през следващите дни, предава .      Досега четирима души са загинали от пожарите, които обхващат и засегнати от сушата земеделски земи.   Условията се подобриха в петък, но пожарникарите все още се борят със .\r\nВластите предупредиха, че се очаква гореща въздушна маса  да обхване цялата страна, което може да доведе до ново разпалване на пожарите.  Предвижда се температурите в Западна Австралия да надвишат 40 градуса по Целзий през  този уикенд.\r\nПожарите са унищожили около 300 жилища и са изгорели през над 1 милион хектара земя в  Нов Южен Уелс.   С неустойчива прогноза за валежи през следващите месеци, шефовете на пожарните предупреждават, че пожарите могат да горят седмици и дори месеци.    Властите в Куинсланд заявиха, че очакват нови пожари да избухнат следващата седмица заради по-високите ветрове и температури. Те също така предсказаха появата на сухи гръмотевични бури, от които могат да започнат нови пожари. ", "date": "2019.11.15", "title": "Австралия очаква нови пожари с покачването на температурите"}
{"url": "https://www.actualno.com/health/priznacite-che-ste-v-dobro-zdravoslovno-systojanie-news_1406533.html", "text": "      Случвало ли ви се е да се притеснявате, че не сте в добро здравословно състояние? Прекалено много хора страдат от хипохондрия, защото обръщат нездравословно голямо внимание на здравето си. За да ви успокоим, ние сме подготвили няколко признака, които ще ви покажат, че сте здрави, дори да се съмнявате, че това е така. Вижте ги:       Ранното ставане не ви коства усилие    Не става въпрос за дните, в които графика ви е прекалено натоварен и трябва да ставате необичайно рано. Имаме предвид дните, в които имате спокоен гафик и не се налага да ставате прекалено рано. Ако можете да се събуждате без аларма и да се чувствате отпочинали, вие сте напълно здрави. Липсата на нужда от аларма може да ви гарантира, че сте напълно здрави. Отнема ви време да заспите   Ако сте в добро здравословно състояние, заспиването би трябвало да ви отнема около 10-20 минути. Разбира се, има дни, в които е възможно да се чувствате прекалено уморени. В тези дни е нормално да заспивате веднага. Имате достатъчно енергия Ако се чувствате достатъчно отпочинали и имате енергия да изпълните всичките си задачи през деня, то вие сте здрави. Ако не ви е нужна следобедна дрямка или пък 5 кафета, можете да бъдете напълно спокойни.        Можете да бъдете физически активни Ако можете да изпълнявате упражения или пък да се качите по стълбите, вместо с асансьора, това е знак, че сте в добро физическо състояние. Обърнете внимание на това дали се задъхвате, когато изкачвате стълбите. Ако това не се случва, можете да бъдете сигурни, че сте във форма и можете да се справяте с ежедневните физически активности. А ако не е, просто започнете да спортувате по - често. По този начин ще се чувствате по - сигурни в себе си. Разбирате от какво има нужда тялото ви Всеки човек има нужда от различно количесво калории. Няма формула, чрез която може да се изчисли точния брой калории, от които се нуждаете. Ако умеете да разбрате знаците, които тялото ви ви изпраща, вие сте здрави. Това означава, че вие хапвате умерено количество храна, тоест нито прекалявате, нито се ограничавате. Важно е да хапвате здравословно и разнообразно. Ако скуката не е причина да започенете да се храните, вие сте здрави. Менюто ви е разнообразно       Ако не се ограничавате и хапвате вкусни, но здравословни продукти, то вие се грижите много добре за себе си. Не хапвайте едно и също всеки ден, но се стремете да не прекалявате с пърженото и въглехидратите. ", "date": "2019.11.15", "title": "Признаците, че сте в добро здравословно състояние"}
{"url": "https://www.actualno.com/smolyan/dyjd-ot-kamyni-nadupchi-pytja-do-djavolskoto-gyrlo-snimki-news_1406568.html", "text": "      Сякаш дъжд от камъни е валял на пътя до край с. Триград. Вчера следобед местен жител запалил колата и потеглил от селото към близкия град Девин. Бил на пътя точно върху пещерата, когато пред него се изсипали многобройни парчета камъни – едни по-малки, други по-големи. Отломките падали със сила от отвесните скали.        На места в асфалта, където са паднали по-тежки камъни, са се образували дупки .  \r\n„Само минута по-рано ако бях избързал, всичко това щеше да е върху мен. Просто нещо ме опази и ме накара да се забавя сякаш“, казва с благодарност 28-годишният младеж.  „Това се случи към 17 часа. Пътувах към Девин. И още на първото огледало се стовариха страшно много камъни. Откъснало се беше нещо огромно отгоре и се е разпукало на парчета. Имаше три камъка с размер на пералня , които за щастие не бяха паднали точно на пътя, а малко по-встрани. Беше невъзможно да премине какъвто и да е автомобил. Над 200 метра от пътя беше непроходим. Обадих се на кмета. Той дойде, събрахме се няколко младежи и с лопати успяхме да ги поразчистим. Постоянно главите ни бяха обърнати нагоре, да не почне да падат отново, че си е страшно“, разказа  момчето. В селото се надяват местната управа да се погрижи за скалите, като ги обруши, защото са отвесни, а от влагата през есента може да продължат да се ронят и има риск да стане нещастен инцидент.     ", "date": "2019.11.15", "title": "\"Дъжд\" от камъни надупчи пътя до Дяволското гърло (СНИМКИ)"}
{"url": "https://www.actualno.com/politics/taneva-otreche-ot-gerb-da-sa-izpolzvali-afrikanskata-chuma-za-kupuvane-na-vlijanie-news_1406581.html", "text": "       Прасетата нямат нищо общо с изборите . Това каза министърът на земеделието, храните и водите Десислава Танева в отговор на обвинение, отправено от депутата от БСП Георги Гьоков.      Народният представител от левицата се усъмни в използването на средствата за еднократна помощ за АЧС за купуване на политическо влияние .   Гьоков обърна внимание, че една от водещите телевизии в България е излъчила предаване как чумата по свинете се е намесила в агитацията на кандидат-кметовете , свързано с изплащането на обезщетения на хора фантоми в Община Сливен.\r\n\"Недопустимо е използването на средства за купуване на политическо влияние\", коментира Гьоков.  На твърдението на Гьоков, министър Десислава Танев отговори:\r\n\"Дори водещата телевизия, която се опитваше в изборния ден да направи внушение и манипулация, че тази дейност и мярка от лятото помага на някои да стане кмет, не ви спаси от съкрушителната загуба в община Сливен и областта“, посочи Танева.   Министърът използва възможността да благодари на всички хора през лятото, които са проявили разбиране към голямата криза с епизоотията африканска чума по свинете и са изпълнили препоръките.    „Със сигурност трябва да благодаря на всички хора, които ни помогнаха с тази кампания“, добави Танева. ", "date": "2019.11.15", "title": "Танева отрече от ГЕРБ да са използвали африканската чума за купуване на влияние"}
{"url": "https://www.actualno.com/starazagora/iznesena-priemna-na-nacionalnija-ombudsman-v-stara-zagora-news_1406475.html", "text": "       за гражданите на Стара Загора организират и екип от експерти към институцията. Тя ще се проведе на в офиса на местния обществен посредник Надежда Чакърова на адрес .      За информация и предварително записване старозагорци могат да се обаждат на телефон 0885 901 264.   Диана Ковачева ще участва на същата дата и в „30 години по-късно: демократични ценности, поколението днес - проблеми, реализация, перспективи” - форум, който организира старозагорският омбудсман Надежда Чакърова и ще се състои в зала \"Петко Рачов Славейков\" от 11 часа. ", "date": "2019.11.15", "title": "Изнесена приемна на националния омбудсман в Стара Загора "}
{"url": "https://www.actualno.com/burgas/burgas-stava-chast-ot-teatralnoto-sybitie-nosht-na-teatrite-news_1406494.html", "text": "      За пети път Бургас участва в международната платформа Европейска нощ на театрите. Тази година посланието на културната проява, която ще се проведе на 16 ноември, е „ Ти променяш играта. Играта променя теб “.      В нея ще участват артистите от Държавен куклен театър и Национално училище за музикално и сценично изкуство „проф. Панчо Владигеров”.\r\nСпектакъл на Държавен куклен театър „Мечо Пух“ дава начало на събитието. Представлението ще се играе от 11 часа. Този спектакъл е с билети, докато следващата проява на театъра, която е от 17.00 часа и се нарича „Парченцето“ е с вход свободен за публиката.\r\nВ същия час в Национално училище за музикално и сценично изкуство „проф. Панчо Владигеров“ ще бъде открита изложбата „Рисуваме театър“. Отново там нощта на театрите ще продължи със спектаклите „Душата ти вълшебница“, „Далеч усмихва се морето“, „Изгубени в звездите“ и пърформънса „Смяна на играта“.  Във всички представления участват ученици от различни специалности на националното училище.\r\nС участието си в „Нощ на театрите“, Бургас става един от 18-те града в България, които признават театралното изкуство за едно от най-любимите на публиката. Проявата дава възможност да се привлекат повече млади хора в театралните зали.     ", "date": "2019.11.15", "title": "Бургас става част от театралното събитие „Нощ на театрите”"}
{"url": "https://www.actualno.com/starazagora/otnovo-tyrsjat-dobrovolci-za-izpleti-toplina-v-stara-zagora-news_1406489.html", "text": "      Доброволци с добри сърца и сръчни ръце търсят в Стара Загора за кампанията \"Изплети топлина\". В нея от цялата страна се включват умрелите с иглите, които плетат шапки, шалове, ръкавици и чорапи, които след това фондация \"Има начин\" предоставят на хора без покрив над главата си, в домове за временно настаняване, кризисни центрове, кухни за бездомни, социални, старчески и детски домове.      Желаещите да се включат е важно да знаят, че се приемат само ръчно изплетени нови шапки, шалове, ръкавици и чорапи. Тези, които не умеят да плетат могат да се включат в съпътстващата кампания \"Дари кълбо\", която ще осигури прежда и за следващата зима.    .\r\nВ миналогодишната кампания \"Изплети топлина\" в Стара Загора участваха десетки доброволци, ученици от Гимназията с преподаване на чужди езици \"Ромен Ролан\", дружество \"Диабет\" и пенсионери от клубовете в селата Ракитница и Дълбоки.  Кампаниите \"Дари кълбо\" и \"Изплети топлина\" на фондация \"Има начин\" осма година доказват ефективността си, а Стара Загора за ще бъде част от грижата за хора в нужда. ", "date": "2019.11.15", "title": "Отново търсят доброволци за \"Изплети топлина\" в Стара Загора "}
{"url": "https://www.actualno.com/curious/za-tezi-zodii-dushata-e-po-vajna-ot-vynshnostta-news_1406267.html", "text": "      Има хора, които наистина много държат на външния вид на половинките си. Дори характерът им да не им допада, визията е достатъчна причина да бъдат с този човек. Има обаче представители на зодиака, които всъщност се впечатляват основно от характера на хората, с които прекарват времето си. Качествата на половинките им са много по-важни от красотата. Вижте кои са те:       1. Риби Представителите на този зодиакален знак обожават да помагат на околните. Те са много мили и просто не могат да съдят някого за външния му вид. Осъзнават, че никой не си избира сам външността и се примиряват с недостатъците на половинките си. Рибите оценяват характера на хората, с които контактуват. Те не са егоистични и арогантни, винаги успяват да вдъхнат увереност на партньорите си. 2. Рак   Те са едни от най-чувствителните и състрадателни зодиакални знаци. Раците се държат добре с всички. Не биха критикували някого заради външния му вид. Не биха сторили зло на никого, защото знаят колко е силна болката, която този човек ще почувства. Раците не обръщат никакво внимание на външния вид, за тях са много по-важни качествата, които той притежава. Раците биха предпочели човек, който ги разбира и подкрепя, външният вид и красотата изобщо не ги привличат.  ", "date": "2019.11.15", "title": "За тези зодии душата е по-важна от външността "}
{"url": "https://www.actualno.com/curious/kote-pakostnik-osvobodi-svoi-sybratja-ot-kletki-v-priut-news_1406572.html", "text": "       Куолити е бил изолиран от другите животни в приют в Хюстън, САЩ, след като многократно ги е освобождавал от клетките им, пише британското издание Daily Mail.      Работещите в приюта не са имали друг избор, освен да стигнат до драстични действия, след като въпреки добавените мерки за сигурност, Куолити е продължил да се измъква от собствената си клетка. Котката не спира до там и често след бягството е отварял клетките и на другите животни, предава агенция Фокус.    \"Искането на Куолити за освобождаване под гаранция беше отхвърлено, затова той сам се освободи\" , се казва в съобщение на официалната страница на приюта в социалната мрежа „Фейсбук“. \"Куолити не може да бъде задържан. И няма срам\" , пише още в нея.  \"Той липсваше на своите съквартиранти, докато беше заточен. Те се наслаждаваха на вечерните си бягства в приюта\", се казва в съобщението.\r\nОт приюта твърдят, че в стария си дом, Куолити е пускал кучето в къщата със същите умения, с които в момента пакости в приюта. В неговото описание още пише, че когато той види врата, тя представлява предизвикателство за него и той обикновено успява да я отвори.   В друга публикация, свързана с котарака, от приюта пишат, че е възможно най-сетне да са успели да намерят дом на енергичният котарак.      ", "date": "2019.11.15", "title": "Коте пакостник освободи свои събратя от клетки в приют"}
{"url": "https://www.actualno.com/curious/enot-stana-donor-na-kryv-v-ekaterinburg-news_1406574.html", "text": "      Енотът Зоро от зоопарка в Екатеринбург стана кръводарител на своя събрат Ракета, у когото ветеринарните лекари диагностицираха анемия, разказа за РИА Новости зоотехникът на зоопарка Василиса Валова, предава БГНЕС.      По нейните думи домашният любимец Ракета след вирусна инфекция е получил усложнения, поради които се е развила анемия - недостатъчно количество кислород в кръвта. Ветеринарните специалисти, с които се свързали собствениците на енота, взели решение за кръвопреливане.   \"Собствениците започнаха да търсят донор: обадиха се в зоологическите градини и след това ни се обадиха по телефона. Ние се съгласихме. Днес се срещнахме в клиниката. Ветеринарите лекари взеха кръв от нашия енот Зоро, провериха дали е здрав и дали кръвта е подходяща. След това го инжектираха с упойка и взеха необходимото количество кръв - 100 милилитра е приемливата норма за животните“, каза Валова.\r\nТя отбеляза, че Зоро се държал спокойно по време на процедурите, не проявявал агресия и не се опитвал да ухапе никого. След като донорът излязъл от упойката, той бил отведен обратно в зоологическата градина, където и продължил обичайния си начин на живот.   ", "date": "2019.11.15", "title": "Енот стана донор на кръв в Екатеринбург "}
{"url": "https://www.actualno.com/balkani/telefonen-razgovor-micotakis-merkel-za-migrantskata-kriza-news_1406570.html", "text": "      Гръцкият премиер Кириакос Мицотакис и германският канцлер Ангела Меркел обсъдиха по телефона имиграционния въпрос на фона на увеличаващите се бежански влизания от Турция, както и доклад, призоваващ за действия, за да се избегне нова криза, информира „Катимерини“, цитиран от БГНЕС.      В сряда Европейския съд призова ЕС да се справи с недостатъците в своя подход за облекчаване на мигрантския натиск върху Гърция и Италия и да извлече поуки от своите неуспехи преди нова криза да завладее континента.   Общо между 1 и 14 ноември, според официалните данни на правителството. Новопристигналите се присъединяват към държавните лагери, които , като властите се стремят да увеличат трансферите до базите в континенталната част. ", "date": "2019.11.15", "title": "Телефонен разговор Мицотакис-Меркел за мигрантската криза "}
{"url": "https://www.actualno.com/politics/zarkova-jiv-da-ojalim-banov-za-dalaverata-s-largoto-naj-skypijat-ni-artefakt-se-troshi-kato-ufka-news_1406525.html", "text": "       \"Жив го ожалих културния ни министър, като го слушах по БиТиВи. 'Един интелект\" го бил потопил в корупцията, да му се не види!          Тоя гаден ''интелект\" бил пуснал оня запис \"Ало, Банов съм!\" - за далаверата с Ларгото, най-скъпия ни артефакт, дето се троши като юфка.\r\nБило \"чисто лично\" - от завист към него, горкия министър и \"заради едни пари'...  Те парите са наши - от данъците ни - и ние всички си трошим краката по Ларгото, но кой ти гледа това! Важното е тоя пусти \"интелект\" най-накрая да спре да къса нервите на нещастния министър Банов!\"\r\nАнна Заркова (журналист)/Фейсбук ", "date": "2019.11.15", "title": "Заркова: Жив да ожалим Банов за далаверата с Ларгото, най-скъпият ни артефакт се троши като юфка"}
{"url": "https://www.actualno.com/plovdiv/ugoiztochnijat-obhoden-pyt-na-plovdiv-stana-obekt-ot-nacionalno-znachenie-news_1406500.html", "text": "      С решение на правителството югоизточният обходен път на Пловдив е обявен за обект от национално значение, съобщава пресцентърът на МС.      Става въпрос за участък от второкласния републикански път Брезово – Пловдив с дължина 12,820 км. С обявяването му за национален обект ще се ускорят процедурите по одобряване на инвестиционните проекти и издаване на разрешения за строеж. Ще могат да се използват облекчения в процедурата за отчуждаване на имоти - частна собственост, необходими за уширение на пътя и неговата модернизация.   Бързо разрастващите се в икономическо отношение град Пловдив и областта налагат необходимостта от своевременното развитие и разширяване на пътната мрежа, като особено важно е изграждането на околовръстен път на областния център.\r\nТрафикът по път ІІ-86, който частично обхожда града от югозапад, е изключително натоварен и голяма част от транзитните потоци преминават през града по трасето на републикански път 1-8 „София- Пловдив-Хасково“.  Като областен административен център Пловдив все още няма окончателно завършен околовръстен път и участъкът от републикански път 11-56, от път 1-8, при пътен възел „Скобелева майка” до път II-86 Пловдив - Асеновград - Смолян (югоизточен обход на гр. Пловдив) от км 96+900 до км 104+033 не е изграден.\r\nПоради това значителна част от транзитните потоци преминават през града. Доизграждането на югоизточния обход на Пловдив е от изключително значение за осигуряване на най-кратка комуникационна връзка с контролно-пропускателните пунктове при Рудозем, Златоград и Маказа и облекчаване на транзитния трафик с Гърция и Турция. Югоизточният обход ще осъществява пряка връзка на съседните области - Смолян, Кърджали и Хасково с АМ „Тракия“ и републикански път 1-8 (международен път Е-80), което е от изключителна важност в социален и икономически аспект.\r\nПловдив е градът в България с най-много и най-големи икономически зони около него, които все повече се разрастват.       Нараства и значението на гражданското летище в Крумово, което чрез изграждането на югоизточния околовръстен път ще получи пряк достъп до АМ „Тракия“.\r\nСтруктуроопределящо за икономиката на областта и държавата е и предприятие „КЦМ“ АД. Заедно с развиващите се икономически зони „Тракия“ и „Марица“, в които ускорено се изграждат и в момента заводи за автомобилни части, определят Пловдив като център за сериозни инвестиции.\r\nВсичко това допринася за нарастване на товарните и пътнически превози по съществуващата пътната мрежа, която е с почти изчерпана пропускателна способност.\r\nСлед завършването на югоизточния околовръстен път (Път II -56 „Брезово - Пловдив - Път II-86“, участък от км 90+000 до км 102+820), ще се даде възможност товарните превози да достигат до новоизградения интермодален железопътен терминал край Пловдив. В резултат се очаква многократно увеличение на транспортния поток.\r\nЗа реализацията на последния сегмент от обхода - участъкът от км 98+000 до км 102+820 е сключено споразумение за сътрудничество между община Пловдив и Агенция „Пътна инфраструктура“. Изготвени са технически проект и парцеларен план, чието процедиране предстои.      Ползите от изграждането на югоизточния околовръстен път на Пловдив надхвърлят рамките на област Пловдив и имат съществено значение за развитието на всички области от Южен централен район. ", "date": "2019.11.15", "title": "Югоизточният обходен път на Пловдив стана обект от национално значение"}
{"url": "https://www.actualno.com/balkani/skopie-dogovoryt-s-bylgarija-e-dobyr-primer-za-preodoljavane-na-prechkite-news_1406449.html", "text": "      По време на панела \"Югоизточна Европа, предизвикателства и перспективи\" на срещата на върха в Солун вчера министър-председателя, отговарящ за икономическите въпроси Кочо Ангушев оцени, че подписаните от Македония договори с Гърция и България са добър пример за преодоляване на откритите двустранни въпроси и в същото време имат положителен ефект върху икономическото сътрудничество. Според него в резултат на тези споразумения търговският обмен на страната с Гърция през 2018 г. се е увеличил с над 20%, а с България - с над 15%.      Северна Македония остава ангажирана с реформите, свързани със започването на преговори за членство в ЕС, а Гърция ще й помогне да получи дата за началото на процеса на преговори.\r\nТова са посланията, отправени от премиера Зоран Заев и Кочо Ангушев в първия ден на четвъртата среща на върха в Солун.\r\nВ кулоарите на срещата премиерът Заев имаше среща с гръцкия си колега Кириакос Мицотакис снощи, след което той заяви, че е уверен, че Гърция ще помогне на страната да получи дата за началото на преговори за присъединяване към ЕС.  „Премиерът на приятелската република Гърция ще се бори страната ни най-накрая да получи датата за започване на преговори и аз съм щастлив от това“, каза Заев.\r\nЩо се отнася до Договора от Преспа, Заев и Мицотакис се съгласиха, че прилагането му трябва да върви заедно с положителна и очаквана динамика, като подчертаха усилията за отваряне на нови гранични пунктове между двете страни, които допринасят за свързване между тях и регионите и създават възможност за задълбочаване на икономическото сътрудничество. Гърция в момента е вторият по големина търговски партньор на страната и трети по общи инвестиции в Северна Македония.\r\nНа срещата премиерът Заев каза още, че очаква Мицотакис да посети страната, за да продължат срещите, които насърчават отношенията между двете страни.     ", "date": "2019.11.15", "title": "Скопие: Договорът с България е добър пример за преодоляване на пречките "}
{"url": "https://www.actualno.com/america/chili-objavi-referendum-za-nova-konstitucija-video-news_1406512.html", "text": "      В Чили ще се проведе референдум за замяна на Конституцията на страната през април 2020г. За това се договориха законодателите в Националния конгрес след часове на преговори между управляващата коалиция и опозиционните партии. Притиска ги общественото недоволство и нестихващите протести срещу социалните неравенства в страната. Промяна на Конституцията е едно от основните искания на протестиращите вече повече от месец милиони чилийци.           Основният закон на Чили, действа от 1980г. и е приета от бившата военна хунта на Аугусто Пиночет. Конституцията на Чили е променяна многократно през годините, въпреки това в нея няма ясни задължения на държавата да осигурява достъпно образование и здравеопазване - две искания, отправяни от милиони чилийци, излезли на улицата.\r\nРеферендумът ще бъде с въпроси към избирателите дали Конституцията трябва да бъде заменена и ако да, как трябва да бъде изготвена нова харта, заяви председателят на Сената Хайме Куинтана.    Вътрешният министър на Чили приветства \"историческото\" решение за национален вот - ключово искане на протестиращите. \"Това споразумение е историческа и фундаментална стъпка\", заяви Гонсало Блумел, цитиран от БГНЕС.         Размириците, започнали на 18 октомври с протести срещу покачване на билетите за метро в пиковите часове, се превърнаха в по-широк протест срещу статуквото, с огньове, плячкосване и ежедневни конфронтации между демонстранти и полиция.\r\nКризата е най-голямата в Чили след завръщането й към демокрацията през 1990 г., оставяйки 20 загинали и над 1000 ранени.  Протестиращите негодуват срещу ниските заплати, високите разходи за образование и здравеопазване и разширяващата се пропаст между богати и бедни в страна, доминирана политически и икономически от няколко елитни фамилии. Демонстрантите поискаха по-голяма социална реформа от президента Себастиан Пинера, който обяви няколко мерки в опит да успокои общественото настроение.\r\nПовечето проучвания показват, че протестното движение е подкрепено от 75% от чилийците. Малко по-голям брой - 87 %, според проучване, публикувано този месец - подкрепят искането на протестиращите за конституционни реформи.       ", "date": "2019.11.15", "title": "Чили обяви референдум за нова Конституция (ВИДЕО)"}
{"url": "https://www.actualno.com/politics/gerb-se-opravdaha-che-idejata-za-bolnichnite-e-na-patriotite-te-otrichat-news_1406487.html", "text": "       \"Това за болничните вчера определено е предложение на патриотите. Естествено, че не сме предлагали. Ако беше и правителството, щяхте да го видите в бюджета при неговото внасяне от Министерски съвет. Но ние се съгласихме с тези, макар че те не са безспорни\". Това заяви Менда Стоянова от ГЕРБ в кулоарите на парламента.      \"Не съм казала, че ГЕРБ не е съгласен. Не може ГЕРБ да не е съгласен да се подпомогнат възрастните хора с увеличение на минималната пенсия, защото ние го правим постоянно. Друг е въпросът, че точно този тип мярка с повишаване на минималната пенсия за изслужено време и старост, а не пенсия за хора, които никога не са полагали труд или нямат достатъчно стаж, има други начини и способи, по които трябва да се подпомагат”, допълни Стоянова и обясни, че неслучайно имаме толкова широко развито социално подпомагане.   От Обединени патриоти обаче отрекоха предложението да не се плаща първия ден от болничния да е тяхно: \"Предложението за болничните . Това каза секретарят на ВМРО и депутат от \"Обединени патриоти\" Юлиан Ангелов пред журналисти. Ангелов поясни, че предложенията на \"Обединени патриоти\" са вдигане на минималните пенсии на 250 лв. и освобождаване от такси на 4, 5 и 6- годишните от детските градини. \"Другите предложения са от колегите от ГЕРБ. Есстествено, че не сме предлагали, това е по предложение на финансовия министър за болничните\", каза Ангелов. На въпрос защо коалиционният партньор на \"Обединени патриоти\" лъжат, Ангелов коментира, че не е слушал Менда Стоянова какво точно е казала. Той обясни, че на коалиционен съвет са били подкрепени всичките предложения.\r\nСтоянова от своя страна обясни, че за ГЕРБ е изключително важно коалицията да остане стабилна и да довърши мандата си правителството: \"Но това означава, че нашите коалиционни партньори в разговор с нас също трябва да успяват да реализират своите обещания и своите мерки, предвидени в техните програми\", каза тя.  \"Не даваме назад, аз казвам каква е истината. Ако някой се срамува от това, което е предложил, той трябва да се обяснява. Ние сме предложили вдигането на минималната пенсия, защото това е част от нашата програма, никъде е нашата програма няма заложени болничен и всеки може да го провери от вас нито в управленската програма, нито в програмата на ОП. Не се дистанцираме, защото казах, че тези предложения са подкрепени на коалиционен съвет, но казвам, че не сме ги предложили ние. И това е истината и това е факт. На този съвет са присъствали много хора, които могат да го потвърдят\", заяви Ангелов. ", "date": "2019.11.15", "title": "ГЕРБ се оправдаха, че идеята за болничните е на патриотите, те отричат"}
{"url": "https://www.actualno.com/healthy/i-pacientskite-organizacii-skochiha-sreshtu-taksata-za-pregled-na-deca-news_1406495.html", "text": "      От Пациентските организации „Заедно с теб“ се обърнаха към министъра на здравеопазването с искане да се отхвърли за потребителска такса - 1 лев за децата при посещение при личен лекар.      От пациентската организация твърдят, че в обществото се създава напрежение и тревога и \"затова таксата за посещение при общопрактикуващ лекар трябва да отпадне изцяло\", се казва в позицията.   В подкрепа на искането от \"Заедно с теб\" напомнят, че с новия договор за повече от миналата година.\r\nПрипомняме, че председателят на Българския лекарски съюз (БЛС) д-р Иван Маджаров обяви преди дни приоритетите на съсловната организация в преговорите за новия рамков договор със здравната каса (НЗОК). Основният е 35% от приходите на болниците да отиват за заплати на лекари и медицински сестри. Те настояват и за такса от 1 лев за преглед на дете, както е при пенсионерите, а държавата да плаща остатъка от 1,90 лв. Педиатрите са с едни от най-натоварените практики - от една страна, заради недостига на тези специалисти, а от друга, защото децата се водят по-често на лекар, обясняват джипитата. За труда си обаче педиатрите не получават потребителска такса за преглед, са аргументите на БЛС. Искането на съюза обаче предизвика .   ", "date": "2019.11.15", "title": "И пациентските организации скочиха срещу таксата за преглед на деца"}
{"url": "https://www.actualno.com/business/evropejski-lider-v-stroitelstvoto-na-slojni-transportni-syoryjenija-i-tuneli-e-veche-v-bylgarija-news_1406499.html", "text": "      \"Вахостав – СК\" (VAHOSTAV-SK a.s.) - втората по големина компания от строителния сектор в Словашката република, насочва вниманието си към сложни инфраструктурни обекти в България. Такива са участъците през Кресненското дефиле, тунела под Шипка, части от АМ Хемус и ЖП проектите, които предстои да бъдат пуснати в страната.   \"Вахостав – СК\" (VAHOSTAV-SK a.s.) включва в портфолиото си множество изпълнени и пуснати в експлоатация проекти не само в родината си, но и в Европа. Към днешна дата компанията изгражда част от Румънската магистралата \"Трансилвания\" от Тимишоара до Унгарската граница с обща бюджетна стойност 2,2 млрд евро. В същото време работи по изграждането на най-дългия тунел в Словакия в партньорство с италианския гигант \"Салини Импреджио\". Тунелът \"Вишньове\" е с дължина от 7520м и е на стойност над 710 милиона евро. Очаква се тунелът да бъде завършен през 2023г. Най-високия виадукт в Словакия с височина от 77м е също дело на компанията. Предстои също така \"Вахостав – СК\" в консорциум с \"ТуКон\" (TuCon) да изгради първия етап на северния байпас в Прешов. \"Вахостав – СК\" (VAHOSTAV-SK a.s.) е създадена през 1954 година и e лидер в бранша на инфраструктурното строителство и специализира в сложни обекти с голям обем подземно и високо строителство – мостове и естакади. Компанията се концентрира върху техническата част на тези обекти и тяхното изпълнение.\r\n\"В България предстои да се изграждат редица големи и изключително сложни инфраструктурни проекти и ние смятаме, че нашият опит и експертиза могат да са от голяма полза. Наблюдаваме пазара и разговаряме с редица местни партньори за възможностите\". Споделя инж. Иван Кимличка – изпълнителен директор на международния отдел на \"Вохастав – СК\". \"Наблюденията ни до този момент са, че в страната има много професионални компании с добре подготвени кадри, но вярваме, че при този обем на предстоящи обекти ще има място и за нас. За нас е важно да се изпълняват качествени и умно проектирани обекти, като същевременно целим да правим изпълнението им по-ефективно от гледна точка на време и ресурс\", споделя още инж. Кимличка.\r\n\"След успешното ни участие в търга за 13 километровата отсечка Ботевград – Мездра, \"Вохостав – СК\" е в процедура по откриване на постоянен офис в България с цел разширяване на дейността си в страната\", добавя инж. Кимличка. ", "date": "2019.11.15", "title": "Европейски лидер в строителството на сложни транспортни съоръжения и тунели е вече в България"}
{"url": "https://www.actualno.com/politics/ninova-reshenieto-za-bolnichnite-pokazva-bezsilieto-na-pravitelstvoto-da-se-spravi-sys-zloupotrebite-news_1406508.html", "text": "      С решението за болничните управляващите признават безсилието на правителството да се справи със злоупотребите. Това каза лидерът на БСП Корнелия Нинова в декларация от името на група.      „Вчера коалиционният съвет на управляващите ГЕРБ и ОП са взели решение да не се изплаща първия ден в болничните. На първо място това решение е взето извън мястото на институционалното място – това Тристранния съвет . Не това е толкова важно.\r\nВажни са аргументите и крайният резултат. Аргументът е, че има увеличаване на фалшивите болнични , увеличаване на разходите за тяхното изплащане. Вместо контрол и наказанието за тези, които ползват фалшиви болнични, вие наказвате изрядните работници “, заяви още Нинова.     \"Това е възможно най-несправедливото решение, което сте взели. От БСП категорично му се противопоставяме. Във вашата програма няма такова решение, но има решение за минимална пенсия от 300 лв.\r\nЗначи, това, което е записано не изпълнявате, това, което го нямате - ощетявате изрядните работници\", каза Нинова.\r\nТя заяви, че освен, че БСП категорично ще се противопостави на това предложение, призова всички работещи да не приемат мълчаливо , че им се отнема поредното право, да не се примиряват с това действие на коалиционния съвет на правителството.    \"Имат нашата парламентарни и политическа подкрепа в защита на техни основни права\", заяви още лидерът на БСП. ", "date": "2019.11.15", "title": "Нинова: Решението за болничните показва безсилието на правителството да се справи със злоупотребите"}
{"url": "https://www.actualno.com/europe/boris-djonsyn-njama-da-udyljavame-prehodnija-period-sled-brexit-news_1406507.html", "text": "      Британският премиер Борис Джонсън заяви, че не вярва, че \"преходният период\" след трябва да бъде удължен след края на 2020-а година.      В предаването \"Breakfast\" на , Джонсън настоя, че Великобритания ще има достатъчно време да договори търговско партньорство с Европейския съюз между края на януари, когато се очаква страната да напусне единния блок (планирания за 31-ви януари Brexit), и юли, когато ЕС трябва да вземе решение дали е необходимо допълнително удължаване на т.нар. \"преходен период\".   Той подчерта, че няма да бъде като никое друго споразумение, което блокът е постигнал, тъй като Великобритания е част от търговска зона на съюза.\r\nПремиерът на Обединеното кралство за пореден път се възползва от възможността да обвини британския парламент, че е предизвикал последното отлагане на Brexit, като е поискал ново удължаване, въпреки че \"предварително\" е одобрил споразумението за развода с ЕС.  Борис Джонсън заяви, че държи по-конкретно \"отговорни\" лейбъристите и техния лидер Джеръми Корбин за това, че Великобритания все още е в Европейски съюз и определи като \"напълно\" сигурно осъществяването на Brexit до 31-ви януари догодина, ако негова Консервативна партия спечели мнозинство на предстоящите на 12-ти декември общи избори.\r\n\"Гарантирам напълно, че моето правителството няма да удължи преходния период на Brexit. Не искам удължаване. Ако успеем да получим парламентарно работно мнозинство - всичко, от което се нуждаем, са още 9 депутатски места - тогава можем напълно да гарантираме, че няма да искаме удължаване на предходния период, който изтича в края на 2020-а година\", подчерта Джонсън.    ", "date": "2019.11.15", "title": "Борис Джонсън: Няма да удължаваме преходния период след Brexit"}
{"url": "https://www.actualno.com/society/istinata-za-pytnija-incident-s-poeta-nedjalko-jordanov-spored-apelativna-prokuratura-burgas-news_1406503.html", "text": "      От Апелативна прокуратура Бургас направиха разяснение по повод материал в информационна агенция „ПИК“. Статията е озаглавена „Поетът Недялко Йорданов: Как на 80 години с 4 операции, станах обвиняем. С мярка „подписка“ и забрана да напускам града“. Инцидентът е станал на 26.03.2019 година в Бургас.      Недялко Йорданов е обвинен, че на кръстовището на булевард „Демокрация” и улица „Ген. Гурко”, регулирано с работеща светофарна уредба и пешеходна пътека, при управление на лек автомобила, нарушава правилата за движение. Той е привлечен към наказателна отговорност и обвинен в причиняване по непредпазливост на средна телесна повреда на пешеходец. Инцидентът е настъпил в резултат от пътнотранспортно произшествие, допуснато на пешеходна пътека. Установено е, че пешеходецът е пресичал пътното платно отдясно наляво по пешеходната пътека на булевард „Демокрация“, като движението му е извършено на зелен светофар за пешеходци.   На основание чл. 60 от НПК, спрямо Недялко Йорданов е била взета мярка за неотклонение „Подписка“. Тя е най – леката, предвидена в НК и не налага забрана обвиняемият да напуска местоживеенето си.\r\nОбвиняемият е дал подробни обяснения в присъствието на упълномощен от него защитник. Заявил е, че не желае материалите по разследването да му бъдат предявени. Защитникът е направил искане за преквалификация на престъплението по чл.343а от НК, тъй като обвиняемият е оказал помощ на пострадалия .  Желание да се прекрати досъдебното производство е изразил и пострадалият К.И. Мъжът е заявил. че няма претенции към водача и не желае да бъде водено наказателно производство срещу Недялко Йорданов.\r\nВъпреки заявената воля за прекратяване на досъдебното производство, изразена от пострадалия и Недялко Йорданов Районна прокуратура Бургас е оставила искането без разглеждане. В постановление на наблюдаващия прокурор, изготвено на 04.11.2019 година, е посочено, че деянието, за което е привлечен към наказателна отговорност Недялко Йорданов е извършено на пешеходна пътека. Поради тази причина, законът не позволява прекратяване на наказателното производство по искане на пострадалия.   Въпреки това наблюдаващият прокурор е изразил воля да назначи повторна тройна съдебно-автотехническа експертиза. Това се прави изцяло в съответствие със закона, за да бъде извършено всестранно и обективно разследване, като така ще се защитят правата на пострадалото и обвиняемото лице.    От Районна прокуратура Бургас заявяват категоричната си позиция, че са действали при стриктно спазване на закона и смятат, че всякакви внушения, че това не е било сторено не отговарят на истината. ", "date": "2019.11.15", "title": "Истината за пътния инцидент с поета Недялко Йорданов според Апелативна прокуратура Бургас"}
{"url": "https://www.actualno.com/europe/turcija-pak-zapochna-sondaji-kraj-kipyrskoto-krajbrejie-news_1406502.html", "text": "      Сондажният кораб „Фатих“ заяви турският вицепрезидент Фуат Октай пред Анадолската агенция, предава БГНЕС.      Новините идват, след като Съветът по външни работи на Европейския съюз(ЕС) прие рамка за ограничителни мерки срещу Анкара в началото на тази седмица, насочена към турските власти заради сондажните операции на страната в региона.   Преди това Анкара изпрати свои кораби в изключителната икономическа зона, за да извършат изследване на въглеводороди, . Според Турция корабите й имат пълно право да сондират в средиземноморския регион.\r\nКипърското правителство вече е предоставило права на изследване в зоната на италиански и френски компании, но Турция продължава да настоява, че има право да проучва природни ресурси в Източното Средиземноморие, което включва гореспоменатата зона.  Ситуацията се влошава от десетилетния териториален конфликт, започнал през 1974 г., когато турските сили пристигнаха на Кипър, твърдейки, че трябва да защитят местните турци от гръцката общност на фона на политическа криза. През 1983 г. „отцепената“ част на острова провъзгласява създаването на турската република Северен Кипър, но в момента тя е призната само от Анкара. ", "date": "2019.11.15", "title": "Турция пак започна сондажи край Кипърското крайбрежие "}
{"url": "https://www.actualno.com/cite/bolnicite-sa-prevyrnati-tyrgovski-drujestva-a-lekarite-v-tyrgovci-news_1406515.html", "text": "       Болниците са превърнати в търговски дружества, а лекарите - в търговци!        Решението първият ден от болничния да е неплатен е цинично. Това показва едно абдикиране от контрола върху фалшивите болнични и затова трябва да страдат всички. Това е решение за едрия бизнес и срещу хората , каза пред БСТВ д-р Десислав Тасков, народен представител от ПГ \"БСП за България\".   Като наскоро встъпил в длъжност депутат, той очаква възможността да може да представи своите идеи по здравния бюджет.\r\nСпоред него продуктът \"клинични пътеки\" вече не върши работа . Самият им принцип е сбъркан - лекува се на парче, а не според заболяването.  \" Държавата трябва да се завърне в здравеопазването \", изрази мнение Тасков. Според него не е приемливо 50% от сумата в целия сектор Здравеопазване да излиза от джоба на хората с най-ниските доходи в целия Европейски съюз\r\n\"В момента повече от 4,5 млрд. лв. излизат от нашите джобове. Болниците са превърнати в търговски дружества, а лекарите - в търговци! Това убива както здравеопазването, така и лекарите . Ние сме завършили медицински университети, не икономически\", заяви още той. ", "date": "2019.11.15", "title": "Болниците са превърнати търговски дружества, а лекарите в търговци"}
{"url": "https://www.actualno.com/africa/sasht-preduprediha-egipet-da-ne-kupuva-su-35-news_1406424.html", "text": "      Пентагонът и Държавният департамент на САЩ в съвместно писмо предупредиха египетските власти за опасностите от санкции в случай на придобиване на руски изтребители Су-35, съобщава The Wall Street Journal.      Информацията, че Русия и Египет са подписали договор за доставката на изтребители Су-35 и военно оборудване за 2 милиарда долара на Кайро, се появи през април във в. \"Комерсант\", но това не беше официално потвърдено, посочва БГНЕС.   Според The Wall Street Journal, в писмо, изпратено до египетските власти, държавният секретар Майк Помпео и шефът на Пентагона Марк Еспър са призовали египетския министър на отбраната да отмени сделката за руските Су-35.\r\n\"Нова голяма сделка с Русия ще усложни бъдещия обмен на военна информация със САЩ и американската военна помощ на Египет\", гласи публикацията, цитира текста на писмото, с което разполага.  Според американското издание, писмото съдържа и заплахи за санкции срещу Египет.\r\nСлужители на Пентагона лично са предупредили ръководителя на египетските ВВС за нежеланите последици от сделката, се казва в материала. Изданието отбелязва, че сигналът от Вашингтон съвпада с посещението в Кайро на руския министър на отбраната Сергей Шойгу. ", "date": "2019.11.15", "title": "САЩ предупредиха Египет да не купува Су-35 "}
{"url": "https://www.actualno.com/plovdiv/mladoto-vino-defilira-v-plovdiv-za-11-ta-godina-news_1406429.html", "text": "      С живописно Дионисиево шествие в 13 часа днес започва една от най- популярните туристически прояви в Пловдив, утвърдила се през последните десет години - фестивалът \"Дефиле на младото вино\". Старият Пловдив за пореден път става не само място за разходка сред красиви къщи, но и маршрут, по който на 12 места посетителите могат да опитат младото вино на различни изби и кулинарни изкушения. Срещу жетони, които могат да се закупят от Bilet.bg, всеки е добре дошъл за една дегустация, но има и екстри, които включват различни брандирани аксесоари.       За пръв път Дионисиевото шествие и виненият тур в Старият Пловдив се проведоха през 2009 година и оттогава броят и на участниците винопроизводители, и на посетителите само расте. Миналата година в любопитната разходка са се включили 23 000 души.   Организатори на проявата са Съветът по туризъм - Пловдив и община Пловдив в сътрудничество с Общински институт \"Старинен Пловдив\", Регионален исторически музей и Регионален Етнографски музей, Градска художествена галерия, Университета по хранителни технологии – Пловдив, и Фондация „Пловдив 2019“, професионалните гимназии и висшите учебни заведения, всички участници във винения бизнес. ", "date": "2019.11.15", "title": "Младото вино дефилира в Пловдив за 11-та година"}
{"url": "https://www.actualno.com/bgfootball/jordan-lechkov-az-sym-glavata-na-bfs-news_1406453.html", "text": "      Йордан Лечков заяви, че той е изпълняващ длъжността президент на Българския футболен съюз, а не Михаил Касабов, както беше обявено след събранието на Изпълнителния комитет на централата в края на октомври 2019 г. Тогава президентът от 14 години насам Борислав Михайлов подаде оставка.      В интервю за bTV Лечков заяви, че уставът на БФС е ясен, той не е подавал оставка и може да се счита за глава на българския футбол.   \"Много отдавна съм първи вицепрезидент и продължавам да бъда първи вицепрезидент. Не съм подавал оставка, категорично. Аз го казвам. До сега, колкото първи и да съм идвал при вас, някога да съм ви подвеждал? Отказвам да отговарям кой какви мераци има. Другите хора предлагат какво ли не. Нека да се концентрираме върху реда. Има стенограма, ако ви е много интересно - вижте.\r\nДостатъчно лоялен човек съм. Има стенограма от това заседание. Не смятам, че тя трябва да става достояние на всички вас, но е достатъчно това, което казвам.  Изведете ми един човек, който да каже, че съм го излъгал. Не съм дошъл да споря с вас. Нали се разбрахме? Има устав и аз действам по устав\", заяви той и добави:\r\n\"Категорично не съм подал оставка. Колко по-ясно да го кажа? Защо да подам оставка? Кой каквото иска да си пише. Ние сме повече международна, отколкото национална организация. 14 години съм първи вицепрезидент неслучайно.   Продължавам да бъда такъв. Нямам абсолютно никакви амбиции да бъда президент. Аз имам определен вид карти и, когато трябва, ще ги покажа. Не е имало гласуване. Не коментирам кой взе решение Касабов да стане президент.    Представителят на БФС е Йордан Лечков. По закон. Разбира се! Уставът е ясен! Това, че някой някъде е допуснал грешка... Например в търговския регистър. Аз съм временно изпълняващ длъжността. Уставът е ясен. Много съм наясно. Не ме подценявайте юридически.\"\r\nТой заяви, че Конгрес за избора на нов президент на БФС ще има, когато 1/3 от клубовете го поискат.\r\n\"Много интересен въпрос. Ако някой иска да има конгрес, има си ред. 1/3 от клубовете трябва да го поискат. Това е начинът за конгрес, няма друг. Защо да има безвластие? Има закон. Някои решения подписвам аз. За другите подписи не отговарям. Каквото е необходимо го подписвам. Много искате да знаете! Достатъчно ви казах! Това, което зависи от мен, аз го подписвам\", каза още Лечков. Той разкри, че води разговори с Борислав Михайлов след подадената оставка.   \"Не сме доволни от резултатите, които показва националният отбор. Иначе в личен план трябва да си прави операция на коляното, която беше планирана. Сега му е времето. Контузията е стара\", каза още той. ", "date": "2019.11.15", "title": "Йордан Лечков: Аз съм главата на БФС"}
{"url": "https://www.actualno.com/society/stojanka-mutafova-e-v-reanimacijata-na-vma-news_1406486.html", "text": "      Стоянка Мутафова е била приета в реанимацията на Военномедицинска болница в четвъртък вечерта на 14 ноември, съобщава 24 часа.      Според информация на медиата, актрисата е била преместена от болница \"Лозенец\" заради усложненото й състояние след претърпяната операция на възпалена жлъчка.   След операцията, Мутафова получила спепсис и висока температура, която медиците едва успели да овладеят след 10 дни лечение, разказва дъщеря й Мария Грубешлиева-Муки.\r\nОчакват се още подробности за състоянието на актрисата днес следобед.  Във ВМА е и Стефан Данаилов, чието състояние , съобщават още от 24 часа. ", "date": "2019.11.15", "title": "Стоянка Мутафова е в реанимацията на ВМА"}
{"url": "https://www.actualno.com/asenovgrad/globiha-asenovgradchanka-parkirala-vyrhu-zelena-plosht-tja-tvyrdi-che-ne-e-v-narushenie-news_1406430.html", "text": "       100 лева глоба отнесе асеновградчанка, паркирала си в зелена площ и отказала да премести колата с мотив, че не е нарушила правилата. Ситуацията се разиграла на 10.04.19 г. Между собственичката на паркиран автомобил и живеещи в района граждани, които искали да извършват товаро-разтоварителна дейност, възникнал конфликт. Хората установили, че колата на жената била паркирана на тротоар, и то върху тревната площ.      Собственичката на автомобила първоначално не била там и затова се наложило недоволните да извикат полиция. Когато дошли на мястото, полицейските служители извършили справка в ОД на МВР и по регистрационния номер на колата установили кой е собственикът. Извикали я да излезе от дома си, за да разговарят. В процеса на разговора жената категорично обяснила, че не смята паркирането за неправилно и отказала да премести лекия си автомобил.    Собственичката била поставила колата си върху тревна площ, тип градинка, в близост до оградата на дома си върху тротоар. Междувременно възникнал скандал между жената и хората, извършващи товаро-разтоварителна дейност с мотив, че превозното средство им пречи да осъществят работата си. В крайна сметка, полицейските служители взели отделно отношение, като на нарушителката съставили акт за установяване на административно нарушение. Глобили я със 100 лева.\r\nСъгласно Закона за устройство на територията, \"озеленените площи, които представляват публична собственост, не могат да бъдат продавани, преотстъпвани и обременявани с вещни тежести, както и да бъдат използвани за други цели\" и \"съществуващи озеленени площи, представляващи публична собственост, се устройват и опазват като защитени територии...\", а \"тротоар\" е изградена, оградена или очертана с пътна маркировка надлъжна част от пътя, ограничаваща платното за движение и предназначена само за движение на пешеходци\".   В случая се касае именно за паркиране на лек автомобил „Пежо\" върху зелена площ, отредена за градина, представляваща публична общинска собственост, което е забранено. Жената решила да обжалва наложеното й наказание. Районен съд-Асеновград обаче преценил, че глобата, която е в минималния за нарушението размер - 100 лева - е законосъобразно определена. Предвид било взето и това, че за налице смегчаващите отговорността обстоятелства – първо нарушение, близост до дома на жалбоподателката, от една страна, а от друга страна са налице утежняващи отговорността обстоятелства – поради неправилното паркиране е възпрепятствана товаро-разтоварителна дейност на трети лица и мястото, на което е паркиран лекият автомобил, налага преминаване през тротоар и се създава опасност за пешеходците. С тези мотиви съдът потвърди наказателното постановление за наложено административно наказание „глоба“ в размер на 100 лева. Решението не е окончателно и подлежи на обжалване пред Административен съд- Пловдив в 14–дневен срок от съобщаването му на страните.    ", "date": "2019.11.15", "title": "Глобиха асеновградчанка, паркирала върху зелена площ. Тя твърди, че не е в нарушение"}
{"url": "https://www.actualno.com/asia/asad-sirija-strada-ot-lipsa-na-investicii-zaradi-zapada-news_1406471.html", "text": "      Чуждестранните инвестиции се вливат в Сирия, макар и в ограничена степен, въпреки блокадата на западните страни, заяви сирийският президент Башар Асад в интервю за РИА Новости и телевизионния канал Русия 24.      Според сирийския президент стандартът на живот на сирийските граждани зависи до известна степен от редица външни фактори, преди всичко от блокадата на страната от Запада, свързана с доставките на нефтопродукти, гориво и в тази връзка с електричество. Поради блокадата чуждестранните инвестиции в Сирия са невъзможни; тя има и други форми, подчерта Асад.   \"Във връзка с това имаме нов закон за инвестициите за замяна на стария, той е изменян няколко пъти. Сега обсъждаме и изучаваме допълнителни изменения, които може да съответстват на настоящата ситуация, за да се стимулира притокът на капитал, поне този, който се намира в Сирия\" и не попада под чуждестранното ембарго.\r\nВ същото време, въпреки западната и американската блокада, чуждестранните инвестиции идват от чужбина, но са ограничени\", каза Асад.   ", "date": "2019.11.15", "title": "Асад: Сирия страда от липса на инвестиции заради Запада "}
{"url": "https://www.actualno.com/music/archer-nation-shte-podgrejat-fenovete-za-pojavata-na-annihilator-news_1406460.html", "text": "      Шоуто на  Annihilator София е тази неделя, 17 ноември, в клуб Joy Station и се организира от Loud Concerts. Българските фенове ще чуят както множество класики от 35 годишната история на бандата, така и парчета от предстоящия да бъде издаден през януари нов албум.      Jeff Waters и компания ще доведат и подгряваща банда, която ги съпътства по време на натоварената им европейска обиколка. Това е младото метъл трио Archer Nation, чиято музика съчетава новите тенденции в тежката музика с най-доброто от хеви метъл класиката.\r\nБилетите за шоуто на Annihilator у нас са в продажба в мрежата на Eventim ( ) и партньорите им в цялата страна -  магазинитe Office 1 Superstore, OMV, Български пощи, Технополис. Съществува и опцията на Eventim Print at Home, която дава възможност да се отпечата закупеният електронен билет вкъщи.\r\nЦената на билет е 40 лева, а в деня на концерта - 50 лева.  В клуб Joy Station няма да се допуска внасянето на застрашаващи здравето опасни предмети. Забранено е също така внасянето на фотоапарати със сменяем обектив, професионални видео камери и други професионални записващи устройства.\r\nВсички зрители под 18 години трябва да имат закупен билет и да бъдат съпроводени от придружител с попълнена декларация. От сайта или от ( ) може да бъде свалена декларацията за придружител за концерта на Annihilator.    Декларацията може да бъде получена и от охраната на входа на клуба.\r\nДокументът трябва да бъде попълнен, подписан и представен на входа на залата, като няма нужда да бъде нотариално заверен.\r\nНачало на концерта е 20 часа, когато на сцената ще забият Archer Nation , за да подгреят феновете за появата на траш/метъл машината Annihilator ! ", "date": "2019.11.15", "title": "Archer Nation ще подгреят феновете за появата на Annihilator"}
{"url": "https://www.actualno.com/curious/luboven-horoskop-za-16-17-noemvri-news_1406462.html", "text": "       Овен       Тези почивни дни ще ви докажат, че човекът, в когото сте влюбени, всъщност е и вашият най-доверен приятел, съветник и пазител на тайни. Може би това ще ви накара да погледнете на връзката си от друг ъгъл. Телец Не е изключено ваша стара любов да напомни за себе си, което ще ви накара да се почувствате объркани. Срещата може да е съвсем незначителна, но ще пробуди някои въпроси, особено ако въпросният човек е продължил напред и се справя повече от добре.   Близнаци Студената ноемврийска събота ще ви накара да се изправите пред проблеми от емоционален характер. Опитайте се да бъдете търпеливи, особено ако става дума за чувства, които трудно контролирате. Рак     Може би се чувствате уязвими, но в това не винаги има нещо лошо. Трябва да отворите душата си за любимия човек, да му разкриете своите страхове и притеснения, защото само така ще изградите силна духовна връзка.  ", "date": "2019.11.15", "title": "ЛЮБОВЕН хороскоп за 16-17 ноември"}
{"url": "https://www.actualno.com/starazagora/predsedateljat-na-starozagorskata-organizacija-na-bsp-podade-ostavka-news_1406472.html", "text": "       , председател на общинската организация на Българската социалистическа партия в Стара Загора, на разширен пленум на общинския съвет на партията. За тя съобщи, че решението си е взела заради ниските резултати от местните избори през октомври. На тях социалистите успяха да се преборят за 7 общински съветници - с един повече от миналия мандат. За БСП гласуваха 6778 избиратели, което представлява 14,06 процента. Кандидатът на \"БСП за България\" проф. Иван Върляковуспя да събере 15 на сто от гласовете в кметската надпревара.      Валентина Бонева беше в Града на липите . През август 2014-а тя първо беше избрана за временен председател, след като тогавашният Илия Златев подаде оставка и напусна редиците на социалистите. През ноември същата година тя се пребори за поста в конкуренция с двама други кандидати. Тя ще бъде г.,когато трябва да се проведе пълен цикъл избори в БСП и е част от групата общински съветници на \"БСП за България\" в старозагорския общински съвет, в който вчера оглави постоянната комисия по образование, наука и защита правата на децата.    ", "date": "2019.11.15", "title": "Председателят на старозагорската организация на БСП подаде оставка "}
{"url": "https://www.actualno.com/crime/burgazlii-davat-jena-kojato-postavja-otrova-za-kucheta-na-prokuror-video-news_1406461.html", "text": "       Граждани издирват жена, която според тях поставя отрова за кучета в Бургас. Тя е записана чрез камери за видеонаблюдение. Загрижените собственици на четириноги разпространяват записа в социалните мрежи. Притеснените ще подадат жалба в прокуратурата, призовават и общината да се самосезира и реагира.      Вече трети месец това се случва в района на ул.\"Проф.Асен Златаров\" зад Турското консулство до ул. Гурко до Зоомагазина в града.   Вече има смъртни случаи. Домашният любимец на Диана е загинал след като е погълнал от  отровата. \"Излязох сутринта, за да си разходя кучето, което беше на  повод. Доближи се до едно дърво и помислих, че само ще го подуши. След  миг обаче видях, че има някаква кутия със синьо вещество. Аз го дръпнах,  но той успя да погълне малко от него\", разказва тя пред Нова тв. \"След 50 метра започна да залита, а от устата му излизаше пяна.  Веднага тръгнахме към ветеринаря. През цялото време се тресеше. 10  минути по-късно почина\", каза още тя.\r\nОтровата обаче наподобява сини бонбонки, разказва един от потърпевшите, и това я прави опасна за малките деца, които играят в този парк. По думите му отровата се разпространява вече трети месец.  В бургаските групи се коментира, че жената е разпозната, но с този случай вече ще се заеме прокуратурата. Хората, които са направили записа обаче отказват да говорят, защото се страхуват.\r\nКоя е жената и какво прави можете да видите във следващото видео.         ", "date": "2019.11.15", "title": "Бургазлии дават жена, която поставя отрова за кучета, на прокурор (ВИДЕО)"}
{"url": "https://www.actualno.com/society/sindikatite-v-stachna-gotovnost-zaradi-bolnichnite-no-chakat-premiera-news_1406513.html", "text": "      Синдикатите са в стачна готовност заради предложението на управляващите първият ден от болничния да се плаща от работника, съобщи пред BTV президентът на КНСБ Пламен Димитров. Още вчера двамата с лидера на КТ \"Подкрепа\" обявиха, че до нищо добро. Според Димитров, мярката ще накара работниците да взимат повече дни болнични.      Изчисленията на синдикатите показват, че годишно една майка ще бъде ощетена с около половин заплата. \"Около 10 пъти в годината една майка взима болнични. Това означава да й вземем горе долу половин заплата на година, без да й обясним защо. Това е скандално”, заяви президентът на КНСБ.   \"Смятам, че хората ще реагират и ние ще ги поведем. Ако някой си мисли, че така лесно ще мине този въпрос, е сбъркал\", каза Димитров.\r\nПреди да започнат стачните действия, синдикатите ще изчакат премиера  Бойко Борисов да , за да разговарят с него.  Преди два месеца синдикатите и бизнесът са постигнали споразумение  трите дни болнични да се плащат изцяло от НОИ. Предложението дори е  представено на премиера Бойко Борисов като възможно решение, разказа Димитров. Той недоумява защо е направена промяната, без да бъдат уведомени синдикатите. от болничните дойде вчера след разговори между ГЕРБ и Обединени патриоти. Промяната щяла да стане с корекции в ДОО преди второ четене на Бюджет 2020.  С решението си те обясниха, че ще борят фалшивите документи, с които се източва НОИ. Бизнесът побърза да , но решението предизвика бурни реакции в социалните мрежи и множество клетви по адрес на този, който го е предложил. Днес и ГЕРБ, и Патриоти, се сочат един-друг и си прехвърлят отговорността за това, . ", "date": "2019.11.15", "title": "Синдикатите в стачна готовност заради болничните, но чакат премиера"}
{"url": "https://www.actualno.com/pernik/sydyt-reshi-brojat-povtorno-buletinite-za-syvetnici-v-pernik-news_1406470.html", "text": "      Административният съд в Перник разпореди повторно броене на бюлетините за общински съветници на ПП ГЕРБ.      Назначените вещи лица ще трябва да  установят дали преференциите в бюлетините отговарят на отбелязаните в протоколите на секционните избирателни комисии. Повторното преброяване се налага заради жалба на поставената под № 22 в листата на ГЕРБ Емиляна Илиева, съобщава БГНЕС.   Според официалните резултатите , оповестени от ОИК, тя има 529 преференции, като 16 не й достигат, за да стане общински съветник. ", "date": "2019.11.15", "title": "Съдът реши, броят повторно бюлетините за съветници в Перник"}
{"url": "https://www.actualno.com/analysis/ruski-vestnik-sasht-i-turcija-ostavat-prijateli-s-raznoglasija-news_1406391.html", "text": "      Срещата между президентите на САЩ и Турция – Доналд Тръмп и Реджеп Тайип Ердоган доведе само до яснота около вече известните отношения между двете страни, пише руският вестник \"Комерсант\".      Доскоро лидерите показваха, че поддържат добри отношения, а Тръмп дори нарече себе си \"голям фен\" на турския президент. Все пак всичко това не помогна да се разрешат проблемите, които стояха между Вашингтон и Анкара. Основният от тях е закупуването от Турция на руски зенитно-ракетни системи С-400.   Съдейки по изявленията на Доналд Тръмп, вчерашната среща с турския президент Реджеп Тайип Ердоган е била \"великолепна и продуктивна\". \"Ние сме приятели от много време, почти от първия ден\", каза американският президент, докато разговаряше в Овалния кабинет с Ердоган и съпругата му Емине. \"Нашите страни се разбират една с друга. Те (Ердоган и съпругата му) са много уважавани в своята страна и региона\", добави още Тръмп.\r\nФактът, че срещата между двамата лидери изобщо се проведе действително е успех.  След като Камарата на представителите в парламента на САЩ призна, че арменският геноцид действително се е състоял в Османската империя, турският президент се замисли дали да не откаже да пътува до Вашингтон.\r\nПисмото, което Доналд Тръмп е написал на Ердоган в навечерието на операцията \"Извор на мира\" в Северна Сирия, също играе роля. В него Тръмп призовава турския държавен глава да не бъде \"глупак\" и да не започва операцията си в Сирия. \"Това писмо аз върнах на уважаемия президент\", заяви Ердоган на съвместна пресконференция с Тръмп. По-рано медиите твърдяха, че той е изхвърлил писмото.\r\nПрезидентът Ердоган също не пренебрегна темата за признаването на арменския геноцид. Той нарече приетата резолюция \"срамна стъпка\" и изрази надежда, че горната камара на Конгреса на САЩ - Сенатът, \"няма да повтори грешката\" на Камарата на представителите.       Двамата все пак бяха много по-притеснени от неотложни и настоящи, а не от исторически проблеми, които все още остават нерешени. Основният от тях е закупуването от Турция на руски зенитно-ракетни системи за противовъздушна отбрана С-400. Доставката им приключи на 1 ноември. Смятайки тази стъпка за нарушение на съюзническите задължения в НАТО, САЩ от своя страна отказаха да предоставят на Анкара изтребители F-35.\r\n\"Можем да преодолеем различията около С-400 и F-35\", каза Ердоган на пресконференцията си с Тръмп, като в същото време той не изключи възможността Турция да купи и американския аналог на ракетите С-400, системите \"Пейтриът\". Това може да се случи обаче, само \"ако бъде получена добра оферта\", твърди той.\r\nДоналд Тръмп от своя страна заяви, че ръководителите на дипломацията на двете страни вече са инструктирани да работят по решаването на проблема. \"Ние се свързахме с нашите държавни секретари и министри на външните работи, както и с нашите национални сътрудници по сигурността, за да започнат те незабавно да работят по проблема с С-400\", каза Тръмп.\r\nСамият Доналд Тръмп, както изглежда, сега няма време да мисли за решение на проблема - той е зает с вътрешнополитически проблеми, а именно опита за импийчмънт. На пресконференция с турския си гост, той отново нарече този опит \"лов на вещици\" и \"измама\".\r\nТуркологът и директор на \"Центъра за изследване на Нова Турция\" Юрий Мавашев призова пред \"Комерсант\" да не се вземат насериозно приятелските изявления на лидерите на двете страни.      \"Турско-американските отношения са на своето историческо дъно. Тръмп и Ердоган са се хвърлили в капана на популизма. Затова не бива да се очаква пробив от срещите. Непълното обсъждане на проблема с С-400 предполага, че никой не иска да прави отстъпки на никого. Страните се страхуват да не демонстрират слабост\", твърди той.\r\nКато по-важна от резултата от преговорите, експертът посочи друга точка. \"За първи път в историята на отношенията между двете страни това посещение изглежда като разговор между американския президент и лидера на \"Нова Турция\", който накара всички да се съобразяват със своите мнения. Ролята на Анкара се увеличи в международен смисъл\", каза още Мавашев. ", "date": "2019.11.15", "title": "Руски вестник: САЩ и Турция остават приятели с разногласия"}
{"url": "https://www.actualno.com/analysis/rusija-se-e-namesila-v-konflikta-v-katalunija-news_1406397.html", "text": "             По данни на испанските следствени органи, представители на Русия са поддържали контакт с каталунски политици-сепаратисти в навечерието на незаконното провъзгласяване на независимостта на провинция Каталуния през октомври 2017 година. Информациите за това се появиха в сряда, 13 ноември, в испанския вестник \"Ел Периодико\", който по принцип е добре информиран. Журналистите се позовават на източници от основния следствен съдия в Барселона - Хоакин Агире, националната полиция и жандармерията.   Тъкмо те проучват предполагаемата \"руска следа\" в каталунските събития отпреди две години. В публикацията се говори за руснак, чието фамилно име не е споменато и който е наречен \"емисар на Путин\". С него изглежда е водил преговори известният каталунски политик Виктор Тараделяс, който в момента е подследствен. \"Ел Периодико\" твърди още, че с \"емисаря\" се е срещал и тогавашният ръководител на Каталуния Карлес Пучдемон, който се укрива от испанското правосъдие извън пределите на страната. Телефонните съобщения на Пучдемон   Следствието твърди, че на 25 октомври 2017 г. - т.е. само 2 дни преди провъзгласяването на независимостта, Пучдемон е получил по WhatsApp съобщение от преговарящия, който поддържал контакти с руснаците. \"Ние разговаряме с тези хора. Те настояват и Китай да си каже думата. А ти (има се предвид Пучдемон - б.р.), преди да предприемеш каквото и да било, трябва да го обсъдиш по видеовръзка с ПУ\", се казва в съобщението. Следствието смята, че в случая става дума за Владимир Путин.\r\nВпрочем, в посланието на Тараделяс до Пучдемон от 26 октомври неизвестен руснак вече направо бива наричан \"емисар на Путин\". А Пучдемон му определя среща в официалната си резиденция Канонжес, разположена непосредствено до двореца на регионалното правителство - Палау-де-ла-Женералитат.\r\nЗа съдържанието на разговорите между тях не се съобщава нищо. Испанските власти отвърнаха с отказ на молбата на Deutsche Welle да се предоставят някакви допълнителни сведения, позовавайки се на следствената тайна.       Според професора по политология от Мадридския университет Фернандо Гутиерес, с когото DW разговаря, каталунските сепаратисти са искали да получат от Москва единствено \"политическа поддръжка за своите планове\". Аналогична подкрепа те са търсили от Китай, макар че от Пекин е бил искан и кредит за 11 млрд. евро - за Централната банка на бъдещата независима Каталуния.\r\nПолитологът добавя, че сепаратистите така и не са могли да ползват външна подкрепа, защото реакцията на централното испанско правителство беше твърде бърза. Независимостта на Каталуния беше незабавно обявена за недействителна, регионът бе лишен от автономия, правителството и парламентът бяха разпуснати, а главните вдъхновители на обявената независимост попаднаха зад решетките, макар на някои от тях да се удаде бягството зад граница. \"Скъпи Владимир Волфович...\" Телефонът със споменатите послания е бил иззет от полицията при обиск в помещения на обществената организация на сепаратистите \"Катмон\", чийто ръководител е бил Тараделяс. Там е била открита ръкописна чернова от още един документ – покана за церемония по провъзгласяването на независимостта на Каталуния.\r\nВ нея се казва: \"Скъпи Владимир Волфович! Известна ни е Вашата твърда позиция в защита на демократичните права, затова Ви каним на заседание на парламента, на което ще бъде провъзгласена независима Каталунска република\".      По данни на \"Ел Периодико\", следствието не изключва възможността тъкмо лидерът на Либералнодемократичната партия на Русия Владимир Жириновски да е бил посредникът между каталунските сепаратисти и президента на Русия.\r\nИзвестно е, че преговорите на Тараделяс с руснаците са се водили продължително време. През септември 2017 г. той е пребивавал в Москва. Вестникът твърди също така, че въпросната \"руска следа\" е била открита случайно – в хода на разследванията на корупционни схеми в правителството на Каталуния, в които е бил замесен и Тараделяс.\r\nПо повод обнародваната информация проф. Гутиерес напомни, че \"вмешателството на руснаци в каталунските събития се разследва не за първи път\". През 2017 г. този въпрос даже бе повдигнат и в испанския парламент.\r\nТогава беше изяснено, че сайтовете на сепаратистите са били поддържани от територията на Русия. Поради този факт испанската полиция тогава не можа да ги закрие, макар че разполагаше със съдебно решение, осъждащо въпросната пропаганда на екстремизъм.\r\nТогава, по думите на експерта, било открито, че популяризацията на сепаратизма в социалните мрежи е била поета от руски ботове. Поместените в социалните мрежи призиви за поддържане на каталунската независимост били споделени десетки хиляди пъти и получили безброй харесвания – все дело на роботи.   Разследващите испански органи обърнали внимание и на това, че рускоезичните средства за масова информация, включително телевизионният канал RT на испански език, а и агенция \"Спутник\" информирали по темата твърде тенденциозно. Какво да очакваме от новото разследване? По онова време Москва категорично отричала да е замесена по какъвто и да е начин в каталунските събития. А тенденциозните статии? Журналистите изтъкнали, че става дума за лично мнение.\r\nИспанските власти в крайна сметка били принудени да признаят, че няма доказателства за вмешателство на руската държава във вътрешните работи на Испания. Сега обаче ситуацията е малко по-различна, предполага проф. Гутиерес. В новото разследване явно фигурират конкретни факти и имена, казва той. \"Предполага се, че те засягат висшите ешелони на властта\", добавя експертът.\r\n\"Работата може да се окаже доста сериозна, поради това засега не бих желал да правя някакви догадки или да говоря за възможни последствия\", заявява професорът. По неговите думи, трябва да се изчака края на следствието, както и повече подробности за публикациите и официалните реакции на испанските власти. ", "date": "2019.11.15", "title": "Русия се е намесила в конфликта в Каталуния?"}
{"url": "https://www.actualno.com/actualno/izbran-po-osobeno-mychitelen-nachin-news_1406438.html", "text": "      От януари 2020-а България ще има нов главен прокурор. И то за цели 7 години. Толкова, според Конституцията, трае един от най-дългите мандати в държавата. Мандатът на държавния обвинител. На обвинител №1. . Който се оказа , но ако се съди по начина, по който беше избран – далеч не най-безспорният. По дългия и особено мъчителен начин, по който беше избран, пък и със собственото си поведение, . Направо си беше оспорен, въпреки \"бетонното\", според някои медии (добре ги знаем кои точно и кои са им собствениците), мнозинство, с което беше избран.      Преди всичко съмнения породи фактът, че кандидатът беше единствен. От което излиза, че в България има дефицит за прокурори. Май в самата колегия няма чак толкова много хора, способни да защитават безпристрастно обществения интерес в съдебния процес. А изпълнителната власт (в лицето на правосъдния министър, който имаше право на номинация за главен прокурор), е подозрително единодушна със съдебната. И не само в този случай. Знак за това е и единодушието във Висшия съдебен съвет(ВСС), който, да не забравяме, съдържа и политически квоти. Излиза, че единствената ваша номинация е и наша номинация.   Чувството за мъчителност и безнадеждност се подсилва и от факта, че президентът върна първия избор на Гешев като някак под сурдинка спомена, че не е добре кандидатурата да е единствена. , според него - държавния глава, който има поне ролята на коректив и правото на последния подпис. Конституцията пък е така нагласена, че в случая президентското вето е не само предпоследно, но и нищо незначещо. За справка – , предшестваща окончателния избор. На нея имаше заплахи, обиди, кандидатът си изтърва нервите (отново) и демонстрира поведение, което всъщност трябва да санкционира в съдебната зала. И намекна .\r\nОттук нататък остава усещането, че след мъчителен избор следва особено мъчителен мандат. По ирония на съдбата, на трийстата годишнина от българския преход, който по замисъл трябваше да промени нещата към по-добро, включително и в съдебната система. Впрочем чуха се уморени гласове, че никой не е изненадан от предрешения избор. И тези гласове имат основание. От времето на Иван Татарчев България въобще не случи на обвинител №1. Не е нужно дори да коментираме Никола Филчев. Сменен от кадровото откритие на президента Първанов Борис Велчев. С приемник – кадровото (не само на ГЕРБ) откритие (особено активен на вчерашния гротесков дебат), който подаде щафетата на собствения си образ и подобие Иван Гешев.  Преди 20 години един вече бивш държавник въздъхна \"печалното е, че българинът се отказа от правосъдие\". С днешна дата положението е същото. България все още си има мафия, но не се сдоби със свой Джовани Фалконе. По особено мъчителен начин. Автор:      ", "date": "2019.11.15", "title": "Избран по особено мъчителен начин"}
{"url": "https://www.actualno.com/burgas/prodyljava-policejskata-akcija-v-burgaskija-kvartal-pobeda-news_1406457.html", "text": "      Още двама души са арестувани при втората , която беше проведена в бургаския квартал „Победа“ .      Задържани са двама мъже са на 22 и 24 години. Единият от тях е рецидивист по линия „грабежи“. Те за заловени заради грабеж от момиче, на което нанесли побой и взели сумата от 30 лева .\r\nЕдиният от тях бил под въздействие на наркотични вещества. Другият участник е направил пълни самопризнания. Полицаи от Първо Районно управление Бургас установяват съпричастността на двамата бургазлии към други престъпления.\r\nПреди два дни в квартал „Победа“ беше проведена мащабна полицейска операция по противодействие на грабежи и кражби от домове, търговски обекти и офиси на фирми. В нея участваха служители от отдел „Криминална Полиция” при ОДМВР Бургас, „Специализираните полицейски сили”, Първо Районно управление и бургаската жандармерия. По време на акцията бяха претърсени пет къщи и иззети множество вещи, като мобилни телефони, велосипеди, авто навигации, телескопични палки, ножове и други. Задържаните мъже не са дали адекватни обяснения за произхода им пред органите на реда.   От полицията информират, че предстои провеждането на подобни операции на други места в Бургаски регион. Тяхната цел отново ще е предотвратяване на битовите престъпления и посегателствата срещу частната собственост. ", "date": "2019.11.15", "title": "Продължава полицейската акция в бургаския квартал „Победа“"}
{"url": "https://www.actualno.com/tennis/nadal-za-peti-pyt-shte-zavyrshi-sezona-kato-1-sled-pomosht-ot-federer-news_1406469.html", "text": "      Испанският тенисист Рафаел Надал за пети път в кариерата си ще завърши сезон на първо място в ранглистата на Мъжката тенис асоциация (ATP).      Левичарят от Майорка си осигури първата позиция след снощното поражение на Новак Джокович от Роджър Федерер на заключителния турнир в Лондон.    Ноле можеше да стане първи само в случай на победа в турнира, но претърпя второ поражение в три срещи и не успя да се класира за полуфиналите.  Надал стана петият тенисист, който успява да завърши сезона на върха не по-малко от пет пъти в кариерата си. С подобно постижение могат да се похвалят Джокович (5 пъти), Федерер (5), Джими Конърс (5) и Пийт Сампрас (6).\r\nКакво предстои оттук нататък пред Надал, прочетете в .    ", "date": "2019.11.15", "title": "Надал за пети път ще завърши сезона като №1 след помощ от Федерер"}
{"url": "https://www.actualno.com/europe/moskva-razkolyt-v-pravoslavieto-vlijae-zle-na-otnoshenijata-gyrcija-rusija-news_1406468.html", "text": "       се отразява негативно на отношенията между народите на Русия и Гърция, но има желание за тяхното укрепване, заяви президентът на Междупарламентарната асамблея на православието (МАП) и ръководител на Комисията за развитието на гражданското общество, обществените и религиозните сдружения Сергей Гаврилов. Той присъства на заседание на секретариата на МАП в Атина, предава БГНЕС.      В края на 2018 г. по инициатива на украинските власти и Вселенската патриаршия беше създадена новата църква на Украйна - схизматична структура,според Москва, образувана от сливането на две други църкви. На 15 октомври 2018 година. Руската православна църква прекрати евхаристийното общение с Вселенската патриаршия. Също така и Александрийската патриаршия.   \"Разколът, разбира се, се отрази на отношенията ни, предизвика голяма загриженост и притеснение. Ние скърбим. Много гърци се притесняват, защото това също е изключително неприятно за тях. Но Гърция по всякакъв начин отбелязва, че не те, не светските власти, не политиците и не депутатите са инициирали и подкрепили разцеплението, че това е църковна политика“, каза Гаврилов пред РИА Новости.\r\n\"Ние призовахме за тяхното влияние, . Те по някакъв начин са готови, в рамките на своите компетенции, своите възможности и правомощия, да развият нашите отношения, включително укрепването на православните връзки между народите, между политическите институции, между гражданското общество, между благотворителни фондации“, отбеляза депутатът.  Според него се планира разширяване на това сътрудничество, особено във връзка с 200-годишнината от гръцката освободителна революция. \"Мисля, че това е удобна причина гражданските институции да дадат пример за укрепване на отношенията, основаващи се на православни ценности. Това неминуемо ще доведе до фиаско на всички планове за използване на църковния разкол за прекъсване на отношенията между руския и гръцкия свят, както говори патриарх Кирил\", смята Гаврилов.\r\nТой каза, че гърците са искрено загрижени за състоянието на нещата и са готови да вземат не особено популярни решения.  \"Гърция има специални отношения с Русия. Това се демонстрира от предложенията на новото гръцко правителство в областта на икономическото сътрудничество и разрешението за нашите четири военни кораба, което не съответства на философията на НАТО, и от предложението за провеждане на повече съвместни мероприятия, посветени на православните събития, празници, както в Гърция, така и в Русия“, каза председателят на МАП.   Според него за Гърция Украйна е изключително далечна, неясна и безинтересна, мнозина дори не знаят какво се случва там.    „След президентските избори в Украйна напрежението безспорно отшумя, . Но атаките срещу църкви продължават, макар и без полицейско участие. Екстремизмът все още е буен\", заяви депутатът.\r\nТой смята, че случващото се в Украйна не е религиозен въпрос, а политически.\r\n\"Ние не се месим във вътрешните работи на Украйна. Ние просто искаме Украйна да спазва собствените си задължения в областта на правата на човека. Това е светска тема. Това не е религиозна тема. Мисля, че всички се интересуват от това, а Украйна на първо място\", вярва Гаврилов.    ", "date": "2019.11.15", "title": "Москва: Разколът в православието влияе зле на отношенията Гърция-Русия "}
{"url": "https://www.actualno.com/politics/v-parlamenta-prieha-promeni-svyrzani-s-kolektivnoto-investirane-na-pyrvo-chetene-news_1406464.html", "text": "      Парламентът прие промени в Закона за дейността на колективните инвестиционни схеми и на други предприятия за колективно инвестиране на първо четене.      \"За\" законопроекта гласуваха 152 народни представители, без \"против\" и с 2-ма \"въздържали се\".   С цел защита на инвеститорите се въвежда изискване за извършване на стрес тестове от страна на Фондове на паричния пазар.\r\nВ законопроекта се правят промени с оглед на подобряване на регулацията и отстраняване на пропуски и противоречия. С оглед на осигуряване на правна рамка, обезпечаваща развитието на българския финансов пазар в съответствие с европейските тенденции, се въвежда изискване проспектът на колективна инвестиционна схема, която има различни класове дялове, да съдържа описание на характеристиките, които са специфични за всеки клас, с ясно посочване на разликите между отделните класове  С проекта се ограничава възможността управляващо дружество, действащо за сметка на всички управлявани от него колективни инвестиционни схеми или други предприятия за колективно инвестиране, да придобива акции с право на глас, които биха му позволили да упражнява значително влияние върху управлението на емитент или публично дружество.\r\nСъс законопроекта се предлага въвеждането на дефиниция на „значително влияние“, като се предвижда и преходен период, в който лицата да приведат дейността си в съответствие с предложените промени. Прецизират се и разпоредбите, свързани с капиталовата адекватност и ликвидността на управляващите дружества.   Предвиждат се и промени в тарифата, определена в приложение от Закона за Комисията за финансов надзор, във връзка с конкретизиране и диференциране на таксите за общ финансов надзор, които се дължат от лицата, управляващи алтернативни инвестиционни фондове.    От 11.00 ч. ще започне петъчният парламентарен контрол. На депутатски питания ще отговарят 7 министри от кабинета „Борисов“ 3. В контрола ще участва министърът на земеделието Десислава Танева, вицепремиерът Марияна Николова и други. ", "date": "2019.11.15", "title": "В парламента приеха промени, свързани с колективното инвестиране на първо четене"}
{"url": "https://www.actualno.com/politics/deputat-otyrval-se-ot-firma-zadlyjnjala-polovin-milion-na-haznata-poloji-kletva-news_1406459.html", "text": "      Стоян Божинов положи клетва като народен представител от ПГ на „Обединени патриоти\". Той заема мястото на Атанас Стоянов в 1-ви Многомандатен избирателен район – Благоевград.      Това се налага, след като Стоянов бе избран за кмет на Сандански на местния вот.   През юли 2013 г. активистът на ВМРО Стоян Божинов, който сега влиза в Народното събрание на мястото на новоизбрания кмет на Сандански, продава фирмата си “СМРМ Транс” ЕООД на лицето Въчко Въчков, разкри Биволъ. \r\nКъм този момент фирмата дължи почти половин милион лева на НАП. Повече от година по-рано, през април 2012 г., НАП е издала на фирмата ревизионен акт за 489 254,07 лв. за отказано право за приспадане на данъчен кредит по фактури.  Новият собственик оспорва в съда ревизионния акт на НАП, но той е окончателно потвърден от ВАС с Решение 1322 от 2017 г.. Междувременно чрез фирмата Въчко Въчков тегли кредити от ДСК и успява да натрупа задължения за впечатляващите 3,6 милиона лева общо към НАП и Банка ДСК.\r\nНовият собственик на фирмата Въчко Въчков има общо 3,6 милиона лв. задължения и запор.   С продажбата на фирмата, дължаща близо половин милион на хазната, Стоян Божинов подобрява рекорда на бившия депутат от ГЕРБ Димитър Гамишев. Както разкри Биволъ, през 2016 г. Гамишев успява да се отърве от фирма, която дължи на НАП 200 000 лв, като я продава на “сламен човек”.    След развихрилия се скандал Гамишев подаде оставка като депутат, а НАП му заведе дело за възстановяване на сумата. Освен това данъчните поискаха да се обявят за недействителни 134 подобни сделки за прехвърляне на имущество за над 20 млн. лв. по информация на в. Сега. ", "date": "2019.11.15", "title": "Депутат, отървал се от фирма задлъжняла половин милион на хазната, положи клетва"}
{"url": "https://www.actualno.com/celebrate/zapochvat-kolednite-posti-news_1406336.html", "text": "      От днес, 15 ноември започват 40-дневните Коледни пости, които ще завършат на 24 декември - Бъдни вечер. Преди Коледа вярващите християни постят, за да се подготвят да посрещнат материализираното Божие слово - синът Иисус Христос.      Не трябва да се ядат храни от животински произход - месо, мляко, сирене, яйца, кашкавал. Олио и вино може да се употребява без сряда и петък.\r\nНа Никулден - 6 декември, се разрешава риба и вино. Венчавките се забраняват до Въведение Богородично /21 ноември/ и от Игнажден /20 декември/ до Богоявление, Йордановден /6 януари/. ", "date": "2019.11.15", "title": "Започват коледните пости"}
{"url": "https://www.actualno.com/europe/20-mln-evro-otdeli-italija-za-navodnenijata-vyv-venecija-news_1406463.html", "text": "      Правителството в Рим отдели 20 милиона евро за справяне с последиците от наводненията, които удариха Венеция в последните дни, съобщава националният ежедневник La Repubblica.      Междувременно от Службата за гражданска защита предупредиха за ново повишаване на водите, след като в четвъртък бяха отчетени рекордно високи нива – 187 см. Новата вълна се очаква да залее частично града, предаде \"Фокус\".  Властите във Венеция обявиха извънредно положение заради наводненията, които оставиха над 80% от града под вода. Нивата на водата в града достигнаха до стойностите, отчетени при тежкото наводнение от 1966 г.  \"Венеция е на колене\", заяви по-рано кметът на града Луиджи Бруняро в социалната мрежа \"Тwitter\". Базиликата Сан Марко е претърпяла сериозни щети, като целия град и островите... Нуждаем се от помощта на всеки, за да преминем през следващите няколко дни на изпитания\", написа Бруняро.  Управителят на региона Венето Лука Дзая описа ситуацията като \"апокалиптична\", а щетите \"невероятни и плашещи\". Кметът на града Луиджи Бруняро призова жителите му да не излизат навън. Градските власти обявиха извънредно положение.      Двама души за загинали в резултат на наводненията, които удариха Венеция в последните часове. ", "date": "2019.11.15", "title": "20 млн. евро отдели Италия за наводненията във Венеция"}
{"url": "https://www.actualno.com/viewpoint/azbuchnik-na-bylgarskija-haos-ganio-news_1405509.html", "text": "      Шедьовърът на Алеко Константинов „Бай Ганьо”, написан преди 125 година, днес изглежда отчайващо актуален.      Едва ли авторът би могъл да намери по-подходящ прототип за своя нарицателен герой от Него. Само трябва да добавим към корпулентната фигура и тарикатската физиономия на Бат Бойко рошав мустак, рунтави вежди и калпак. Останалото е налице. Хвалипръцковщината, тупането по гърдите в стил „булгар, булгар”, намигането, мачовското помпане на мускули, самодоволните лакърдии, безочливите лъжи, разните му там подмятания, от които ти почервеняват ушите и прочие, и прочие.\r\nНякога Бай Ганьо е пътувал с влак. И навсякъде е ставал център на вниманието, от което никак не му е било неприятно. Днес неговият наследник пътува със самолет или управлява служебен джип. До него винаги има верен ординарец с камера и благодарение развитието на технологиите, проявите му се разпространяват онлайн, а и не минава ден без Той да се появи по няколко пъти на екрана на всички телевизии. Разбира се, че отново най-важното е да е център на вниманието, като за целта са позволени всички средства. Ако някога от държанието на Бай Ганьо Балкански са се срамували хората в купето, днес много често от проявите на българския министър-председател се срамуват стотици хиляди и това е видно от множеството публикации в социалните мрежи. Може да се каже, че по времето на Прехода не е имало друг държавен лидер, който да е имал подобно неприемливо поведение.\r\nСпомняме си сцената с обществената баня, където Бай Ганьо, за ужас на присъстващите, се пльосва по турски в басейна и едва не го изплисква. Все още не сме видели Бат Бойко да прави същото, но за сметка на това можем да го видим по анцуг на редица обществени места, включително как приема дарове от мюфтийството. Ненадминати се обаче две сцени. Бойко Борисов по болничен халат целува ръка на българския патриарх и Бойко Борисов по анцуг до своите магнолии. Последната снимка е неумела реплика на подобни снимки на Буш, Тони Блеър и олицетворява мъжкото начало, тъй като се смята, че магнолията е символ на женското начало. Класика!  Спомняме си също сцената „Бай Ганьо в двореца”, където героят, преди да загребе хайвера с голяма лъжица, най-напред изблъсква всички, за да целуне ръка на княза и княгинята. Ето и една друга незабравима сцена от по-ново време – на среща на върха на ООН в САЩ. Българският министър-председател слуша словото на Доналд Тръмп със слушалки на ушите, понеже не знае англиски/”пропускаме всенародно известното „конкрачулейшънс”/. След края на словото грабва преводачката си и се втурва към Тръмп, за да му бъде направена снимка, с която да се похвали у нас. Успява да докопа за секунди ръката на американския лидер, после другият му обръща гръб и продължава разговора си с американския представител в ООН Ник Хейли. През това време Борисов вече се е надвесил над телефона и разглежда направените снимки, които малко по-късно са публикувани. Мила, родна картинка!\r\n„Бай Ганьо прави избори” – и до днес това е една от най-актуалните глави на книгата на Алеко. Тук главният герой е подпомогнат от своите бойни другари Гочоолу,\t Дочоолу, Данко Хаирсъзина и техните сопи. Днес имената на тези герои са променени,у но не можем да не споменем заслугите на главния прокурор, специализираната прокуратура и други държавни институции, които старателно прочистват терена преди избори, като избирателно прибират по арестите „чуждите” олигарси. Ролята на техни сопи играят дебеловрати момчета с кръвожадни изражения на лицата; същите – от митингите в подкрепа избора на Иван Гешев.\r\nНякога Бай Ганьо убива своя автор. А днес?     Автор:    ", "date": "2019.11.15", "title": "Азбучник на българския хаос: ГАНЬО"}
{"url": "https://www.actualno.com/curious/2-te-naj-revnivi-zodii-news_1406195.html", "text": "                   1. Лъв - Представителите на този зодиакален знак имат нужда от наистина много внимание, което не всеки може да им даде. Лъвовете искат половинките им да ги обгрижват постоянно, когато това не се случва, те стават несигурни в себе си и гневни. Чудят се защо половинката им не е фокусирана изцяло върху тях и винаги започват да се опасяват, че любимият им изневерява. В този момент стават изключително ревниви. Лъвовете са много горделиви и никога не биха си позволили да бъдат план Б, а това ги прави много ревниви и мнителни.   2. Дева - Те са хора, които виждат само лошото както в околните, така и в себе си. Изискват от половинките си почти невъзможни неща, защото са прекалено критични. Често половинките им не могат да оправдаят очакванията им и в тези моменти стават наистина много ревниви и обсебващи. Започват да подозират, че половинката им е фокусирана върху друг човек и заради това не дава всичко от себе си, за да ги впечатли. Постоянно се съмняват в любимия човек, а това често проваля връзките им. Перфекционизмът им не им позолява да се отпуснат и да се наслаждават на връзките си. ", "date": "2019.11.15", "title": "2-те най-ревниви ЗОДИИ"}
{"url": "https://www.actualno.com/society/novini-ili-novini-kartinata-na-pechata-za-15-noemvri-news_1406383.html", "text": "       ви представя водещите новини от днешната преса.       Със заплахи и нападки така и не обясни кои са двете сгради, където се решават висшите магистратски постове. За Гешев гласуваха 20 души, а 4 бяха „против“. Това се случи само седмица след като президентът Румен Радев отказа да назначи Гешев заради липсата на състезателност в процедурата. Пред сградата на ВСС отново имаше два протеста - за и против Гешев.\r\nТол таксата ще е еднаква за магистрала и за второкласен път. Очакваните от дълго време тарифи за тол таксата, която тежките камиони ще трябва да плащат на километър, най-сетне бяха обявени. Те би трябвало да влязат в сила от март догодина. Предлаганите тарифи за камиони от 3.5 до 12 тона са от 4 до 7 ст. за километър в зависимост от евро катего-рията.   Отново солидна подкрепа за избора на Гешев след петчасово заседание на магистратите. Той получи солидна подкрепа с 20 гласа „за“ и едма четири против. за проведения професионален избор.\r\nНови завери преди пленума на „Позитано“ 20. Бриго Аспарухов и Румен Овчаров пазят гърба на Корнелия Нинова.Вътрешната опозиция втвърди тона – иска оставката на ръководството и промяна в партийния устав.    Вицепремиерът Красимир Каракачанов пред „Труд“: НАТО има проблеми, но не е с диагнозата на Макрон. Войнишки мемориал ще увековечи героизма на ген. Владимир Вазов в Плевен. От НАП сами ще смятат отстъпки при облагането, хората няма да дават бележки. Промените в данъчните закони приети на второ четене в комисия. През бюджетната комисия почти без дебат мина пакет от пет данъчни закона.Най-малко поправки за догодина има законът за облагането на доходите, а най-много – в закона за ДДС.\r\n900 българи на ден подават молба да останат в Англия. Тези, които не го направят, може да бъдат депортирани след Brexit. Това стана ясно след огласени в четвъртък данни от британското вътрешно министерство.    Според един от вестниците на Делян Пеевски, адвокат на Цветан Василев натискал основния свидетел на прокуратурата по делото КТБ Бисер Лазов. Карадалиев станал наместник на Василев при бягството му от правосъдието. Скандалният адвокат Лазар Карадалиев се е настанил в кабинета на Цветан Василев и е тормозил яростно бившия му главен счетоводител Бисер Лазов, който сега е основен свидетел по делото за разграбените между 4 и 5 млрд. лева от КТБ.\r\nПромоциите - цунами за джоба. Модата на Черния петък вече не е новост и у нас. Отвъд Океана тя обикновено се проявява като диво пазаруване почти на каквото и да е, само да е на промоция. Сериозно погледнато обаче, там потребителите отдавна имат изградена култура на покупки на редовна стока на намалени цени и си правят добре сметката. По този показател - не само по стандарта на живот, все още сме далеч от янките. Откакто падна Желязната завеса, все още обичаме да залитаме на промоциите. Така в супера ни пробутват парено жълто сирене за кашкавал на промоция, в който може да има и палма. ", "date": "2019.11.15", "title": "Новини или Novini: Картината на печата за 15 ноември"}
{"url": "https://www.actualno.com/curious/nu-pagadi-se-zavryshta-koga-se-ochakva-pyrvijat-epizod-video-news_1406437.html", "text": "      Филмовото студио „Союзмултфилм“ започва разработката на нова поредица на анимационния сериал „Ну, пагади!“. Първата серия ще излезе през лятото на 2020 г., каза Юлияна Слащева, председател на филмовото студио.           Първата серия може да бъде видяна в началото на лятото догодина, след което планираме 26 нови епизода на „Ну, пагади!“, каза Слащева пред репортери на културния форум в Санкт Петербург.    Културният форум се провежда в Санкт Петербург за осми път от 14 до 16 ноември. Основната му тема е „Културни кодове в условия на глобализация“, пише БГНЕС. ", "date": "2019.11.15", "title": "\"Ну, пагади!\" се завръща. Кога се очаква първият епизод (ВИДЕО)"}
{"url": "https://www.actualno.com/society/prognoza-za-vremeto-15-noemvri-petyk-news_1406361.html", "text": "      Днес ще преобладава слънчево време. Ще духа слаб юг-югоизточен вятър. Максималните температури ще са между 16° и 21°. В сутрешните часове на места в равнините ще има ниска облачност или мъгла. Ще бъде почти тихо. Минималните температури ще бъдат между 8° и 13°. Атмосферното налягане ще бъде близко до средното за месеца. Това съобщи за Агенция „Фокус” дежурният синоптик Виктория Клещанова от Националния институт по метеорология и хидрология (НИМХ).      Над Черноморието преди обяд ще бъде предимно облачно, след обяд облачността ще се разкъса. Ще духа слаб изток-югоизточен вятър. Максималните температури на въздуха ще са 18°-19°. Температурата на морската вода е 17°-18°. Вълнението на морето ще е 2-3 бала.\r\nНад планините ще бъде предимно слънчево. Ще духа слаб до умерен вятър от юг-югозапад. Максималната температура на височина 1200 метра ще е около 13°, на 2000 – около 7°.\r\nПрез почивните дни ще е без валежи. В източната половина от страната вятърът ще бъде от южната четвърт, предимно слаб. В планините и планинските райони, където ще бъде предимно слънчево, с разкъсана висока облачност, отново ще се затопли. В равнинната част от страната ще има ниска облачност или мъгла, която в отделни райони ще се задържа по-дълго и там дневните температури ще остават до около 12°. В останалата част от страната, където в следобедните часове ще има и слънчеви часове, максимални температури - между 15° и 20°. Преобладаващи минимални - между 5° и 10°. В понеделник южният вятър временно ще се усили. Облачността ще бъде предимно значителна, с повишена вероятност за превалявания, на повече места в южните райони от страната.   ", "date": "2019.11.15", "title": "Прогноза за времето - 15 ноември (петък)"}
{"url": "https://www.actualno.com/asia/izrael-otnovo-bombardira-ivicata-gaza-news_1406404.html", "text": "      Силите за отбрана на Израел (IDF) съобщиха за нови въздушни удари в южната част на ивицата Газа рано тази сутрин, заявявайки, че \"атакуват терористични цели\" на територията, предаде БГНЕС.      \"В момента поразяваме терористични цели на джихадисти в Газа\", написаха от IDF в Twitter. \"Това става, след като днес от Газа бяха изстреляни ракети, насочени срещу израелски цивилни\", гласи съобщението, цитирано от руската агенция Спутник, считана от мнозина на Запад за дезинформационна машина, действаща в услуга на Кремъл.   В предишна информация, отново публикувана в Twitter, израелските сили за отбрана отбелязаха, че две ракети, изстреляни в южен Израел от Газа, са били прихванати от системата за противовъздушна отбрана „Железен купол“.\r\nПрипомняме, че МВнР вече предупреди българските граждани да не пътуват за Израел, освен ако не е много наложително. Има и съвет ако отидем в Израел, да проверим къде е най-близкото бомбоубежище.   ", "date": "2019.11.15", "title": "Израел отново бомбардира ивицата Газа "}
{"url": "https://www.actualno.com/society/ot-dnes-15-noemvri-zadyljitelno-trjabva-da-sme-sys-zimni-gumi-news_1406410.html", "text": "      Пътна полиция напомня на шофьорите да обърнат специално внимание на състоянието на гумите на техните превозни средства, съобщиха от пресцентъра на МВР.      Според Закона за движение по пътищата, движещите се по пътя пътни превозни средства трябва да бъдат с гуми, предназначени за зимни условия, или с гуми с дълбочина на протектора не по-малка или равна на 4 mm през периода от 15 ноември до 1 март. С други думи - от днес трябва да имате зимни гуми.   Нарушителите на това изискване се санкционират с глоба от 50 лева. ", "date": "2019.11.15", "title": "От днес, 15 ноември, задължително трябва да сме със зимни гуми"}
{"url": "https://www.actualno.com/business/goranov-li-e-avtoryt-na-predlojenieto-pyrvijat-den-bolnichni-da-ne-se-plashta-news_1406420.html", "text": "      Кой е авторът на скандалното предложение първият ден от болнични да не се плаща? Официална информация още няма, но най-вероятно това е финансовият министър Владислав Горанов. Това всъщност е предположение на синдикатите, които вярват, че той стои и зад предложението минималната пенсия да стане 250 лева от 1 юли, 2020 година.      Новината беше абсолютно неочаквана, предвид развитието на нещата досега. През 2008 г. като временна мярка в кризата държавата стовари на работодателя първите три дни от болничния. В момента работодателят плаща през тези първи дни 70% от осигурителния доход, а от четвъртия НОИ поема 80%. От години работодателите настояват държавата да върне ангажимента на осигурителния институт. НОИ и кабинетът обаче категорично отказват да поемат това бреме. Преди да бъдат оповестени проектите на бюджетните закони за 2020 г., Асоциацията на индустриалния капитал излезе с алтернативни идеи за разтоварване на бизнеса от болничните. Именно в тях за пръв път се заговори част от дните да станат неплатени, за да има т.нар. период на изчакване. БСК обаче не подкрепи тези идеи с аргумента, че зад тези плащания стои осигурителен принос. В крайна сметка в законопроекта за бюджета на ДОО бе предвидено да се запази сегашният режим. Само преди дни социалният министър Бисер Петков обясни, че начинът на изплащане се запазва поради липсата на консенсус за промяна.   Досега премиерът Бойко Борисов не е коментирал, а и той вчера (14 ноември) замина за Солун, за среща на върха в Солун. Там премиерът обяви как 10 години много внимавал с данъците и не ги пипал, но не говори нищо за болничните и пенсията.\r\nПериодично министър-председателят обръща внимание на болничните, като само преди седмица каза следното: \"Ние сме изключително социална държава и всяка рестриктивна мярка създава проблем. Затова ще направим последен опит - дали с контрол на контрола - да направим специализирана лекарска комисия, която да отива и да проверява болничните листове. Ангажирали сме всички сили на полицията, да се опитаме, за да не пострадат пък реално тези хора, които са болни, заради тези, които мамят. Ще пробваме още веднъж с цялата сила на държавата дали може да се справим, ако не - тогава ще отидем на такива мерки. Това е много трудно доказуемо, ще кажете защо полицията не се занимава - защото всеки може да изкара, че има кръвно, докато отидат да го проверяват, може да му се нормализира кръвното. Това трябва да е култура на всички, всеки доктор, като се подписва, да знае, че ощетява останалите граждани\".  През юли тази година Борисов отново се разтревожи за болничните. \"Над 3.5 млн. болнични са издадени, миналата година са били 2 милиона. Това е голям бич за работодателите, докато някой си пълни джобовете. Никак не ми е приятно да арестувам доктори и медицински лица, защото всички ги уважаваме, но призовавам да спрат тази практика, защото много сериозно сме се заели\". На този фон обжалваните от НОИ болнични листове през 2018 г. са 9514, а проверките на лечебни заведения - 1174.\r\nСпоред оценки на фискалния съвет тази година разходите на бизнеса за първите три дни ще бъдат около 200 млн. лв. Отделно НОИ плаща над половин млрд. лв. В последните 5 г. разходите на държавното обществено осигуряване за изплащане на обезщетенията са нараснали с 54%. За 2018 г. НОИ е платил по това перо 557 млн. лв. - с над 195 млн. лв. повече от 2014 г. Изплатените работни дни през 2018 г. са 17.8 млн. срещу 14.9 млн. дни през 2014 г., или ръст от близо 20%.   Какво каза личен лекар след поредната тирада на Борисов за болничните - припомнете си в !     ", "date": "2019.11.15", "title": "Горанов ли е авторът на предложението първият ден болнични да не се плаща?"}
{"url": "https://www.actualno.com/business/kakvi-sa-pravata-ni-pri-sdelki-koito-ne-sa-sklucheni-v-magazin-news_1406385.html", "text": "      Потребителите са специално защитени, когато пазаруват стоки или услуги извън търговски обект – например в дома им, на работното място, по време на екскурзия или на презентации, тъй като е отчетен допълнителният момент, че в тези случаи те не са толкова внимателни. Това припомни Игнат Арсенов, главен директор „Контрол на пазара“ в Комисията за защита на потребителите.      Поводът е конкретен казус с израелска козметика, която по време на презентации е предлагана заедно със стокови кредити на индивидуално поканени по телефона потребители. „Има постъпвали в КЗП жалби, извършили сме проверки по всяка една от тях. Включително сме използвали и метода „таен клиент“ – наши служители са се представили пред търговеца като потребители, като така сме тествали как реагира търговецът, каква информация предоставя и т.н.“, посочи Арсенов.   „Най-важното нещо, което констатирахме, е че има информация за правото на отказ и когато потребителят го е упражнил надлежно и в срок, в крайна сметка то е било уважавано и парите му– връщани. Когато за покупката е теглен стоков кредит, договорът за него също се разваля и потребителите биват удовлетворявани“, обобщи Игнат Арсенов. Той допълни, че с отделна проверка експертите на КЗП са анализирали договорите за неравноправни клаузи, като такива не са установени. „Проверили сме и целия процес на предлагането на продукта от страна на търговеца за евентуално прилагане на нелоялни и агресивни практики. В конкретния случай не са установени такива“, добави той.  По думите му жалбите са намалели и в момента има само една, която е свързана с качеството на продукта, т.е. с рекламация, а не със самия начин на продажба, съобщиха от КЗП.\r\nСпоред Игнат Арсенов до проблеми при този способ за продажба може да се стигне поради невнимание и недостатъчно познаване на правата. „Просто потребителите се подвеждат заради мястото, на което им се продава, и решават да закупят. Но те могат да защитят правата си чрез предвидената в закона възможност за връщане на продукта в 14-дневен срок. Жалбите, които стигат до КЗП, са основно от потребители, които не са разбрали своите права, но в резултат на нашата намеса ги научават и ги упражняват, като съответно успяват да се откажат от договора“, коментира той.  Упражняването на правото на отказ в 14-днения срок става писмено пред търговеца, а не по телефона например, тъй като е добре да има доказателства. Потребителят не е задължен да посочва каквато и да било причина, ако реши да се откаже от договора в този период. След това имаме нов 14-дневен срок, в който трябва да върнем закупените продукти, а търговецът трябва да ни възстанови парите по същия начин, по който са заплатени. Ако сме платили с кредитна карта – по нея, ако е по банков път – с банков превод. В случай че търговецът не е информирал клиента си за правото на отказ, той подлежи на , а срокът за отказ от договора се увеличава с една година.\r\nПраво на потребителя е след разваляне на договора за покупка, да се прекратят и всички останали договори, които са свързани с него. „Ако ние сме си купили козметика, но същевременно сме сключили допълнителен договор за стоков кредит, той също се прекратява. Задължение на търговеца е да уведоми съответния кредитодател за това, за да бъде прекратен и този договор“, обясни още Арсенов.   В случай че търговецът не удовлетвори желанието на потребителя да се откаже от договора, той може да се обърне към Комисията за защита на потребителите, а впоследствие и към помирителните комисии, а като крайна инстанция – към адвокат и съд. „Комисията може да наложи санкция на търговеца и да съдейства на потребителя да му бъдат върнати парите – било то чрез директни преговори, чрез помирителните комисии или ако не се постигне доброволно разрешаване, да му даде насоки за това как може да се процедира към съда“, разясни експертът.    „Очевидно при този способ за продажба става дума за една много успешна в някои случаи маркетингова стратегия. Затова потребителите трябва да бъдат много внимателни, особено когато някой непознат неочаквано им се обажда по телефона и им предлага да им продаде нещо, да проведе проучване или да ги покани на някакво представяне или диагностика“, препоръча Игнат Арсенов. ", "date": "2019.11.15", "title": "Какви са правата ни при сделки, които не са сключени в магазин?"}
{"url": "https://www.actualno.com/chronicles/brazilija-e-objavena-za-republika-news_1406333.html", "text": "      Федеративна република Бразилия (на португалски: República Federativa do Brasil) е държава, заемаща централната и източната част на Южна Америка. Със своите 8,51 млн. km² (47 % от територията на континента) и 208 млн. жители страната се нарежда на пето място по площ и шесто място по население в света.      На Бразилия се падат между 15 и 20 % от световното биологично разнообразие, включително обширни природногеографски области като Амазония, Атлантическата гора, Пантанал и Серадо. Тя е единствената португалоговоряща страна в Америкаи същевременно е една от най-мултикултурните и етнически разнообразни държави в света, резултат от силните миграционни процеси.   От 1500 г., когато е открита от Педро Кабрал до 1822 г. Бразилия е владение на Португалската империя. След като получава независимост, страната е първоначално империя начело с представители на португалската кралска династия Браганса, а от 1889 г. възприема републиканско управление. Днес Бразилия е демократична федерална президентска република, образувана от 26 щата и един федерален окръг.\r\nСедма в света и първа в Латинска Америка по брутен вътрешен продукт, Бразилия днес има силно международно влияние както в регионален, така и в световен мащаб. Тя е една от основателките на Организацията на обединените нации, Г-20, Меркосур, Общността на португалоезичните държави, на Съюза на южноамериканските нации и е една от страните в групата БРИКС. През 2005 г. Бразилия е на 39-та позиция по качество на живот сред страните в света.   ", "date": "2019.11.15", "title": "Бразилия е обявена за република"}
{"url": "https://www.actualno.com/business/predsedateljat-na-aikb-poiska-ne-edin-a-tri-dni-ot-bolnichnite-da-ne-se-plashtat-news_1406434.html", "text": "       . Това заяви председателят на АИКБ Васил Велев след да не се плаща първият ден на болнични.      Според Велев, в Гърция, Италия, Кипър, Малта, \"в цяла Южна Европа\", се чакало по 3 дни, преди да се плащат болнични. Този тип разсъждения имат смисъл само при равни други условия, веднага опонира председателят на КТ \"Подкрепа\" Димитър Манолов. По думите му, предложението от вчера значи, че всички болнични са фалшиви.   Синдикалистът обяви, че има бизнес модел – само в София около 400 фирми се занимават единствено с осребряване на болнични. \"Не отричам това, което казва г-н Велев (бел. ред. – ) – \", попита председателят от КТ „Подкрепа” пред Нова телевизия.\r\n\" \", каза Велев, който обяви за активна страна в измамите с болнични служителите. \"Вие това сериозно ли го говорите\", отвърна веднага Манолов.  Председателят на АИКБ извади данни, които не цитира, че с предложението всеки съвестен служител щял да получи за година по 136 лева отгоре, защото в България средно всеки човек работил 2 дни по-малко, отколкото щяло да е без фалшиви болнични и се произвеждало годишно 1 млрд. лева по-малко БВП. На 500 заловени за фалшиви болнични има един наказан, добави Велев. Защо трябва да наказваме тези, които не са виновни, зададе въпрос Манолов, който не доведе до отговор.\r\nСъщевременно Манолов се съгласи, че бизнесът е бил натоварен да плаща първите 3 дни болничен като антикризисна мярка преди над 10 години и сега не изглежда справедливо този товар да продължава да им тежи. Той обаче не предложи решение, освен \"също глупава идея\" например петък и понеделник да не се плащат, ако се паднат в болнични. И обвини Велев, че , отговори Велев. \"Докато се правим на болни, това ще ни е дереджето\", завърши той.\r\n\"Не виждам никакво основание, това няма да доведе до нищо добро - най-много хората да започнат да си взимат 4 вместо 3 дни болничен.\" Това каза председателят на КНСБ Пламен Димитров пред bTV в коментар за решението първият ден от болничния да не се плаща.       По думите му борбата с фалшивите болнични не може да бъде за сметка на правото на човек, който се осигурява.\r\nДимитров съобщи, че заедно с представители на бизнеса са разработили предложение болничните да се изплащат от НОИ, документът е внесен при премиера преди два месеца. Според него държавата трябва да разследва фирмите-нарушители, а не да ощетява хората, които ползват болничен добросъвестно. Димитров подчерта, че майките взимат болничен 10-на пъти и това означава да се вземе половин заплата от майките без да се обясни защо. По думите му решението не може да бъде оправдано, след като хиляди хора ще пострадат без да имат вина. \"Хората ще реагират и ние ще ги поведем\", заяви председателят на КНСБ и допълни, че хората са много чувствителни към въпроса. Същевременно председателят на бюджетната комисия в парламента и депутат от ГЕРБ Менда Стоянова призна, че на коалиционния съвет, на който беше взето решението за болничните, призна, че е присъствал, но уточни, че не говорим само за болнични, а за четири неща, които били част от програмата на \"Обединени патриоти\". \" \" - тези знакови думи излязоха от устата на Стоянова.\r\nСпоред депутата от ГЕРБ, явно като през 2008-2009 година въвеждането работодателят да плаща първите 3 дни болнични било с цел работодателят да наложи контрол, но не се получило. \" \", обеща Стоянова.      Менда Стоянова посочи и, че . ", "date": "2019.11.15", "title": "Председателят на АИКБ поиска не един, а три дни от болничните да не се плащат"}
{"url": "https://www.actualno.com/europe/vyv-francija-zavalja-snjag-edin-zagina-i-hiljadi-ostanaha-bez-tok-news_1406400.html", "text": "      Най-малко 140 хиляди къщи останаха без ток в югоизточната част на Франция поради силни снеговалежи, а един човек загина, съобщи БГНЕС, цитирайки РИА Новости.      По-рано беше съобщено, че силният снеговалеж е прекъснал електропроводи в областта Ардеш, оставяйки над 60 хиляди жители без електричество.   \"В областите Дром, Изер и Ардеш 140 000 домакинства останаха без ток. Нашите ремонтни екипи са мобилизирани и работят\", се казва в изявление на електроенергийната компания Enedis.\r\nВ областта Изер срутило се от снега дърво е причинило смъртта на автомобилист.  Вчера в югоизточна Франция бе обявен оранжев код за опасно време поради обилните снеговалежи и заледявания. ", "date": "2019.11.15", "title": "Във Франция заваля сняг, един загина и хиляди останаха без ток"}
{"url": "https://www.actualno.com/cars/afrikanski-kral-kupi-na-rodata-si-120-bmw-i-19-rolls-royce-news_1406439.html", "text": "      Кралят на Есватини (бивия Свазиленд) - Мсвати III, реши да зарадва роднините си и им купе 120 коли на BMW и 19 на Rolls-Royce. Монархът се опита да вкара автомобилите в страната незабелязано, но беше разкрит и това предизвика огромен скандал.      Кралят има огромно семейство - 15 жени и 23 деца, както и голям брой роднини. Мсвати III е един от най-богатите монарси в света, като състоянието му се изчислява на 213 млн. щатски долара. В същото време неговите поданици заработват по 128 долара на месец (толкова е заплатата в държавата).   По тази причина държавният глава реши да скрие пристигането на автомобилите, като всеки от тях беше \"опакован\" и качен на автовоз. Камионът с колите обаче нямаше как да мине незабелязан през територията на малката африканска държава и негови снимки, на които се виждат луксозните автомобили, бяха публикувани в интернет.\r\nСъответно, това предизвика огромно възмущение. Лидерите на опозицията в Есватини обявиха, че кралят буквално е \"показал среден пръст\" на жителите на страната и е дал да се разбере, че единственият закон, който спазва, е самият той. Опозиционерите призоваха народа да излезе на митинг, като поискаха оттеглянето на Mсвати III от трона. Кралят обаче не се трогна и не смята да сдава властта.   ", "date": "2019.11.15", "title": "Африкански крал купи на родата си 120 BMW и 19 Rolls-Royce"}
{"url": "https://www.actualno.com/asia/poznato-lice-shte-e-novijat-premier-na-livan-news_1406399.html", "text": "      Новият премиер на Ливан ще бъде 75-годишен бивш финансов министър, съобщи БГНЕС, позовавайки се на РИА Новости.      Ливанските политически сили се договориха за нов премиер – това е бившият финансов министър Мухамад Сафади.\r\nИнформация, цитирана в местни медии, гласи, че новото правителство ще бъде съставено от \"технократи и политици\". Според местен телевизионен канал партията \"Мустабал\", ръководена от бившия премиер Саад Харири, ще бъде представена в правителството, но не и от известни личности.\r\nСафади е ръководил различни министерства в Ливан, а от 2011 до 2014 г. е бил министър на финансите в правителството на Наджиб Микати.  В Ливан участниците в граждански движения от 17 октомври блокираха основни пътища в цялата страна за две седмици. Поради масовите митинги банките, държавните институции, университетите и училищата не работеха. Заради протестите премиерът Харири подаде оставката си на 29 октомври. ", "date": "2019.11.15", "title": "Познато лице ще е новият премиер на Ливан "}
{"url": "https://www.actualno.com/politics/predstavljavashtijat-vss-omalovaji-napadkata-na-ivan-geshev-sreshtu-sydija-ot-vss-news_1406428.html", "text": "      Беше необходимо да се развие някакъв дебат, както се и случи. Може би дискусията да е била малко по-остра на моменти, но като че ли с цената на всичко се правеха опити процедурата да се забави или осуети. Това каза представляващият ВСС Боян Магдалинчев, който е на този пост като посочен от ГЕРБ, след повторния избор на Иван Гешев за нов главен прокурор.      Съдебният кадровик не видя заплаха в към съдия Атанаска Дишева, която гласува против него. Според Магдалинчев, Гешев е обяснил защо е говорил така още вчера – припомнете си тук . Г-жа Дишева е човек, който може да говори много, умее да се аргументира – най-вероятно г-н Гешев е казал, че е добър професионалист и може някога да стане добър общински съветник. Представителят на ВСС обяви за спорни качествата на бившия съдия Методи Лалов като ръководител – за разлика от тези на Дишева. Лалов стана общински съветник в Столичния общински съвет (СОС) от листата на \"Демократична България\", след като .   \"То бяха 3-4 дебати, вземане на становище по едни и същи въпроси\", заяви Магдалинчев, който обвини гласувалите против кандидатурата на Иван Гешев за главен прокурор (Лозан Панов, Атанаска Дишева, Олга Керелска и Цветинка Пашкунова – всичките съдии, избрани от съдиите във ВСС). Магдалинчев добави, че нямал обяснение защо са действали така.\r\nНа въпрос на bTV трябваше ли да има нова процедура, след като президентът Румен Радев каза, че няма истинска конкуренция, Магдалинчев повтори тезата, че ако не беше имало 17 или повече гласа в подкрепа на Гешев, тогава щеше да се започва процедурата по избор на обвинител номер едно от самото начало. Сега няма предпоставки назначаването да бъде спирано, подчерта представляващият ВСС – единствената е, ако Иван Гешев сам реши да се оттегли.  Според Магдалинчев, президентът Румен Радев ще подпише указ за утвърждаването на Гешев като главен прокурор в рамките на 7 дни. Представляващият ВСС счита, че Радев може да се обърне към Конституционния съд единствено за противоконституционност на законови норми. ", "date": "2019.11.15", "title": "Представляващият ВСС омаловажи нападката на Иван Гешев срещу съдия от ВСС"}
{"url": "https://www.actualno.com/europe/veche-ima-nastroenija-za-iskane-na-kompensacii-ot-velikobritanija-zaradi-brexit-news_1406395.html", "text": "      Петнадесет държави, включително САЩ, Индия и Нова Зеландия, изразиха загриженост от  забавянето на Brexit на срещата на Световната търговска организация (СТО) в Женева, предаде БГНЕС.      Австралийски представители заявиха, че техните износители на говеждо и агнешко месо вече са били пряко ощетени след няколкото отлагания на Brexit. А Бразилия заяви, че аспектът на Brexit по отношение на ирландската граница и тя да е де факто в Ирландско море - предложение на британския премиер Борис Джонсън, може да наруши правилата на СТО.   Основният проблем за петнадесетте държави е система, която им позволява по-лесен достъп до големия пазар на ЕС за ограничени количества от някои от техните стоки, предимно селскостопанска продукция. Това е система, известна като \"митнически квоти\".\r\nЧленовете на Световната търговска организация обикновено прилагат мита - данъци върху вноса - за много от стоките, които купуват от чужбина. За някои продукти те поеха ангажимент да позволят да бъдат внесени определени количества с по-ниски от обичайните мита. В някои случаи митата са нулеви. За австралийските фермери е по-изгодно например да продават говеждо месо в Европа. Brexit усложнява това, тъй като настоящите квоти са за целия ЕС, включително Великобритания.  След Brexit Обединеното кралство и ЕС трябва да решат как да ги разделят. Някои страни се опасяват, че това би могло да доведе до по-малко благоприятен достъп, отколкото в момента имат до големия и богат европейски пазар.\r\nСТО предупреди, че търговските войни застрашават жизнения стандарт и работните места   Австралия заяви, че Обединеното кралство и ЕС са предложили различни начини за разпределяне на квотите, които биха допринесли за по-малък достъп, отколкото австралийските износители имат в момента. Друга тревога е, че Великобритания и ЕС могат сами да използват част или дори цялата квота на другата страна. САЩ твърдят, че това може сериозно да удари продажбите на свинско месо и вино.    Някои държави изискват обезщетение от Обединеното кралство и ЕС. В СТО това обикновено би означавало намаляване на митата за други стоки. ", "date": "2019.11.15", "title": "Вече има настроения за искане на компенсации от Великобритания заради Brexit"}
{"url": "https://www.actualno.com/america/evo-morales-ne-se-e-otkazal-da-se-vyrne-na-bjal-kon-v-bolivija-news_1406411.html", "text": "      Бившият президент на Боливия Ево Моралес заяви, че ще се върне у дома, ако парламентът не приеме подадената от него оставка. Той каза това в интервю за вестник Universal, предаде БГНЕС.      \"Оставката ми е в законодателното събрание. Ако парламентът не я приеме, аз се връщам. Сега чувствам, че мога да успокоя Боливия.\", каза Моралес.   Според бившия президент, получил политическо убежище в Мексико, мирът в страната не може да бъде наложен с оръжие, както се случва в момента. „Мирът в Боливия ще бъде постигнат с диалог с участието на ООН, католическата църква и посредническите страни.“, добави той. ", "date": "2019.11.15", "title": "Ево Моралес не се е отказал да се върне на бял кон в Боливия"}
{"url": "https://www.actualno.com/society/dietolog-risk-ot-postite-njama-news_1406355.html", "text": "      \"Относно постите аз съм „за“ това нещо, тъй като постите прочистват тялото и духа, най-вече тялото от токсини. Здравето на човек много бързо се подобрява като започне да пости.\" Това заяви Диетологът д-р Огнян Симеонов в интервю за Агенция „Фокус“ във връзка със започващите Коледни пости.      По думите му повечето хора, минавайки през избират да станат вегетарианци, тъй като виждат постенето колко добре им се отразява на тялото и изобщо на настроението, съня. Хората, които са решили да постят за първи път да не го правят, защото е модерно, а да го направят, защото те са решили да пречистят по един или друг начин тялото си. Трябва да направи по един или друг начин пречистване на цялото тяло и да спре да яде всичко животинско, за да разбере как ще се почувства в следващите две-три седмици и категорично човек ще се почувства изключително добре, защото още Хипократ го е казал: „Нека нашето лекарство бъде нашата храна и обратното“.   \"Моето лично мнение е, че няма проблем човек да пости, стига обаче да се консултира с лекар и ако лекарят му забрани и му каже, че това нещо не трябва да се прави, защото по един или друг начин може да навреди и наруши – чак тогава. Но до момента това, което съм изчел като литература и съм гледал различни семинари, на които съм присъствал, нито един доктор не е казвал, че е противопоказно за нещо, което може да причини определен проблем. Така че винаги консултацията с доктор би била добре.\", допълни още той.\r\nСпоред д-р Огнян Симеонов повечето хора се притесняват, че по време на постите нямат допълнителен прием на протеини:  \"Това, което мога да кажа, че приемането на протеин най-силният, най-качественият протеин въобще от това, което мога да кажа аз е, че е беленият коноп. Беленият коноп съдържа над 20 аминокиселини, от които 9 са незаменими. И няма в света хранителен продукт, който да съдържа тези показатели. Така че това се води като най-доброто нещо като протеин и то растителен. Постенето е подходящо за всеки един човек.\" Съществува ли риск при постенето?    \"За мен лично, риск от постите няма. Лекарите, които казват, че има риск от това, нека се обосноват и да кажат какви са рисковете и какво може да причини или ако го каже, да обясни научно къде може да го прочетем. Да обясни, а не да хвърля думи на вятъра, защото много често съм чувал изказвания от лекари на думи: „От еди кое си нещо са пострадали определена група хора.“ Но в коя страна, кои са тези хора? Не може да разберем и по този начин става така, че има едни думи, които са хвърлени в пространството без да са подплатени с някакви знания, анализи или научни документации.\", каза д-р Огнян Симеонов.    Той допълни, че човек започва да спи по-добре. Голяма част от хората започват да изгарят излишните телесни мазнини, подобрява им се настроението,  най-вече, защото когато се подобри настроението и самочувствието на човек и най-вече жизнените сили стават по-силни. Човек се чувства по-енергичен, няма я тази умора, която някои хора казват пролетна умора или каквато и да е умора. Има много плюсове човек да го направи и затова по-голям процент от хората избират да забравят за месото и стават вегетарианци, защото през този период, в който са постили, те виждат много плюсове, а те досега не са ги наблюдавали. Хора, които са на някакви лекарства и почват да постят, виждат че лекарствата вече не са им нужни, защото тялото по един или друг начин се изчиства- обновява и човек се чувства прекрасно. Кои са най-често допусканите грешки в захранването след края на постите? \"За мен най-често използваната грешка, използвана при хората е, че още първия ден наблягат на големи количества месо. След такъв пост независимо дали е 10, 20, 30, или 40 дена, не е нужно да даваме на тялото трудно смилаема храна, която е месото в трудносмилаеми количества. Нека първият ден започнем с 50 грама, след това да минем на 100 грама и да разберем едно, че човек не трябва да изяжда повече от 150 грама месо на едно хранене, тъй като тялото не може да преработи голямо количество храна. Например, ако човек изяде 300 грама пържола, 150 ще ги усвои, а другите 150 ще ги обърне на мазнина или сланина. Това е равносилно да изядем 150 грама сланина, така че ако не превишаваме 150 грама месо на едно хранене – еквивалента на 200 грама риба е добре. Разбира се, големи количества салати най-важното е да знаем, че около 80% от храната да е в суров вид. Готвените неща да са около 30%, а 70% да бъдат около сурови вариант като всички плодове, зеленчуци- зарзаватите да не забравяме на второ място, защото те са много полезни като сок от кисело зеле, всичките форми на туршия са изключително подходящи – в тях има и малко количество B12 има и полезни бактерии, пробиотичните, които са полезни за всички хора.\", информира още д-р Огнян Симеонов.    ", "date": "2019.11.15", "title": "Диетолог: Риск от постите няма"}
{"url": "https://www.actualno.com/health/koi-profesii-sa-naj-opasni-za-jenskoto-syrdechno-zdrave-news_1406359.html", "text": "      Според първоначалните резултати от изследванията, представени на конференцията на Американската асоциация за сърдечно-съдови заболявания във Филаделфия, социалните работнички, медицинските сестри и други здравни работници, както и касиерките са в по-лошо сърдечно здраве от , работещи други професии, предаде БГНЕС.      Изследването включва 65 000 в менопауза със средна възраст 63 и 20 най-често срещани професии. Според данните отношението на гореспоменатите професии към другите професии изглежда така:    Социалните работнички са 36% по-склонни да се сблъскат със сърдечно-съдови проблеми. Касиерките в търговията на дребно са с над 33% по-голяма вероятност.  За медицинските сестри този риск е с 14% по-висок от други професии.\r\nСлужителките в други отрасли на здравеопазването са с 16% по-склонни да развият сърдечни заболявания.   За разлика от тях търговските представителки и агентки, както и секретарките, са с най-малък риск от сърдечно-съдово заболяване.     ", "date": "2019.11.15", "title": "Кои професии са най-опасни за женското сърдечно здраве"}
{"url": "https://www.actualno.com/cinema/filmyt-za-botev-na-proshtavane-veche-moje-da-se-gleda-svobodno-v-youtube-news_1406473.html", "text": "      Документалният филм „На прощаване“ (2018), посветен на Христо Ботев, вече може да се гледа свободно в Youtube. Той е с продължителност 28 минути.      Ето и съобщението на авторите на лентата – Борислав Марков и Атанас Янев – поместено в официалната на екранното произведение:\r\n„Здравейте, приятели!\r\nПишем този пост със смесени чувства.  От една страна сме щастливи да ви съобщим, че документалният филм \"На прощаване\" (2018), посветен на Христо Ботев, вече е достъпен за свободно гледане в Youtube ето от От друга страна сме тъжни – заради всички онези трудности и перипетии, които, в крайна сметка, не ни позволиха да направим така, че \"На прощаване\" да се разпространи подобаващо, и буквално унищожиха нашия ентусиазъм.\r\nПрез почти цялото време, от момента на създаването на филма, та чак досега, понесохме много удари на най-различно ниво - институционално, обществено-политическо, финансово. Опитахме се да разпространим лентата по телевизии, да влезем и в киносалоните - навсякъде срещахме или неразбиране, или откровено нежелание дори да ни се обърне поне малко внимание. Или пък завоалирано ни се заявяваше, че лентата не е политкоректна - тоест, не е \"приспособена\" и \"адаптирана\" към съвременните \"изисквания\" на времето.    Отново подчертаваме, че не сме получавали нито държавно, нито частно, нито каквото и да било друго финансиране от когото и да било, и когато и да било – целият проект е реализиран изцяло с нашите лични средства. Идеята ни беше да направим една пълноценна, качествена, обективна и изцяло независима от всякакви неблагоприятни външни фактори продукция, която да достигне до повече хора. И всъщност, може би в това е големият ни грях - в България няма кой да ти позволи нещо подобно, не и днес.\r\nВсе пак успокоение за нас е, че останахме верни на себе си, на своите ценности, и на произведението, в което вложихме толкова много труд, любов и лишения в рамките на две години. Изпълнихме дълга си с чиста съвест. Създадохме филма не с цел да забогатеем или да се появяваме по медиите, а защото това е на-малкото нещо, което можем да направим за България и нейните велики синове като Ботев.\r\nНе променихме филма така, че да се харесаме на когото и да било. Не подменихме историческата истина. Не спестихме нищо. Назовахме нещата с истинските им имена. И не съжаляваме за това.\r\nЗа останалото ще ни съди Историята.\r\nПожелаваме ви приятно гледане!”    ", "date": "2019.11.15", "title": "Филмът за Ботев „На прощаване“ вече може да се гледа свободно в Youtube"}
{"url": "https://www.actualno.com/europe/investicionnata-banka-na-es-spira-da-finansira-proekti-razchitashti-na-izkopaemi-goriva-news_1406388.html", "text": "      Европейската инвестиционна банка (ЕИБ) , че ще спре финансирането на проекти за изкопаеми горива от 2022 година като част от нова стратегия, насочена към борба с изменението на климата.      \"Ще спрем да финансираме проекти за изкопаеми горива и ще стартираме най-амбициозната стратегия за инвестиции в климата във всяка публична финансова институция\", се казва в изявление на президента на банката Вернер Хойер.   ЕИБ всъщност сменя стратегията и вече ще обръща внимание приоритетно на проекти, които щадят климата и помагат за овладяване на глобалното затопляне. За целта, банката си поставя пет принципа за финансиране на проекти в енергийния сектор – приоритет на енергийната ефективност, подкрепа за технологии за нулеви въглеродни емисии, финансиране на проекти, които децентрализират производството на ток, осигуряване на пари за източници на ток като Слънцето и вятъра, както и засилване на влиянието на вложенията в трансформацията на енергийното производство извън ЕС.\r\nПрез последните 5 години ЕИБ е осигурила 65 млн. евро за източници за възобновяема енергия. Сега ЕИБ се цели в това да даде 1 трилиона евро за периода 2021 – 2030 година в проекти за енергийна ефективност.  Какво направи в борбата срещу климатичните промени Холандия - вижте в ! ", "date": "2019.11.15", "title": "Инвестиционната банка на ЕС спира да финансира проекти, разчитащи на изкопаеми горива"}
{"url": "https://www.actualno.com/america/amazon-se-gotvi-da-ide-na-syd-zaradi-pentagona-news_1406402.html", "text": "      Интернет гигантът Amazon заяви намерението си да обжалва решението на Министерството на отбраната на САЩ да сключи с Microsoft договор за облачни услуги на стойност 10 милиарда долара, съобщи Би Би Си.      Първоначално Amazon беше смятан за фаворит за спечелване на контракта. Компанията, която вече предоставя облачни услуги на ЦРУ, заяви, че решението е взето под политически натиск.   Преди време Доналд Тръмп нападна главния изпълнителен директор на Amazon Джеф Безос, който е и собственик и на вестник The Washington Post. Впоследствие Пентагонът забави решението си да възложи поръчката до 25 октомври, когато беше обявено, че работата ще бъде предоставена на Microsoft. Проектът, известен като \"Джедай\" (абревиатурата идва от Joint Enterprise Defence Infrastructure), е предназначен да модернизира системите за обмен на данни в рамките на американската армия.\r\nГоворителят на Amazon каза пред BBC следното: \"Услугите на Amazon Web Services са изключително квалифицирани да предоставят технологията, от която се нуждаят американските военни…Ние също така смятаме, че е изключително важно за страната ни правителството и избраните от него ръководители да администрират поръчките обективно и по начин, свободен от политическо влияние\".  Служител на Министерството на отбраната на САЩ заяви пред BBC, че няма да спекулира с потенциални бъдещи съдебни спорове. ", "date": "2019.11.15", "title": "Amazon се готви да иде на съд заради Пентагона"}
{"url": "https://www.actualno.com/curious/igrata-vyv-facebook-kyde-e-krasi-nameri-hiljadi-fenove-news_1406271.html", "text": "      В тотално забавление се превърна Facebook профилът на „Краси”, на който всеки фен търсеше да познае къде е скрита майонезата? Страхотните награди - БЛУТУУТ КОЛОНКИ предизвикаха интереса на много фенове. Над 5 000 участника взеха участие в KrassiPlay-2019 година.      Ето и имената на късметлиите, които си заслужиха награди можете да видите на: . KrassiPlay е традиционна кампания на майонеза „Краси”– стартирал в далечната 2007 година Конкурсът стана популярен като надпревара на най-добрите ястия с майонеза. През годините над 50 000 рецепти с майонеза бяха получени за участие  в кулинарната битка. В 2018 година Конкурса на „Краси” е надграден, като всеки участник можеше да изпрати видеоклипче как готви и се забавлява с любимата майонеза.  А в 2019 KrassiPlay  предложи играта Къде е „Краси” за всички фенове на майонеза „Краси”.\r\nПрез тази година Фабрика за майонеза „Краси” отбелязва своя 25 годишен юбилей и бе посочена за 5-ти пореден път като „Любима марка” на българския потребител в едноименната класация. ", "date": "2019.11.15", "title": "Играта във Facebook - Къде е \"Краси\" намери хиляди фенове "}
{"url": "https://www.actualno.com/politics/boil-banov-syzrja-lichna-vendeta-v-kazusa-s-largoto-news_1406443.html", "text": "      Министърът на културата Боил Банов намекна, че става въпрос за лично отмъщение в казуса с \"Ларгото.\"      \"Да е жив и здрав този гениален интелект, няма как да го кажа кой е в студиото, защото ще ми направите голяма беля в личен план. Хората трябва да са наясно, че не сме глупаци, че не се подлъгваме по линията на пощенските кутии. Това са лични вендети\", обясни пред bTV.   На въпрос дали ще подаде оставка, той отговори, че ще подаде сигнали в прокуратурата, но ако премиерът му поиска оставката, ще я подаде мигновено. \r\nБанов допълни, че в продължение на 7 месеца е очаквал насрочване на датата за дело на трета инстанция за По думите му, жалбата срещу решението на съда да не се образува дело не е входирана в официалния документооборот на министерството. Т.е. това е бил самостоятелен отговор от страна на правния отдел на министерството.  Според министъра, в случая не може да става въпрос за липса на опит или объркване. \r\n\"Вероятно това не е случайно. Болен мозък може да реши, че аз въздействам, че съдействам да се спре искът. Някой ги е спрял, то е много ясно кой ги е спрял, това е продължение на играта срещу мен, срещу моя престиж, срещу престижа на ГЕРБ\", каза още министърът на културата.   Вижте повече по темата с оправданията на министъра на културата в      ", "date": "2019.11.15", "title": "Боил Банов съзря лична вендета в казуса с Ларгото"}
{"url": "https://www.actualno.com/balkani/borisov-pred-poslanika-na-sasht-v-gyrcija-diversifikacijata-e-prioritet-news_1406467.html", "text": "      Премиерът Бойко Борисов се похвали на посланика на Съединените щати в Гърция Джефри Пиат с постигнатия напредък по изграждането на газовата връзка Гърция-България. Тя е от стратегическо значение за гарантиране  енергийната сигурност в региона. Диверсификацията на източниците и маршрутите за доставка на природен газ за България и региона на Югоизточна Европа бе основен акцент в разговорите. Борисов подчерта и факта, че от началото на 2019г. до момента доставките на втечнен  природен газ за българския пазар са 396 млн. куб. метра, в това число и 182  млн. куб. метра газ с произход САЩ.      Срещата между министър-председателя и посланика на Съединените американски щати в Гърция Джефри Пиат бе в рамките на Четвъртата среща на върха в Солун, съобщават от правителствената пресслужба.   Премиерът Бойко Борисов и посланик Пиат обсъдиха и участието на България като акционер в проекта за изграждане на терминал за втечнен природен газ до Александруполис, Гърция. Българската страна е взела решение да участва с 20% в капитала на проектната компания. В момента „Булгаргаз“ прави анализ за количествата втечнен природен газ, които предстои да резервира в рамките на втората обвързваща фаза на пазарния тест.\r\nВ хода на разговора беше дадена висока оценка за сътрудничеството между България и САЩ в областта на сигурността и отбраната като партньори в НАТО, съобщава БГНЕС.   ", "date": "2019.11.15", "title": "Борисов пред посланика на САЩ в Гърция: Диверсификацията е приоритет"}
