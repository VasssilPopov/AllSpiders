{"url": "https://www.actualno.com/politics/radev-kritikuva-sdelkata-za-f-16-i-drastichnoto-namaljavane-na-subsidiite-news_763616.html", "text": "    Офертата на САЩ за новите ни изтребители е 3, 45 млрд.лв. с ДДС и със 100% авансово плащане. Това е . Няма преговори за сваляне на цената. Ако се свали цената, това означава орязване жестоко на пакет а.      Този самолет няма целеви способности, той е по-слаб от Су-25 . Силно се съмнявам, че българското правителство ще вземе самолет без способности, още повече че този самолет ще е с 1 милиард повече. Рискуваме и неговата поддръжка. Офертата е на гърба на ВВС. Това заяви президентът Румен Радев пред \"Панорама\" по БНТ.   „Самолетът е само на върха на огромна пирамида, на сложен пакет, който включва и самолетите, и въоръжението, и спомагателното оборудване, и наземното оборудване за поддържка и логистика, за анализ и подготовка на мисиите, обучението на летците и техниците. Ако един от тези компоненти не е пълноценен, бойните възможности драстично се свиват“, обърна внимание президентът.\r\nРадев посочи, че реалностите разкриват непрекъснато наивността и неподготвеността на правителството по отношение на американското законодателство.  „За да влезем в някаква приемлива цена, правителството предприе ход за сваляне на цената чрез единствения възможен начин- орязване на пакета, и то жестоко“, подчерта той.\r\n„Оттук нататък какви са възможните действия. Ето при нас са американските партньори за последни уточнения на пакета. Силно се надявам, че правителството няма да допусне за тази цена, да вземе самолет без способности, иначе това ще бъде безотговорно“, изтъкна Радев.\r\nТой уточни, че се явяв а скрит разход от около още 1 млрд. лева , който правителството трябва да даде.       „Ако не го даде сега, тези 3 млрд., изникват много въпроси. Кога този самолет ще придобие пълни многоцелеви възможности, пълния пакет въоръжение, така както сме заявили, и много други въпроси. Рискуваме и поддръжката му, защото липсват редица важни елементи от неземния пакет оборудване“, каза още държавният глава.\r\nЗа мен България винаги е била на първо място и дори съм рискувал живота си за родината, но мнозина у нас няма да разберат това, подчерта Радев. Той не пропусна да кометгипа и темата с Гоце Делчев. Гоце Делчев е бележит български революционер, подерта президентът, коментирайки днешния скандал с Македония на тази тема. Договорът между България и Македония е декларация с добри намерения, а между Македония и Гърция с конкретни ангажименти.  За нас е важно да се  пресече кражбата на българската история и тази комисия няма да се справи с този проблем. Винаги ще подкрепяме Македония по нейния европейски път, но това не може да е безусловно, каза той.      Държавният глава изказа мнение и за партийната субсидия. \"Субсидиите за партиите трябва да се намалят , предвид бедността в България, но тя не може да бъде и прекалено ниска . „Партийната субсидия не може и да бъде прекалено ниска, защото рискът го споделят всички- зависимост на партиите от външни интереси“, заяви Румен Радев.\r\n„И в хода на предизборната кампания, и във встъпителното си слово пред Народното събрание ясно съм изразявал своята позиция по този въпрос- че субсидиите трябва да бъдат намалени, и то чувствително, но все пак да имат едно разумно ниво. Така че партиите да не изпадат в зависимости от бизнес кръгове и интереси “, посочи държавният глава.\r\nБългария я няма на инвестиционната карта на Китай, подчерта още Радев в навечерието на посещението си в Поднебесната империя. ", "date": "2019.06.28", "title": "Радев критикува сделката за F-16 и драстичното намаляване на субсидиите"}
{"url": "https://www.actualno.com/sciencelogy/euractiv-zapadnite-slujbi-sa-haknali-jandeks-za-da-shpionirat-akaunti-news_763444.html", "text": "    Хакери, работещи за западните разузнавателни служби, са пробили руската интернет търсачка Яндекс в края на 2018 година, като са използвали рядък вид зловреден софтуер в опит да шпионират потребителски акаунти, пише базираното в Брюксел онлайн издание EURACTIV, като се позовава на четирима неназовани източници на Reuters. Материалът е представен без редакторска намеса от агенция \"Фокус\".      Известно е, че , наречен Regin, се използва от Алианса за споделяне на разузнавателни данни \"Five Eyes\" на САЩ, Великобритания, Австралия, Нова Зеландия и Канада, съобщиха източниците. Службите за разузнаване в тези страни отказаха да коментират.\r\nЗападните кибератаки срещу Русия рядко се признават или говорят публично. Не можеше да се определи коя от петте страни стои зад атаката срещу Яндекс, съобщиха източници в Русия и другаде, трима от които имаха пряко познание за хака. Нарушението е извършено между октомври и ноември 2018 г.\r\nГоворителят на Яндекс Иля Грабовски призна инцидента в изявление пред Ройтерс, но отказа да предостави допълнителни подробности. „Тази атака беше открита на много ранен етап от екипа по сигурността на „Яндекс“. Тя беше напълно неутрализирана, преди да бъде нанесена щета“, каза той.  Компанията също така заяви, че „отговорът на екипа за сигурност на Яндекс гарантира, че никакви потребителски данни не са компрометирани от атаката“.\r\nКомпанията, широко известна като \"руския Google\", за редица онлайн услуги от търсене в интернет до резервации по електронна поща и викане на такси, твърди, че има повече от 108 милиона потребители месечно в Русия. Също така работи в Беларус, Казахстан и Турция.   Източниците, които описаха пред Ройтерс, заявиха, че хакерите търсят техническа информация, която може да обясни как Яндекс удостоверява потребителските акаунти. Такава информация може да помогне на шпионска агенция да се представя за потребител на Яндекс и да има достъп до техните лични съобщения.    Хакът на изследователската и развойна част на Яндекс е бил предназначен за шпионски цели, а не за разрушаване или кражба на интелектуална собственост. Хакерите тайно поддържаха достъп до Яндекс поне няколко седмици, без да бъдат открити, казват те.\r\nЗловредният софтуер на Regin беше идентифициран като инструмент на „Петте очи“ през 2014 г. след разкритията на бившия изпълнител на Агенцията за национална сигурност на САЩ (NSA) Едуард Сноудън.\r\nДокладите на The Intercept, в партньорство с холандски и белгийски вестник, свързват по-ранна версия на Regin с пробив в белгийската телекомуникационна компания Belgacom през 2013 г. и съобщават за отговорността на британския щаб на шпионската агенция (GCHQ) и NSA. По това време GCHQ отказа да коментира и АНС отрече да е участвала.    Експертите по сигурността твърдят, че приписването на кибератаки може да бъде трудно поради методите за заблуждаване, използвани от хакерите.   Но някои от кодовете на Regin, намерени на системите на Яндекс, не са били използвани в нито една от известните предишни кибератаки, съобщиха източниците, намалявайки риска от нападателите да използват умишлено известни западни инструменти за хакерство, за да покрият следите си.\r\nЯндекс извика на помощ руската компания за киберсигурност Kaspersky, която установи, че нападателите са се насочили към група разработчици в Яндекс, казаха три източника. Частната оценка от Kaspersky, описана на Ройтерс, заключи, че хакерите вероятно са обвързани със западното разузнаване, пробило Яндекс, използвайки Regin.\r\nГоворител на Kaspersky отказа да коментира.\r\nАмериканският офис на директора на националното разузнаване отказа да коментира. Съветът за национална сигурност в Белия дом не отговориха на молба за коментар.   Кремъл не отговори веднага на молба на Ройтерс за коментар.\r\nБазираната в Москва , котирана на NASDAQ в САЩ и Московската борса, е подложена на по-строг регулаторен контрол от руското правителство след приемането на нови интернет закони. Бившият руски министър на икономиката и търговията Херман Греф стана член на борда на Яндекс през 2014 г.\r\nАмериканската фирма за киберсигурност Symantec заяви, че наскоро е открила и нова версия на Regin. Symantec отказа да обсъди къде е открита тази извадка, позовавайки се на поверителността на клиента.\r\n„Регин е перлата в короната за атаките, използвани за шпионаж. Архитектурата, сложността и възможностите й се намират в своя собствена лига“, каза Викрам Тхакур, технически директор на Symantec Security Response. „Виждали сме различни компоненти на Regin през последните няколко месеца“.\r\n„Въз основа на виктимологията, съчетана с инвестициите, необходими за създаването, поддържането и управлението на Regin, ние вярваме, че в най-добрия случай има няколко страни, които биха могли да стоят зад нейното съществуване“, каза Такур. - Регин се върна на радара през 2019 година“. ", "date": "2019.06.28", "title": "EURACTIV: Западните служби са хакнали \"Яндекс\", за да шпионират акаунти"}
{"url": "https://www.actualno.com/society/prokuraturata-povdigna-obvinenija-na-kmeta-na-zlatarica-pencho-chanev-news_763550.html", "text": "    Прокуратурата повдигна обвинение за принуда на кмета на община Златарица Пенчо Чанев. Днес сутринта градоначалникът пристигна в Окръжната следствена служба във Велико Търново заедно с адвоката си, предаде БГНЕС. 40 минути по-късно Чанев си тръгна от Следствието с обвинение. Чанев отказа да даде повече информация за разследването, което се води срещу него, но заяви, че три месеца преди местните избори явно е навредил на нечии интереси.      Той управлява балканската община трети мандат. На излизане от Окръжната следствена служба той съобщи, че през последните години е бил разследван и проверяван многократно от различни институции, които до този момент не са открили нарушения.   Чанев е кмет, избран от ПП ВМРО. ", "date": "2019.06.28", "title": "Прокуратурата повдигна обвинения на кмета на Златарица Пенчо Чанев"}
{"url": "https://www.actualno.com/sofia/fandykova-poiska-nova-ostavka-na-arhitekta-na-mladost-news_763562.html", "text": "    След като през тази седмица столичната кметица Йорданка Фандъкова поиска и получи оставката на ръководителя на строителния контрол към Столична община (СО) Влади Калинов - заради индулгенцията за терасата на председателя на Антикорупционната комисия Пламен Георгиев, наред е друга оставка. Този път на ешафода е главният архитект на \"Младост\" - арх. Стефан Стефанов.      Причината за искането е позволение за строеж при блокове 401 - 409 в \"Младост\". Ето как Фандъкова обясни случилото се в страницата си във Facebook: \r\n\"По моя заповед работна група с общински съветници от всички политически сили, главният архитект на София арх. Здравков и кмета на „Младост“ арх. Русев, от няколко месеца разглеждат проблемните имоти в „Младост“ с предвидено застрояване, които искаме да запазим като градини и зелени площи. Днес разбрах, че докато текат преговори за преместване на тези имоти на общински терени, главният архитект на район „Младост“ е издал разрешение за строеж на един от тях - при бл. 401 в „Младост“ 4. Това освен явен саботаж на преговорите е и провокация към нашите общи усилия с общинския съвет да запазим за зелени площи терени, които са междублокови пространства и градини. Настоявам кметът на „Младост“ да поиска оставката на главния архитект на района арх. Стефанов. Главният архитект на Столична община арх. Здравков изисква за проверка цялата документация на проекта\".   За случващото се публично пръв съобщи общинският съветник Войслав Тодоров.  ", "date": "2019.06.28", "title": "Фандъкова поиска нова оставка - на архитекта на \"Младост\""}
{"url": "https://www.actualno.com/sciencelogy/italija-globi-facebook-1-mln-evro-po-sluchaja-cambridge-analytica-news_763571.html", "text": "    Италианският  орган за защита на личните данни наложи глоба на Facebook в размер на един милион евро (1,1 милиона долара) за нарушаване на законите за защита на личните данни в резултат на скандала Cambridge Analytica, предаде БГНЕС.      Наказанието е за \"незаконни действия, извършени в случая Cambridge Analytica - компанията, получила достъп до данните на 87 милиона потребители чрез приложение за психологически тестове\", се казва в официално изявление.   Социалната мрежа е разкъсвана от противоречия след разкритията, че неактивни политически консултанти от Cambridge Analytica са използвали лични данни на десетки милиони потребители на Facebook с политическа цел. Същата консултантска компания е работила и по кампанията за референдума за Brexit през 2016 г. в Обединеното кралство и в предизборната кампания на Доналд Тръмп през същата година.\r\nОрганът за контрол на неприкосновеността лични данни заяви, че глобата е свързана с изтеглянето на приложението \"This is your digital life\" от 57 италианци чрез Facebook, откъдето са събрани данни за още 214 077 италиански потребители без тяхното съгласие  \"Ние сме твърдо решени да защитаваме неприкосновеността на личния живот и инвестирахме в ресурси, технологии и партньорства, както и наехме над 20 000 души за работа по сигурността само през последната година\", съобщи Facebook.\r\nКритиците критикуват наблюдателния орган за това, че глобата на социалния гигант е „сравнително малка“, докато анализаторите твърдят, че тя е ниска, защото престъплението е извършено преди новата европейска рамка за защита на данните да влезе в сила.   През декември италианският орган за конкуренцията глоби Facebook с 10 милиона евро за продажба на данни на потребители, без да ги информира и за \"агресивно\" обезкуражаване потребителите да се опитват да ограничат начина, по който компанията споделя техните данни.     ", "date": "2019.06.28", "title": "Италия глоби Facebook 1 млн. евро по случая Cambridge Analytica"}
{"url": "https://www.actualno.com/asenovgrad/dyrvo-padna-ot-burjata-v-asenovgrad-svlachishte-pochti-zatvori-pytja-za-smoljan-news_763587.html", "text": "    Асеновград отново е под вода. дъжд, изсипал се в продължение на около три часа, заля улици, тротоари, градинки. Заваляха и снимките и видеата в социалните мрежи. Закъсали автомобили задръстиха основни пътни артерии. Паднало върху кола дърво в района на кръстовището на булевард \"България\" с квартал \"Запад\" на косъм се размина без жертви и пострадали. Предприети са мерки по обезопасяване и разчистване на терена.      В дежурната на асеновградска община са постъпили сигнали и за няколко наводнени приземни етажа. Състоянието на улиците, които очакват ремонт след бедственото положение в първите дни на юни тази година, видимо все повече се влошава. Една от тях е \"Йордан Йовков\" в квартал \"Долни Воден\". Там водата си преминава съвсем спокойно, като в коритото на буйна река. Хората се оплакват, че не могат да заспят спокойно вече много вечери подред, защото се страхуват от наводняване на домовете си и отправят апел към градската управа да се предприемат скорошни мерки.   Припомняме, че за да бъде извършен ремонт на улиците, засегнати от поройния дъжд на 03.06.19 г., община Асеновград отдели близо 200 000 лева от бюджета си, с решение на Общинския съвет в града. Предстои стартиране на реалната работа по засегнатите участъци. А в случай, че Междуведомствената комисия по възстановяване и подпомагане одобри искането за финансиране на ремонтните дейности, средствата ще бъдат отново овъзмездени към бюджета на общината.\r\nЧаст от асеновградчани приеха днешната ситуация с шеговит тон, като предложиха за продажба кану и пълна екипировка за гмуркане на изгодна цена. Улици, гаражи, входове на стълбища и приземни етажи на сгради в Асеновград се наводняват не за първи път. Всеки малко по-обилен дъжд води до нови поражения и градът изглежда като след силно земетресение.    ", "date": "2019.06.28", "title": "Дърво падна от бурята в Асеновград, свлачище почти затвори пътя за Смолян"}
{"url": "https://www.actualno.com/curious/birata-predpazva-ot-karies-news_763544.html", "text": "    Кой би предположил? От благоприятен ефект за сърцето, през защита за костите и мозъка, до предотвратяване на кариес. Ето защо една бира (или две) на ден са полезни като положително въздействие върху вашето здраве, пише македонският портал АртКухня, цитирана от БГНЕС.       За здраво сърце Трябва да се доверим на учените, които твърдят, че бирата е добра за сърцето. Проучване на британски и американски учени установи, че 4,5 бири на ден могат да намалят риска от сърдечно-съдови заболявания. Така че, тайната е в умереността. Предпазва от ревматоиден артрит   Всеки алкохол, като и бирата, има противовъзпалителни свойства, които са свързани с добър ефект върху здравето на сърцето. Той се прилага и за други заболявания, свързани с възпалителни процеси в организма.\r\nПроучване сред 1,9 милиона респонденти показва, че при жените, които пият алкохолни напитки два пъти или три пъти седмично, има 31% по-малък риск от ревматоиден артрит, отколкото при жените, които никога не пият. Дезинфекция на устната кухина     Биреният хмел (подобно на червеното вино и кафето) съдържа антибактериални свойства, които предпазват устната кухина от размножаването на нежелани бактерии, свързани с развитието на заболявания на зъбите и на венците. Въпреки че бирата влияе положително на здравето на устната кухина, това не означава, че не се налага да миете зъбите си. Редовната хигиена на устната кухина е от ключово значение за здравето на зъбите. Действа благоприятно на визията Изглежда, че антиоксидантите във виното и бирата помагат за запазване на добрия външен вид при хора, които умерено консумират тези видове алкохолни напитки.\r\nМногобройни проучвания показват, че катаракта и дегенерацията на макулата се срещат по-малко при хора, чиято диета е богата на антиоксиданти. Намалява риска от камъни в бъбреците    Бъбречните камъчета са малки и твърди слоеве от минерали, които се появяват в бъбреците и тяхната поява може да е резултат от дехидратация, която идва от лоши хранителни навици.\r\nПроучване на 200 000 души установява, че хората, които пият по една бира на ден, имат 41% по-нисък риск от камъни в бъбреците. Учените смятат, че това се дължи на диуретичните свойства на бирата и другите видове алкохол. Намалява риска от диабет тип 2 Всички знаем за добре познатата поява на така наречения \"бирен стомах\", така че не е ясно как това може да бъде свързано с намален риск от диабет? Резултатите от 15 различни проучвания показват, че умерената консумация на алкохол, включително на бира, може да намали риска от развитие на диабет тип 2 с 30%.\r\nДруги проучвания показват, че при хора, които вече страдат от диабет, умерената консумация на бира може да помогне за регулирането на нивото на инсулин и триглицериди. Защитава здравето на костите Бирата е богат източник на силиций, който е от решаващо значение за формирането и поддържането на здравето на костите в човешкото тяло. Изследванията показват, че богатото на силиций хранене може да помогне за предотвратяване и лечение на остеопороза, особено при жени в постменопауза, които губят костна тъкан. Останалите храни, съдържащи силиций, са пълнозърнестите храни и зеленчуци, включително боб. Поддържа здравето на мозъка Силицият може да помогне също и на здравето на мозъка, защото предпазва от вредни вещества, които могат да причинят когнитивни заболявания. Има проучване, което твърди, че съставката в хмела – xanthohumol – пречи на развитието на невродегенеративни заболявания като болестта на Алцхаймер, деменцията и болестта на Паркинсон. ", "date": "2019.06.28", "title": "Бирата предпазва от кариес "}
{"url": "https://www.actualno.com/america/sasht-nalojiha-sankcii-na-sina-na-venecuelskija-lider-maduro-news_763585.html", "text": "    Съединените щати наложиха санкции на сина на венецуелския президент Николас Мадуро за служба на \"незаконния режим\" на баща си.      \"Мадуро разчита на сина си Николасито и други, близки до неговия авторитарен режим, за да запазят спада на икономиката и да потиснат народа на Венецуела,\" каза министърът на финансите на САЩ Стивън Мнучин, обявявайки действието.   \"Министерството на финансите ще продължи да бъде насочено към роднини съучастници на нелегални режими, които се възползват от корупцията на Мадуро\", каза той, предаде БГНЕС.\r\nДействието замразява всички активи, които има в Съединените щати Николас Ернесто Мадуро Гуера и забранява на американски граждани или институции да работят с него.  Последната акция на САЩ идва, когато Мадуро се опитва да консолидира властта си след неуспешния опит за преврат от лидера на опозицията Хуан Гуайдо.\r\nГуайдо, лидерът на контролираното от опозицията Народно събрание, е признат от Съединените щати и повече от 50 други държави като действащ президент на Венецуела.   Министерството на финансите отбеляза, че синът на Мадуро е член на проправителственото Учредително събрание, което Мадуро използва, за да отстрани Народното събрание. Също така се казва, че Мадуро Гуера \"се е облагодетелствал от венецуелските мини заедно с Мадуро и неговата съпруга, Чилия Флорес\" и се е ангажирал с пропаганда и цензура от страна на правителството на баща си.     ", "date": "2019.06.28", "title": "САЩ наложиха санкции на сина на венецуелския лидер Мадуро "}
{"url": "https://www.actualno.com/smolyan/atraktiven-muzej-na-vik-otkriha-v-smoljan-news_763576.html", "text": "    Атрактивен музей на водоснабдяването и канализацията откриха във „ВиК“ ЕООД – Смолян. В експозицията са изложени експонати от цялата 60-годишна история на дружеството. Представени са основни елементи на водоснабдителните и канализационните системи в област Смолян, както и моменти от изграждането на по-важните инфраструктурни обекти.      Изключително атрактивен е макетът на урбанизирана територия, на който чрез интерактивна 3D-визуализация се представя функционирането на ВиК-системата по пътя на водата. По този начин посетителите могат да се запознаят с изпълняваните дейности оператора.  \r\nМузеят е достъпен за посещения и представлява постоянен образователен център за придобиване на трайни навици и отговорно отношение сред потребителите  към съхраняването на водата и опазването на околната среда.  Такива музеи са създадени в градовете Пазарджик, Стара Загора, Варна и Смолян по проект „Подпомагане на ефективността, управлението и институционалния капацитет в отрасъл ВиК“. Той е финансиран по ОП „Околна среда 2014-2020“, а бенефициент е Министерство на регионалното развитие и благоустройството.\r\n„Като областен управител и в качеството си на председател на Асоциацията по ВиК през последните няколко години ние работим с „ВИК“ – Смолян, в добро сътрудничество и това произтича не само от разпоредбите на законите и нормативните актове, но го правим и с ясното съзнание, че инвестициите във ВиК-инфраструктура са изключително важни и жизненонеобходими, особено за труднодостъпен район като Смолянска област. Не случайно ние сме първата създадена Асоциация по ВиК в страната, първата Асоциация, която подписа договор с ВиК Дружество, първата, която реализира проект по новите подходи на ОП „Околна среда“, каза областният управител Недялко Славов.    Той отбеляза, че настоящата година е наситена със събития за „ВиК“ ЕООД-Смолян – стартира дългоочакваният проект за водоснабдителната и канализационната мрежа в агломерация Смолян, дружеството отбеляза своя 60-годишен юбилей.\r\n„Откриването на този музей е не само един своеобразен подарък по случай юбилея на дружеството, но и едно признание към всички инженери, служители, поколения специалисти, които са вложили през годините усилия за една качествена водоснабдителна и канализационна услуга. Родопчани са хора с подчертана памет и любов към историята и със сигурност ще оценят видяното в този музей, а аз съм сигурен, че ефектът от това ще бъде изключително позитивен. Освен че ще станем по-отговорни като потребители, но и ще си дадем сметка, че за изграждането на водоснабдителната и канализационната система се полагат много усилия. Аз разчитам поне част от обществото да се замисли и да даде своята положителна оценка, защото зад реализирането на тези инициативи стоят усилията на много хора, а те заслужават признателност и благодарност“, допълни Славов. ", "date": "2019.06.28", "title": "Атрактивен музей на ВиК откриха в Смолян"}
{"url": "https://www.actualno.com/society/ogromno-zadrystvane-blokira-sofija-opashki-ot-koli-ima-i-po-granichnite-punktove-news_763546.html", "text": "    Огромно задръстване по всички изходи на града парализира София, предаде БГНЕС. Трудното придвижване започва от самия Орлов мост в посока Пловдив. По Цариградско шосе около Горубляне, както и по Ботевградско шосе, по Симеоновско шосе и по Околовръстното шосе на столицата полицаи от Пътна полиция регулират трафика. Очаква се до края на вечерта над 300 хил. автомобила да напуснат града.      Километрични опашки се оформиха и по границата ни с Гърция и Сърбия. Чакането от българска страна за влизане в Гърция на граничния пункт \"Кулата\" достигна 4 часа, а опашката от автомобили е 5 километра, предаде кореспондентът на БГНЕС в региона. Проверките на пътуващите с деца е по-продължителна и изисква по-дълго време, особено на тези, придружаващи непълнолетни и малолетни, които трябва да представят заверена декларация за това, че детето може да напуска страната.   Километрична опашка има и на ГКПП „Калотина”, но за влизане в България от сръбска страна и се чака около два часа.. Мнозина от чакащите са турски граждани, прибиращи се в родината си за лятната ваканция. От Агенция \"Пътна инфраструктура\" напомнят, че ремонтът на виадукта на 20-и километър на магистрала „Тракия\" е приключил и движението се пуска в 16:30 ч., което ще облекчи пътуването до Бургас. ", "date": "2019.06.28", "title": "Огромно задръстване блокира София, опашки от коли има и по граничните пунктове"}
{"url": "https://www.actualno.com/society/kmetove-nastojavat-da-njama-zaobikaljane-v-evropejskoto-finansirane-za-obshtinite-news_763500.html", "text": "    Всички областни центрове са бели петна по отношение на еврофинансирането и това води до свръхдефицит на финансови средства, сподели пред   кметът на Кюстендил Петър Паунов по време на заключителната конференция на , която се провежда в курорта Боровец.      „Представете си територия  от  1000 кв. м. и да трябва с кола с вишка да се отиде да се смени крушка на стълб или за регулярното изхвърляне на отпадъци – това са неща, които задължително се случват. Един стълб, за да свети една нощ, са 10 стотинки, а приходите на общината от данъците на хората по селата са 5 - 8 лева.  Те не могат да платят дори за крушката пред една къща и цялата улица не може да плати.  Всичко това се дофинансира от парите, които събираме в градския център, което води до цялостен дисбаланс.  Затова трябва да има компенсаторни механизми - национални, които да позволят на тези хора да живеят добре“, поясни той.   „Ние сме най-голямата от тези общини, след София, Стара Загора и Сливен, но пък сме най-малобройната като жители. София има 1.2 млн. данъкоплатци, които биха могли да компенсират такива населени места“, добави Паунов.\r\nТова е проблем от  2013 – 2014 г., отбеляза Паунов и изрази надежда за новия програмен период да се намери разрешение. „Уверяват ни, че по новите програми малките населени места ще могат да се обединяват за съвместни проекти и ще има възможност да се кандидатства за няколко населени места по  програмата „Региони в растеж“ . Стигнахме до там, че дори предлагахме селата да бъдат отделени в самостоятелна община, само и само да бъдат признати селските райони“, сподели Паунов.  „В съседното село – асфалт, тротоари, къщи за гости, преработвателни машини в земеделско стопанство – всичко по европроекти, а при нас –  71 села  и хората страдат. Като тръгне през зимата едно погребение  изтръпваме – изпращаме  БТР-и и не можем да ги качим хората, със шейни ги сваляме. На терен нещата са болезнени, но хората са изключително търпеливи и добронамерени“, сподели още той.\r\nИма територии в България, които са като бели петна в еврофинансирането, потвърди   вицепремиерът Томислав Дончев - селата около големите агломерационни реалии, около големите градове, които не са допустими за  финансиране нито по селската програма, нито по програмата региони в растеж, посочи той.„Това беше произведено като решение през 2014 г., но то трябва да бъде променено“, убеден е той.     „През следващия програмен период 2021-2027 г. не трябва да се допуска да има общини, които да останат без европейско финансиране,  заяви Дончев. Като аргумент той посочи, че около големите градове има интерес от развиване не само на типична земеделска дейност, a също  че много хора вече предпочитат да живеят на село, близо до големия град и там има нужда от инфраструктура и облагородяване. „Ще търсим решението заедно с местните власти. Тук въпросът е за сметка на коя оперативна програма да бъде – „Региони в растеж“ в МРРБ или Програма за развитие на селските райони. Имаме една година да намерим най-доброто решение“, добави Дончев.\r\nСпоред него ще получим по-голямо финансиране за следващия програмен период, макар че сме в условия на неприключили процедури на европейско ниво.  „В момента  очакванията са бюджетът за България да бъде значително по-голям - поне с  8% за оперативните програми, сходен размер на програма за развитие на селските райони“, посочи Дончев. Със сигурност с по-голям обем ще бъдат оперативната програма „Наука и образование“ и „Иновации и конкурентоспособност“, подчерта той.     Снимки: Пред кметовете на общините Дончев акцентира на важността на инвестициите с отключващ ефект.  „Инвестицията с отключващ ефект не може да бъде спускана от държавата. Това трябва да е достижение на местната общност, на местната власт. В някои случаи индустриална зона или фабрика, която да даде препитание на хората, по-добри заплати, да върне хората, напуснали съответния град. В други  общините това може да е туристическа забележителност,  маршрут или атракция. Имаме общини, които са си променили съдбата на база подобно решение“, посочи вицепремиерът.  „Суровата истина е, продължи той - че ние няма как в един момент едновременно да финансираме всичко. Няма как в една община едновременно да бъдат оправени всички тротоари, абсолютно всички улици да бъдат обновени,  абсолютно всички водопроводни тръби да бъдат подменени. Трябва да има приоритети. И най-важното е инвестицията с отключващ ефект, защото променя живота на хората. Защото всяко строителство е хубаво, всяка инвестиция в инфраструктура е хубава, хората й се радват, но не винаги ползата от е еднаква. Понякога, дори да ремонтираме цялата публична инфраструктура в града или селото и да станат много привлекателни, това не променя доходите на хората. Трябва да мислим за такива инвестиции, които имат дългосрочен ефект, настоя Дончев и подчерта, че това е задача на местните власти, на кметовете, на общинските съвети. „Държавата трябва да има чувствителност по тази тема, но не може държавата да ги спуска и да казва - вие ще правите това, защото ние така сме решили“, добави вицепремиерът.   Земеделският министър Десислава Танева  съобщи, че по селската програма за новия програмен период се очаква с 15% по-малко европейско финансиране . „Ако включим съфинансиране от местните власти, може да запазим същия процент“, предположи тя.   На въпрос на какви превантивни мерки ще бъдат взети срещу злоупотреби от типа на „къщите за тъщи“, Танева заяви:  \"Ще направим промени в правилата за проверките по отношение на функционирането на риск анлиза, ще направим максимално публичен процеса, за да не създаваме съмнения и недоверие“.  Тя съобщи, че проверките са на финална фаза на абсолютно всички къщи за гости в мониторинг, както и по още няколко  по сигнали. \"Ще дадем отчет\", обеща тя. „Данните, които излязоха не са коренно различни от грешките, установявани и при проверките на база риск анализа, така че разширяването на достъпа до информация е една от стъпките, които трябва да даде по-висока увереност, че всички средства се ползват за постигане на заложените в програмите цели, а не за лични цели“, каза още Танева. Тя поясни, че специално за къщите за гости целта била за разнообразяване на земеделските дейности, генериране на доходи от неземеделски  дейности и осигуряване на работни места в регионите.  Танева изрази възмущение от някои бенефициенти: „Недоумявам  - в няколко къщи за гости съответният бенефициент направо е отказал достъп. Нямам обяснение как може ти да си кандидатствал, да си с ясното съзнание, че това е подкрепа за развиване на дейност и да откажеш достъп до обект, който в значителна степен е финансиран с европейски средства на данъкоплатеца“.\r\nВ съпътстващо форума изложение фирми представяха продукция и услуги.  Представителите на софтуерна компания, предлагаща технологични решения „Интелигента община“, включваща и модерна технология за сигурност и гражданско обслужване, споделиха пред , че общините изпитват големи финансови затруднения, особено тези, които разчитат само на държавния бюджет.  Същите впечатления споделиха и представителите на фирма, предлагаща разнообразни продукти за пътна сигнализация. Автор:   ", "date": "2019.06.28", "title": "Кметове настояват да няма заобикаляне в европейското финансиране за общините"}
{"url": "https://www.actualno.com/politics/vyzrajdane-syshto-vyrna-nadvzetite-subsidii-i-otpravi-obvinenija-news_763543.html", "text": "    Движение \"Възраждане\" върна надвнесените пари от партийната субсидия . Това обяви лидерът на партията Костадин Костадинов, като използва за целта социалната мрежа фейсбук.          Той заяви, че това не е никакъв проблем за него и съпартийците му, защото те така или иначе не получават заплати, не ползват командировъчни, нито служебни коли и съответно не губят нищо.\r\nТой посочи, че единствените загубили в случая са хора, които биха били подпомогнати да имат деца чрез ин-витро процедури, посредством благотворителност със средствата от субсидиите.  Той обърна внимание на факта, че ГЕРБ първи върнаха надвзетите субсидии, но посочи като причина, че за управляващите е \"все едно дали ще откраднат пари от субсидията или от бюджета\". Ето и пълното изявление на Костадинов:    Днес Възраждане върна надвнесените по сметката ни пари от партийната субсидия. Както казах и по-рано, за нас това не е драма. Ние не получаваме заплати, нямаме командировъчни, нямаме служебни коли или служебен бензин, така че нищо не губим. Както е известно, ние даряваме субсидията си. Ще ви кажа обаче кой губи. Губят 68 двойки, които можеха да бъдат подпомогнати от нас за процедури ин-витро, но сега няма да можем да го направим. Тъй като успеваемостта на тези процедури е 30%, губят и 23 българчета, които просто няма да се родят. Вместо това парите вече са обратно в бюджета, за да може спокойно да бъдат откраднати от ГЕРБ и т.нар. патриоти. Вместо да се родят 23 деца, нечии мазни гербаджийско-патриотични пръсти ще приберат в джобовете си парите, които щяхме да дарим за тях.    Още нещо. Не се ли замисляте защо ГЕРБ първи върнаха цялата надвзета сума? Просто е - ГЕРБ ги връща в бюджета, който се управлява от ГЕРБ. Няма разлика дали ще ги откраднат от субсидията или от бюджета.\r\nА ние спираме с даренията, засега. Ще изчакаме известно време. Имам странното усещане, че това няма да е единствения повод да бъдат наказани \"лошите\" партии от \"добрия юнак\" Бойко. Току виж се оказало, че ще се наложи да връщаме пари, които вече сме дарили...\" ", "date": "2019.06.28", "title": "\"Възраждане\" също върна надвзетите субсидии и отправи обвинения"}
{"url": "https://www.actualno.com/curious/filmyt-bohemska-rapsodija-uvelichi-prodajbite-na-albumite-na-queen-news_763554.html", "text": "    Queen е с най-големите продажби на албуми в Северна Америка за първата половина на 2019 г., съобщава Ройтерс.      Музиката от филма „Бохемска рапсодия“ предизвика голям интерес тази година. Според данните за полугодието от \"Нилсен\", саундтрака на филма, който спечели четири награди „Оскар“, е с най-голяма продажба сред рок албумите за първата половина на 2019 година. На второ място е \"На-великите хитове 1\" на британската група.\r\nQueen е продала над 731 000 албума - повече от всеки друг изпълнител, както и най-много дигитални сингли с над 1,3 милиона сваляния.\r\nПрез февруари Queen стана първата рок банда, открила церемонията по награждаването на \"Оскар\".     Страстно изпълнение на „Shallow“ на Лейди Гага и актьора и режисьор Брадли Купър\r\nна Оскарите също е с много големи продажби. Романтичната балада досега\r\nдигитално е изтеглена 648 000 пъти.    Биографичният филм \"Рокетмен\" е увеличил със 138% продажбите на албумите на Елтън Джон през първата седмица от излизането на филма в края на май. ", "date": "2019.06.28", "title": "Филмът \"Бохемска рапсодия\" увеличи продажбите на албумите на Queen"}
{"url": "https://www.actualno.com/education/izticha-srokyt-za-registrirane-na-kandidat-studentite-v-su-news_763573.html", "text": "    В събота е последният ден, в който кандидат-студентите ще могат да се регистрират в университета. Софийският университет призовава всички кандидат-студенти да извършат своята регистрация по най-удобния за тях начин, за да могат да участват в класирането за учебната 2019/2020 г., съобщиха от учебното заведение. Първият етап на класирането ще бъде обявен на 9 юли 2019 г., вторият етап – на 16 юли 2019 г., а третият етап – на 23 юли 2019 г.      Във връзка с влезлия на 25 май 2018 г. в сила Общ регламент за защита на личните данни (Регламент (ЕС) 2016/679) Софийският университет прекрати практиката на обявяване на класирането на хартия със списъци на сградата на Факултета по химия и фармация. Кандидатите се информират за класирането в профила си в електронизираната система на Софийския университет.    ", "date": "2019.06.28", "title": "Изтича срокът за регистриране на кандидат-студентите в СУ "}
{"url": "https://www.actualno.com/society/opravdaha-valio-toploto-za-iztochvaneto-na-toplofikacija-sofija-news_763534.html", "text": "    Състав на Софийския градски съд оправда Валентин Димитров - Вальо Топлото по обвинения за източването на над 4 млн. лв. от \"Топлофикация\"-София. Днес състав на съда произнесе присъдата му, предаде репортер на БГНЕС.      Оправдателната присъда беше прочетена от съдия Величка Цанова, която заяви, че е невиновен за това, че в периода от 2003-2006 г. е присвоил 4 424 800 лв от \"Топлофикация\", докато е бил изпълнителен директор на дружеството. Невинна е и Мая Стоилова, която беше обвинена, че  му е помогнала да източи сумата, предназначена за закупуване на оборудване, което струва над 7 млн. лева.   На излизане оправданият Валентин Димитров не пожела да коментира решението на съда. Адвокатът му само каза, че то е справедливо.\r\nПрокурорът Ивайло Занев каза, че след като се запознае с мотива на съда ще протестира присъдата в определения срок от 15 дни.  „Уважавам решението на съда, но не съм съгласен с този диспозитив. Ще пусна протест. Единственото, което трябва да се отбележи, че все пак на 13- тата година от образуването си това дело приключи на първа инстанция“, коментира той и добави, че делото не се води в разумни срокове.\r\nТой добави, че причините затова са комплексни, и те се дължат както на слабости в държавното обвинение, така и на слабости в самата процедура на съдебното разглеждане на делата.    ", "date": "2019.06.28", "title": "Оправдаха Вальо Топлото за източването на \"Топлофикация\"-София"}
{"url": "https://www.actualno.com/america/amerikanskijat-senat-othvyrli-izmenenie-spirashto-trymp-da-atakuva-iran-news_763594.html", "text": "    След разгорещени дебати, продължили повече от шест часа, 41 сенатори гласуваха за отхвърляне на изменение на Закона за националното отбрана, което щеше да им даде право да блокират военните операции на президента в чужбина, като внеслите изменението не успяха да достигнат необходимото мнозинство от над 60 гласа, предаде БГНЕС, цитирайки \"Спутник\".      По-рано двупартийна група от сенатори обяви правно предложение, което би променило Закона за националното отбрана за 2020 г., изискващо от президента да поиска одобрение от Конгреса при извършването на военни действия в чужди държави.   В момента президентът има правомощията да разрешава военни операции срещу чужди страни, като използва законодателство, установено след терористичните атаки от 11 септември. Противоречивата разпоредба е използвана многократно от САЩ през последните две десетилетия за спорни интервенции в страни от Африка, Азия и Близкия изток, като Афганистан, Ирак, Либия. Сирия, Етиопия и Йемен.\r\nПо-рано единият от внеслите поправката Тим Кайне, сенатор демократ от Вирджиния, предупреди, че американската война срещу Иран \"ще бъде колосална грешка\" и призова колегите си да одобрят мярката за предотвратяване на \"подбудата, насърчаването, заблудата\" и „впускането в трета война в Близкия изток“.   ", "date": "2019.06.28", "title": "Американският сенат отхвърли изменение, спиращо Тръмп да атакува Иран "}
{"url": "https://www.actualno.com/scene/connor-brothers-predstaviha-izlojbata-si-na-oborishte-5-news_763590.html", "text": "    Творби на легендите \"The Connor Brothers\" ценителите могат да видят на \"Оборище 5\" до 30 юли. Там са представени техни неща на хартия, ситопечат, със смесени акрилни техники и ръкописни намеси, колажи и др. Българската публика може да разгледа голямоформатни творби от последната година: „Conformity Is The Last Refuge“, „I Don't Care What Anyone Says About Me“, „Truth Is Rarely Pure“ и съвсем новите „Call Me Anything But Beautiful” и “It’s Not About The End, It’s About The Story – направо от студиото на артистите в Лондон. Селекцията е направена специално за представянето на THE CONNOR BROTHERS  в София.      Картините на Тhe Connor Brothers са сатирични и хумористични по природа и изследват замъглените граници между истина и фикция. Измислени винтидж корици на книги, най-често от класиката на Шекспир или от роматични романи, художниците възпроизвеждат кориците като големи акрилни или маслени картини, променяйки заглавията на книги с техни собствени текстове, променят посланията, но поддържат контекста.\r\nКонър Брадърс са били излагани на аукциони в Кристи’с и Бонхам’с заедно с Банкси и Деймиън Хърст. Техни творби са били продавани на безброй арт фестивали в Лондон, както и  в топ галерии в Ню Йорк, Лондон, Лос Анджелис и Сидни. През декември 2017 дебютират и на Арт Базел Маями. Tехни фенове са Принц Хари и Мегхан Маркъл, които наскоро подаряват работа на Тhe Connor Brothers на техни близки приятели за сватбата.\r\nВ изложбата посетители могат да разгледат и творби на други световноизвестни имена в съвременното британско изкуство, сред които Деймиън Хърст, Марк Куин и Сър Питър Блейк.   ", "date": "2019.06.28", "title": "Connor Brothers представиха изложбата си на Оборище\" 5"}
{"url": "https://www.actualno.com/society/sedmicata-v-absurdi-25-28-uni-news_762286.html", "text": "                Миналата година АДФИ е проверила 1204 поръчки на стойност близо 1.39 милиарда лева. В 614 от тях - за 729 милиона лева, са установени различни по тежест \"дефекти\". Коментар на :      Адвокатът на Димитър Стоянов - Николай Хаджигенов, коментира, че всъщност с иска за обезщетение \"съдим сами себе си\". Причината – при осъдителна присъда всъщност плащат данъкоплатците, а не виновните служители. Дори няма дисциплинарно производство срещу някой по този случай, подчерта Хаджигенов. Той добави и, че не знае за съдебен прецедент, при който държавен служител е осъден да плаща заради свое престъпление по служба от този тип. Коментар на :  В нито една от проверките срещу Цветан Цветанов, министър Николина Ангелкова, бившия зам.-министър на младежта и спорта Ваня Колева, бившия зам.-министър на енергетиката Красимир Първанов, Цецка Цачева, Вежди Рашидов и председателя на ВКС Лозан Панов, не са били открити нарушения или конфликт на интереси. Коментар на :    На видеото се вижда, че цялата улица е залята и движението по нея е невъзможно, а нивото на водата е достигнало това на тротоарите. Коментар на :  На въпрос възможно ли е да няма строителни книжа един покрив и това да е законно, архитект Влади Калинов, директор на \"Общински строителен контрол\" в София, отбелязва: \"Възможно е, когато е допустимо\". Коментар на :   Съветът е констатирал очевидното - много ниско желание да се ползват машини (само 25% от отишлите да гласуват са го направили), стотици сгрешени протоколи, а неотчетените преференции от вота, подаден през специализираните устройства - хиляди, дори след повторното въвеждане на данните в ЦИК и извършените корекции. Коментар на :  \"Висок данък върху богатството може да помогне за борбата с климатичните промени, да подсили икономиката, да подобри резултатите от здравеопазването, да създаде повече възможности за реализация и да разшири демократичните ни свободи\", пише в декларацията на богаташите. Коментар на :  След случаите на асфалтиране на сняг, вече има и друга \"иновация\". Коментар на :  Обществена поръчка на стойност почти 10 млн. лв. без осигурено финансиране е обявил кметът на Хасково Добри Беливанов за бившата казарма в града с намерение да превърне терена в своеобразен Културен дом с голям парк. Коментар на :  Попитан защо отговорността за наличието на мълниезащита е оставена в ръцете на етажните собствености и защо никой не контролира дали се спазва Наредбата на регионалното министерство за наличието на работеща мълниезащита, той заяви, че това се дължи на факта, че до момента статистиката не е показала жертви от мълнии в сградите и затова законодателят не е обърнал особено внимание на тази тема. Коментар на :   Надвзетите пари ще ни бъдат удържани от следващата субсидия, заяви в кулоарите на парламента лидерът на БСП. Коментар на :  Съгласно официални документи, одобрението за изменение на плана за регулация и застрояване на съответните урегулирани поземлени имоти е дадено от предишния главен архитект – Петър Диков. Сега има обжалване на това, от столичния кмет Йорданка Фандъкова. Има обаче и сериозно противоречие – съгласно документите за одобрение, ПУП-ът е съгласуван със \"Софийска вода\". Само че в жалбата на Фандъкова пише, че не било говорено със \"Софийска вода\" за изместване на канал, минаващ под имота, където ще се строи. Коментар на :    \"Хората не излязоха да гласуват заради отвращението от политическата система и неразбирането на евроизборите. На нас не ни достигнаха 30 000 гласа. Нашият анализ показа, че хората не искаха да ме изпратят в Брюксел и искаха да остана тук в България. За това не гласуваха за нас. Другото е, че не успяхме да купим достатъчно цигански гласове и да спечелим циганската любов. Сега съм се записал на курс по тази тема. Преподавател ми е Красимир Каракачанов.\" Това каза лидерът на партия \"Воля\" Веселин Марешки в интервю за bTV. Коментар на :  Първото масово недоволство срещу последиците от новопостроената близо до селото биоцентрала беше на 20 август 2016 година предиобед. Хората тогава не бяха много организирани, но единни в оплакванията си от фекалните миризми, настанени трайно във въздуха, от отпадъците, изпадащи от камионите, превозващи оборския тор, от вибрациите. Коментар на :   Шофьорът, причинил смъртта на пешеходка край село Български извор, е имал 4 нарушения само за превишена скорост. Това призна пред журналисти в парламента министърът на вътрешните работи Младен Маринов. Коментар на :  Пореден скандал се заформи на днешната общинска сесия в Благоевград, след директорът на 9-то училище в града - г-жа Василка Величкова обяви информацията, че училището отново има проблем с приема за първи клас. Проблемът е свързан с това, че родителите въвеждали на бланките за прием друга адресна регистрация, за да не учат децата им в посоченото училище. Коментар на :  ", "date": "2019.06.28", "title": "Седмицата в абсурди (25 - 28 юни)"}
{"url": "https://www.actualno.com/volleyball/volejbolistite-ni-napomniha-za-sebe-si-i-sraziha-sasht-news_763609.html", "text": "    Националният отбор по волейбол записа пета победа в Лига на нациите. \"Лъвовете\" надвиха с 3:1 (21:25, 25:19, 25:23, 25:23) САЩ в двубой от група 19, изигран в пловдивската зала \"Колодрума\".      Волейболистите на Пранди демонстрираха характер и успяха да обърнат развоя на мача след загубения по категоричен начин първи гейм.   Много впечатляващ беше начинът, по който \"лъвовете\" успяха да спечелят третата част след изоставане от 11:16, когато геймът изглеждаше загубен. Драматични моменти имаше и в край на четвъртия гейм, като победната точка трябваше да бъде проверена със системата за видеоповторения.\r\nСелекционерът Пранди със сигурност ще извлече нужните поуки преди утрешния мач срещу Иран. Сервисът и блокадата ни - с пренебрежими изключения - не функционираха на най-високо ниво, което беше компенсирано от множеството неточности, които допуснаха състезателите на противника.  Най-резултатен в нашите редици беше Цветан Соколов с 20 точки - двойно повече от втория най-добър в това отношение Николай Николов.\r\nИначе в мача над всички беше американският краен нападател Бенджамин Пач с 22 точки. Томас Джаешке, чийто бомбени сервиси неведнъж ни притиснаха до стената, завърши срещата с 13 пункта.   Трябва да се отбележи, че Американците дойдоха без голяма част от звездите си за последния уикенд от надпреварата - Матю Андерсън, Максуъл Холт, Мика Кристенсън, Тейлър Сандър, Аарън Ръсел, Дейвид Смит, Кавика Шоджи и Ерик Шоджи.    България не помръдна от 12-ата си позиция във временното класиране, където се намира по силата на своите 5 победи и 8 загуби (13 точки). Успехът ни е втори пореден след драматичното 3:2 над Германия в предходния турнирен уикенд.\r\nЗа САЩ загубата беше 6-а в Лигата на нациите и втора в последните им три мача. Тимът заема 8-о място с 22 точки.\r\nДвубоят между България и Иран е утре (29 юни) със същия начален час - 20,40 ч. ", "date": "2019.06.28", "title": "Волейболистите ни напомниха за себе си и сразиха САЩ!"}
{"url": "https://www.actualno.com/politics/zaharieva-pokani-makedonija-da-stane-chlen-na-chis-news_763439.html", "text": "    Решихме да изпратим покана на Македония за пълноправно членство в Организацията за Черноморско икономическо сътрудничество (ЧИС). Това обяви вицепремиерът и министър на външните работи Екатерина Захариева, след закриването на 40-ата среща на Съвета на министрите на външните работи на държавите-членки на ЧИС, предаде репортер на БГНЕС.      „Наша беше инициативата да поканим за 13-ти член Македония. Радвам се, че всички единодушно решихме да изпратим официалната покана. След ратификацията на нашата харта тя ще стане пълноправен член“, заяви Захариева.   В срещата участват представители на 12-те държави-членки в ЧИС - България, Азербайджан, Албания, Армения, Грузия, Гърция, Молдова, Румъния, Русия, Сърбия, Турция, Украйна, както и на Египет и Тунис – страни-наблюдатели в ЧИС, на Съюза на Средиземноморието и др. ", "date": "2019.06.28", "title": "Захариева покани Македония да стане член на ЧИС "}
{"url": "https://www.actualno.com/society/api-otnovo-ne-reshi-problemi-po-glaven-pyt-e-79-i-porodi-naprejenie-s-kmet-i-grajdani-news_763473.html", "text": "     Агенция „Пътна инфраструктура“ остави нерешени проблеми по международния път Е-79 след Владая в посока Перник, въпреки дадени по-рано обещания. Поради тази причина от жителите на няколко села все пак ще се проведе.      Независимо от това, ръководителите на пътната агенция останаха доволни от постигната договореност за нова регулация за движението през Владая. Взетото решение е в пиковите дни и часове да се запаиа реверсивното движение по пътя през Владая .\r\nТова е резултатът от инициираната от Агенция „Пътна инфраструктура“ работна среща, в която участваха представители на инициативните комитети от Драгичево и Мала Кория по повод организацията на движение по този път, съобщиха от АПИ. В срещата участваха и кметовете на район Витоша Теодор Петков и на Драгичево Виктор Викторов.  \"Обсъдихме всички възможни варианти и решихме временното реверсивно движение, което се регулира ръчно, да се запази през летните месеци в пиковите дни и часовете с най-интензивен трафик сутрин и вечер, когато много хора пътуват към и от столицата. Тази организация ще бъде през летните месеци до изграждането на електронната система за регулиране на реверсивно движение. Очаква се тя да бъде готова най-късно до края на годината\", съобщи инж. Иван Досев, член на УС на АПИ.   \"Ползите от реверса са облекчен трафик и намалено време за пътуване с поне 20-30 минути\", допълни той. Иван Досев поясни, че АПИ не е имала идея за премахване на реверсивното движение.\r\nТеодор Петков, кмет на район \"Витоша\" алармира, че от една страна реверсивното движение облекчава трафика, но от друга натоварва изключително много улиците на кв. \"Княжево\" и хората са изключително недоволни. След въвеждането на реверса и след ремонта на пътя I-1, пропускливостта му се увеличи, по него вече се движат дневно с 3500 автомобила повече, съобщи Петков.    Затова той планира през август да направи обществено обсъждане за реверсивното движение, на което са поканени да присъстват жителите на Княжево, Владая и Мърчаево. На базата на резултатите от обсъждането ще преценим как да действаме от там нататък, каза Петков.\r\nЕжедневно по пътя през Владая преминават около 26 500 моторни превозни средства на денонощие, а след ремонта на пътя и осигуряването на две ленти в посока в дните с интензивен трафик той е нараснал с около 2 500. Напълно нерешен остана проблемът с поставена по разпореждане от АПИ мантинела , която затворя северния изход на село Драгичво. В резултат от поставянето й няма резервен път за пътуващите от Перник към София и в случай на затваряне на пътя поради катастрофа, бедствие, необходимост от евакуация към София, нито алтернативен път.   Това коства и увеличени разходи на време, гориво, пари, образуване на километрични задръствания сутрин и чувствително увеличаване на времето за пътуване за живущите в региона. От инициативния комитет посочиха още , че  нерешеният проблем води до отказ на фирми да извършват доставки за магазините в горната част на селото, поради удължаването на маршрута, което оставя много възрастни хора без алтернатива.   В резултат на това по време на срещата се е  между кмета на Драгичево Виктор Викторов и ръководството на АПИ. Поради тези причини и жителите на селото няма да отменят планирания протест в неделя от 17 часа на гара Владая. Настояването им е северният път да се отвори възможно най-скоро.  ", "date": "2019.06.28", "title": "АПИ отново не реши проблеми по главен път Е-79 и породи напрежение с кмет и граждани"}
{"url": "https://www.actualno.com/society/novinite-naj-vajnoto-za-denja-28-uni-news_763582.html", "text": "    Редакционният екип на ви представя най-важните новини за изминалия ден, 28 юни.       Когато не е публикувано обявление за обществена поръчка по проекти с еврофинансиране или тя неоснователно е възложена пряко, 100% от парите ще трябва да се върнат. Това предвижда проект на наредба, описваща санкциите при нередности при поръчки по европейски проекти. Тя е част от Закона за управление на средствата от Европейските структурни и инвестиционни фондове.   Хакери, работещи за западните разузнавателни служби, са пробили руската интернет търсачка Яндекс в края на 2018 година, като са използвали рядък вид зловреден софтуер в опит да шпионират потребителски акаунти, пише базираното в Брюксел онлайн издание EURACTIV, като се позовава на четирима неназовани източници на Reuters. Материалът е представен без редакторска намеса от агенция \"Фокус\". Британският премиер Тереза Май е заявила на руския президент Владимир Путин, че нормалните отношения няма да бъдат възстановени, докато Москва не приключи своята \"безотговорна и дестабилизираща\" дейност. Информацията за думите на Мей бе разпространена от „Даунинг стрийт“ 10 и цитирана от световните агенции.     Агенция „Пътна инфраструктура“ остави нерешени проблеми по международния път Е-79 след Владая в посока Перник, въпреки дадени по-рано обещания. Поради тази причина предвиденият протест от жителите на няколко села все пак ще се проведе. Органите на МВР стриктно спазват принцип да не разпространяват лични данни, особено когато става въпрос за малолетни или непълнолетни лица. Изнасянето на данни не отговаря на принципите на МВР.    Американският президент Доналд Тръмп с усмивка размаха пръст на руския си колега Владимир Путин след срещата между двамата, която се проведе тази сутрин в Осака. Стопаните на Белия дом и Кремъл не споделиха подробности за темите на разговора си със журналистите, който е част от форума Г-20, съобщават световните агенции. Италианската полиция е арестувала 18 души, сред които - кмет, лекари и социални работници, по подозрение, че са промивали мозъка на деца от уязвими групи, като ги карали да мислят, че са насилвани от родителите си. Целта е била децата да бъдат предадени на приемни родители, съобщи The Guardian. Всички областни центрове са бели петна по отношение на еврофинансирането и това води до свръхдефицит на финансови средства, сподели пред Actualno.com кметът на Кюстендил Петър Паунов по време на заключителната конференция на Националното сдружение на общините, която се провежда в курорта Боровец. ", "date": "2019.06.28", "title": "Новините: Най-важното за деня, 28 юни"}
{"url": "https://www.actualno.com/football/milan-oficialno-poluchi-zabrana-za-uchastie-v-liga-evropa-news_763494.html", "text": "    Италианският гранд Милан получи официална забрана за участие в европейските клубни турнири през следващия сезон заради нарушение на правилата на финансовия феърплей.      УЕФА обвини „росонерите\" в нарушение през последните три сезона и Спортният арбитражен съд в Лозана потвърди това.\r\n„Милан е изключен от участие в европейските клубни турнири на УЕФА за сезон 2019/2020, като следствие от нарушението на правилата за финансов феърплей за последните три сезона\", реши съдът.\r\nТова развитие е желано и от \"росонерите\", тъй като за сметка на това от Нион премахват мониторинга над клуба за нарушаване на правилата за финансов феърплей.  Освен това шефовете на клуба ще изчистят задълженията си за периода 2015-18г.\r\nКой ще заеме мястото на Милан, . ", "date": "2019.06.28", "title": "Милан официално получи забрана за участие в Лига Европа"}
{"url": "https://www.actualno.com/crime/mylnija-ubi-jena-v-borinovo-news_763533.html", "text": "    48-годишна жена загина на място, след като е била ударена от мълния в маданското село Бориново. Инцидентът е станал малко след 14:00 ч. Информацията бе потвърдена от шефа на полицията в Смолян старши комисар Николай Димов.      Жената е от Ямбол, но била на гости в родопското село и в същия момент е била на разходка с още трима души.   Останалите са се отървали невредими. \"Направен е оглед, става дума за нещастен случай\", коментира старши комисар Димов, пише .\r\nСпоред хора от селото в момента на инцидента жената е говорила по мобилния телефон. Останалите трима мъже, които били с нея, са прегледани в болницата в Мадан.  \"Над селото валя сериозно, имаше и гръмотевици. Хората били на разходка и жената е била ударена от мълния. Останалите също са разтресени, но без последици\", заяви кметът на село Бориново Рефат Феляти.  ", "date": "2019.06.28", "title": "Мълния уби жена в Бориново"}
{"url": "https://www.actualno.com/curious/dneven-horoskop-za-29-uni-news_763459.html", "text": "     Овен       Днес ще ви бъде направено сериозно предложение. Ваша воля е да приемете или да откажете, но и в двата случая има подводни камъни. Телец През този ден не поемайте чужда вина. Имате достатъчно грешки, над които трябва да работите. Потърсете отмора.   Близнаци През този ден помислете за близките си, особено ако сте ги пренебрегвали през последните седмици. Време е за компенсация. Рак     Това е ден, който ще е решаващ за ваши отношения. От огромно значение ще е умението ви да се поставите на мястото на другия. Лъв Тази събота не поставяйте личните си желания над тези на семейството. Може и да го направите, но няма да ви харесат последиците. Дева Това е ден, в който да сте честни със себе си. Може да излъжете другите, но в душата ви няма да е спокойно.   Везни Днес потърсете интересен начин за забавление. Имате нужда да разпуснете, но всичко привично ще ви отегчи. Бъдете иноватори.    Скорпион Това не е ден за самостоятелно взимане на решения. Може да сте нетърпеливи, но прибързаните стъпки ще ви донесат повече главоболия. Стрелец Днес ви очаква изненадващо пътуване. Дори да е кратко, то ще ви донесе необходимото раздвижване и разтоварване. Козирог    Каквото потърсите днес - ще го намерите. Важното е какво ще правите с него. Бъдете внимателни, за да не \"счупите\" нещата. Водолей Този ден може да ви поднесе промяна в плановете. Скоро ще разберете, че ви предлага повече предимства, за това не бързайте да се сърдите. Риби Тази събота може да се наложи да преодолеете психическо препятствие. Каквото и да става не позволявайте да наранява самочувствието ви. ", "date": "2019.06.28", "title": "Дневен хороскоп за 29 юни "}
{"url": "https://www.actualno.com/analysis/nasilieto-sreshtu-jeni-v-indija-bez-strah-ot-zakona-news_763436.html", "text": "    Опитът за изнасилване е сексуално престъпление, но последващото публично унижение чрез обръсване на главите на жертвите и превеждането им през цялото село е демонстрация на безнаказаността на насилниците в една дълбоко патриархална култура като индийската.      Най-тревожен е фактът, че нападателите са били предвождани от държавен служител - избран представител на властта, чиято работа е да се грижи за благосъстоянието на народа, а не да го атакува.   Дързостта на престъплението показва как в някои части на Индия няма „страх от закона”.\r\nПърво, бедните маргинализирани групи трудно могат да убедят полицията да разследва подадените от тях жабли. Дори това да стане, претоварената и бавна съдебна система превръща жертвите на изнасилване в потенциални жертви и на убийства.  Общественият гняв и възмущение, което се случва всеки път, когато се случи престъпление от този род, е краткотрайно. Необходими са много по-последователни действия от страна на властите, които да осигурят бързо правосъдие на жертвите на подобни престъпления, за да се възстанови върховенството на закона в отдалечените селски райони на Индия.\r\n\"Няколко мъже са нахлули в дома на жертвите и са се опитали да насилят дъщерята.\", заяви полицай пред местните медии и добави, че майка й е помогнала да се противопостави на насилниците.\r\nДържавната комисия за жените в Индия също осъди инцидента, заявявайки, че ще бъдат предприети \"допълнителни действия\".       Това не е първият случай на такъв инцидент в държавата. През април момиче беше нападнато с киселина, защото е оказало съпротива при опит за изнасилване. И преди няколко месеца една жена в провинция Бихар беше нападната, съблечена гола и принудена да мине гола през селския пазар.\r\nОбщественото възмущение от сексуалното насилие в Индия нарасна драматично след груповото изнасилване и убийството на студентка в автобус в Делхи през 2012 г.\r\nВъпросът се превърна в политически през 2018 г., след поредица от сексуални атаки срещу деца.\r\nВъпреки това, в цялата страна продължават да бъдат докладвани случаи на изнасилване и насилие срещу жени.\r\n--------------------------------------------------------------------      Гита Панди за BBC News\r\nПревод: БГНЕС ", "date": "2019.06.28", "title": "Насилието срещу жени в Индия - без страх от закона "}
{"url": "https://www.actualno.com/blagoevgrad/direktorka-pisala-protiv-priem-na-romcheta-za-pyrvolaci-sega-tyrsi-kak-da-popylni-brojkata-news_763438.html", "text": "    Пореден скандал се заформи на днешната общинска сесия в Благоевград, след директорът на 9-то училище в града - г-жа Василка Величкова обяви информацията, че училището отново има проблем с приема за първи клас.      Проблемът е свързан с това, че родителите въвеждали на бланките за прием друга адресна регистрация, за да не учат децата им в посоченото училище.   Драмата с 9-то училище \"Пейо Яворов\" в Благоевград започна точно преди една година. Тогава пост в Facebook, в който зави, че училището има 14 свободни места за първи клас, които могат да бъдат заети от деца, които не са от ромски произход. Постът предизвика вълна от негативни коментар, а директората беше подложена на поредица от проверки от различни институции. Някои от родителите в града пък застанаха на нейна страна и дори организираха протест за оставането й.\r\nВ началото на годината Великова беше излязла в дълъг отпуск и не се знаеше кога е официалното ѝ връщане. Училището нямаше нито една сформирана паралелка за първи клас.  Днес тя отново е на работа, като от трибуната на общинския съвет представи искания за въвеждане на строга политика против фалшифицирането, за да може в повереното ѝ училище да дойдат първолаци. Ивайло Златанов, председател на РУО-Благоевград, обаче заяви, че проблемът е вътрешен, и директорката и учителите трябва да променят мотивацията си . \r\nНа сесията беше коментирана и друга културна тема - тази за читалището и библиотеките в града. Васил Новоселски, председател на читалище \"Никола Вапцаров - 1866\", както и още около 40 служители се явиха на сесията, за да отправят питане във връзка с евентуален ремонт на читалището и допълнителни средства.   Официално изказване имаше и по темата с футболния отбор \"Пирин\". Ива Уорън, която е представител на \"Емирейтс Уелт\", основния рекламодател на отбора, представи бъдещите планове за \"Пирин\". Тя подчерта, че най-важната задача е финансовото стабилизиране на клуба и сподели, че компанията на „Емирейтс Уелт“ ежедневно работи по въпроса, като за целта в момента са направени един спонсорски договор и едно дарение.    „Имаме намерение, до края на следващия месец, задълженията на клуба, особено към състезатели и персонал, да бъдат сведени до нула, и на 25 юли всички в семейството на ОФК „Пирин“ да получат редовното си и договорено заплащане за месец юни. Бюджетът, който ще подсигурим, е отличен за българските стандарти. Възнамеряваме с поставянето на целите, той да бъде реципрочен на това, което се очаква“, каза тя. ", "date": "2019.06.28", "title": "Директорка, писала против прием на ромчета за първолаци, сега търси как да попълни бройката"}
{"url": "https://www.actualno.com/crime/prokuraturata-provejda-specoperacija-v-sofija-sreshtu-izmami-s-telk-news_763447.html", "text": "    Спецоперация на Специализираната прокуратура срещу се провежда на три места в София, съобщава Нова телевизия.      Това е поредната акция срещу фалшифицирането на документи за инвалидност. През февруари протече една от най-големите спецакции срещу измами с решения за ТЕЛК. Тогава във Варна бяха задържани шестима души, а у тях бяха открити над 1,7 милиона лева. По-късно, обаче всички бяха освободени.   Отново през февруари съдът остави в ареста шефката на ТЕЛК – Ловеч д-р Донка Минкова, която беше задържана с обвинение за подкуп. Лекарката беше арестувана заедно с посредника в схемата за издаване на решения Валентин Йотов. През април Окръжният съд в Ловеч промени постоянната мярка за неотклонение \"задържане под стража\" на председателя на ТЕЛК - Ловеч в по-лека - \"под домашен арест\". ", "date": "2019.06.28", "title": "Прокуратурата провежда спецоперация в София срещу измами с ТЕЛК "}
{"url": "https://www.actualno.com/america/sasht-shte-nakaje-vsjaka-strana-kojato-vnasja-iranski-petrol-news_763508.html", "text": "    САЩ ще наложи санкции на всяка държава, която внася петрол от Иран, предупреди специалният представител на САЩ за ислямската република Брайън Хук, цитиран от руски медии.      В момента няма в сила привилегия за държави, които купуват петрол от Иран. Ние ще санкционираме всяка незаконна покупка на ирански суров петрол, посочи Хук пред журналисти в Лондон.   Той предупреди, че Вашингтон ще затегне санкциите срещу ислямската република, \"докато не реши да бъде нормална държава\". \r\nАмериканският представител също обеща САЩ да проверят медийна информация, че Китай получава ирански петрол. Според Хук САЩ се опитват да блокират 50 млрд. долара приходи на Иран от износ на петрол.  Обвинявайки Ислямската република в многократно отхвърляне на дипломацията, Хук припомни, че президентът Доналд Тръмп повече от веднъж е подчертавал, че ще приветства възможен разговор с Техеран.\r\nОтделно говорител на иранското външно министерство сигнализира, че Техеран е готов да предприеме допълнителни мерки, ако европейските държави, подписали се под ядрената сделка от 2015 г., не успеят да защитят Ислямската република от санкциите на Вашингтон. ", "date": "2019.06.28", "title": "САЩ ще накаже всяка страна, която внася ирански петрол"}
{"url": "https://www.actualno.com/sofia/tozi-uikend-zapochva-goljam-remont-na-bulevard-bylgarija-v-sofija-news_763471.html", "text": "    Тази неделя, 30 юни започва ремонт на един от основните булеварди в София – бул. \"България\". Ремонтните дейности ще се извършват поетапно, като първо до 04 юли ще бъде затворено пътното платно на булеварда в посока в участъка между бул. \"Витоша\" и бул. \"Пенчо Славейков\".      От 5 до 19 юли юе бъде затворено пътното платно на бул. \"България\" в посока центъра в участъка от бул. \"Акад. Иван Ев. Гешов\" до бул. \"Черни връх\" като движението ще се премести двупосочно в другото платно на булеварда (посока Витоша).   От 30.06.2019 г. до 04.07.2019г. частично се променят маршрутите на автобусни линии № 76, 204, 304 и 604 само в посока пл. \"Орлов мост\" както следва: от бул. \"България\" след Професионалната гимназия по \"Текстил и моден дизайн\" наляво по бул. \"Витоша\", надясно по бул. \"Пенчо Славейков\", по бул. \"България\" и по маршрута си;\r\nРазкрива се временна спирка на бул. \"Пенчо Славейков\" след бул. \"Витоша\" в посока пл. \"Орлов мост\" за автобусни линии №№ 76, 204, 304 и 604;  От 04.30 часа на 05.07.2019 г. до 24.00 часа на 19.07.2019 г. частично се променя маршрутът на автобусна линия № 76 само в посока ж.к. „Гоце Делчев“ както следва: от бул. „България“, по бул. „Пенчо Славейков“, по бул. „Витоша“, надясно по ул. „Бяла черква“, по бул. „Петко Ю. Тодоров“, като автобусите да спират на всички съществуващи автобусни и трамвайни спирки в променения участък от маршрута;\r\nЧастично се променят маршрутите на автобусни линии №№ 76, 204, 304 и 604 в посока НДК както следва: от кръстовище бул. „България“ – бул. „Акад. Иван Ев. Гешов“ – бул. „Петко Ю. Тодоров“ по северното пътно платно на бул. „България“ до кръстовище бул. „България“ – ул. „Проф. Фр. Нансен“ – бул. „Черни връх“ и по маршрута си;   Разкрива се временна спирка на бул.„България“ преди бул. „Петко Ю. Тодоров“ в посока НДК за автобусни линии №№ 204 и 304.    Закриват се спирки с код 0268 „Бул. Акад. Ив. Гешов“ на бул. „България“ в посока НДК за автобусни линии №№ 76, 204, 304 и 604 и с код 1736 ПГ „Текстил и моден дизайн“ на бул. „България“ в посока НДК за автобусни линии №№ 76, 204 и 604. ", "date": "2019.06.28", "title": "Този уикенд започва голям ремонт на булевард \"България\" в София"}
{"url": "https://www.actualno.com/asia/mej-nahoka-putin-za-destabilizirashtata-dejnost-na-moskva-kym-london-news_763482.html", "text": "     . Информацията за думите на Мей бе разпространена от „Даунинг стрийт“ 10 и цитирана от световните агенции.      Мей се срещна с Путин за пръв път днес на след отравянето на бившия руски шпионин на британска земя.   \"Тя каза на президента, че не може да има нормализиране на двустранните отношения, докато \", заявиха официални говорители на британския премиер, отбелязва още AFP.\r\nМей също така е разяснила на Путин, че Лондон \"има неопровержими доказателства, че на бившия шпионин. \"Премиерът подчерта, че оставаме отворени за различен тип отношения, но за да стане това, руското правителство трябва да избере различен път\", става ясно от официалното изявление на Великобритания, пише БГНЕС.  Така на практика Лондон дава да се разбере, че срещата на Мей с Путин не представлява размразяване на отношенията с Москва, игнорирайки призивите на Путин двете страни да \"обърнат страницата\".\r\nПо-рано стопанинът на Кремъл отбеляза, че британските компании са готови да работят с Русия. „Ние знаем, че бизнесът във Великобритания (между другото, имах среща с нашите британски колеги в същата тази стая), те искат да работят с нас, те работят с нас и възнамеряват да продължат да го правят. И ние подкрепяме тяхното намерение“, каза Путин. . \"Слушайте, цялата тази вълна около шпионите и контраударите не си струва сериозните междудържавни отношения. Тази шпионска история, както казваме, не струва пет копейки, или дори пет лири. А въпросите, свързани с междудържавните отношения, те се измерват в милиарди и съдбата на милиони хора. Как можем да сравним едно с другото?“, попита риторично Путин.       \"Всъщност предателството е най-тежката възможна престъпност, а предателите трябва да бъдат наказани. Не казвам, че инцидентът в Солсбъри е начинът да го направим. Ни най-малко. Но предателите трябва да бъдат наказани. Този господин Скрипал, той беше арестуван, осъден и след това изтърпя наказание в затвора, получил е наказанието си. Той не беше наблюдаван. Защо някой да се интересува от него?“, добави държавният глава на Руската федерация, подчертавайки необходимостта да се остави историята на Скрипал в миналото и да се позволи на агенциите за сигурност да се справят с нея.         ", "date": "2019.06.28", "title": "Мей нахока Путин за дестабилизиращата дейност на Москва към Лондон"}
{"url": "https://www.actualno.com/education/taneva-uvelichavame-budjeta-za-obnovjavane-na-uchilishta-i-detski-gradini-po-prsr-2014-2020-g-news_763466.html", "text": "    Увеличаваме бюджета за обновяване на училища и детски градини по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ от Програмата за развитие на селските райони (ПРСР) 2014-2020 г. Това обяви министърът на земеделието, храните и горите Десислава Танева по време на заключителната конференция на Националното сдружение на общините в Република България (НСОРБ) за мандат 2015 – 2019 г., която се провежда в к.к. Боровец, съобщиха от министерството.      Тя подчерта, че по този начин ще бъдат одобрени всички подадени проекти с включени инвестиции за дейности по обновяване на общински училища и детски градини.  По думите й, общините, които са бенефициенти по Програмата, проявяват най-голям интерес по проектите за реновиране на улици и тротоари, изграждане на пътища и водоснабдителна мрежа, както инвестиции в социалната инфраструктура и културния живот.   „В настоящия програмен период интересът към ПРСР  е изключително висок. За общините поисканите средства са 2,5 пъти повече над възможния бюджет. За бизнеса, земеделските производители и за преработвателите на земеделска продукция, пък са 4 пъти повече“, каза още министър Танева.\r\nПред представителите на местната власт земеделският министър съобщи, че до края на месец декември предстои финализирането на многогодишната финансова рамка на новата Обща селскостопанска политика. Десислава Танева уточни, че се очаква намаляване на бюджета за новия програмен период на ПРСР. „Ако до момента общините са ползвали 740 млн. евро, сега трябва да извадим 135 млн. евро, за да получим новото финансиране. Очакваме намалението при средствата за финансиране да бъде в рамките на 15 %“, каза още Танева и допълни, че ще бъде извършен анализ за нуждите на общините.   ", "date": "2019.06.28", "title": "Танева: Увеличаваме бюджета за обновяване на училища и детски градини по ПРСР 2014-2020 г."}
{"url": "https://www.actualno.com/ruse/salmonela-zatvori-mlechna-kuhnja-v-ruse-news_763487.html", "text": "    Детската млечна кухня в Русе няма да работи на 28 юни, както и на 1 юли, информираха от Община Русе. На детските ясли за днес е доставена пакетирана храна, а в понеделник, 1 юли, ще останат затворени. Тогава ще стане ясно дали този срок ще се удължи или ограничението ще отпадне.      Областна агенция по безопасност на храните е взела проби от контактни повърхности, посуда и от персонала за наличие на патогенни микроорганизми. Това се налага, защото в детска ясла №9 „Мечо Пух“ е доказан втори случай на салмонела.   Незабавно в детската ясла са влезли инспектори от РЗИ. Кметът Пламен Стоилов със своя заповед е назначил комисия, която да извърши служебна проверка и да установи какви са конкретните предприети мерки. Последната проверка на Областната агенция по безопасност на храните е била на 4 юни. Това се прави два пъти месечно през летния период.\r\nОчаква се резултатите от взетите днес проби да излязат най-рано в началото на следващата седмица.  Очаква се резултатите от взетите днес проби да станат известни най-рано в началото на следващата седмица. ", "date": "2019.06.28", "title": "Салмонела затвори млечна кухня в Русе "}
{"url": "https://www.actualno.com/help/da-pomognem-na-kamelija-v-borbata-s-raka-news_763461.html", "text": "    Камелия Добрева е на 32 г. от град Стара Загора и страда от  остра Т-лимфобластна левкемия.      В момента младата жена е в ремисия, като ѝ предстои обстоен преглед в Германия за назначаване на дата за трансплантация на стволови клетки.   \"Нямаме много време за набиране на средствата, защото трансплантацията трябва да се извърши докато е в ремисия! Тази сума е непосилна за всеки един от нас поотделно, но вярваме, че заедно ще успеем да я съберем\", разказват близките и приятелите на Камелия.\r\nТя има нужда от 328 000 евро, за да се пребори с коварната болест.    ", "date": "2019.06.28", "title": "Да помогнем на Камелия в борбата ѝ с рака"}
{"url": "https://www.actualno.com/society/dnsk-shte-proverjava-po-slujeben-pyt-udostoverenijata-na-firmite-za-stroitelen-nadzor-news_763501.html", "text": "    Дирекцията за национален строителен контрол ще изисква по служебен път информация за наличие или липса на данъчни задължения на фирмите, заявяващи желание за издаване на удостоверение за вписване в регистъра на консултантите, упражняващи строителен надзор, съобщиха от министерството на регионалното развитие.      Това предвиждат част от промените в проекта на Наредба № РД-02-20-25 от 3 декември 2012 г. за условията и реда за издаване на удостоверение за вписване в регистъра на консултантите за оценяване на съответствието на инвестиционните проекти и/или упражняване на строителен надзор.   Проектът има за цел да приведе разпоредбите на наредбата в съответствие с последните изменения и допълнения в Закона за устройство на територията.\r\nПромените предвиждат още за издаване на удостоверение за извършване на дейности, свързани със строителен надзор, ДНСК да изисква по служебен път и документа за признаване на придобито висше образование в чуждестранни висши училища, издаван от Националния център за информация и документация.  Обстоятелствата относно съдимостта на българските граждани също ще се установяват служебно от Дирекцията за национален строителен контрол.\r\nВ проекта на наредба е уредена и възможността удостоверението за вписване в регистъра или отказът за вписване да бъдат връчвани на заявителя не само лично, но и по електронен път или чрез лицензиран пощенски оператор, при поискване от страна на заявителя.   Измененията в наредбата са в изпълнение на решение на правителството за приемане на мерки за трансформация на модела на административно обслужване, в резултат на което ще се подобри предоставянето на административни услуги на бизнеса и гражданите.    Проектът и мотивите към документа са публикувани за обществено обсъждане на интернет страниците на МРРБ и на ДНСК, както и в Портала за обществени консултации. ", "date": "2019.06.28", "title": "ДНСК ще проверява по служебен път удостоверенията на фирмите за строителен надзор  "}
{"url": "https://www.actualno.com/crime/tejka-katastrofa-kraj-bistrica-news_763511.html", "text": "    Тежка катастрофа между автобус на градския транспорт и лека кола стана край местността Бункера, недалеч от софийското село Бистрица, предаде репортер на БГНЕС.      Автобусът се е движел, най-вероятно, в посока за Бистрица. Двете моторни превозни средства след удара са излезли от пътя и в момента се намират в канавката.   Колата, бяло БМВ, е пострадала жестоко от удара. Не е ясно каква е съдбата на шофьора.\r\nНа място има спасителни екипи. Движението в района е затруднено.   ", "date": "2019.06.28", "title": "Тежка катастрофа край Бистрица "}
{"url": "https://www.actualno.com/society/svetoslav-kostov-e-novijat-generalen-direktor-na-bnr-news_763364.html", "text": "    СЕМ избра директора на радио „София“ Светослав Костов за генерален директор на БНР. Това стана при първото гласуване в медийния регулатор.      Светослав Костов получи 3 гласа, а Митко Димитров - 2.   За Костов гласуваха Бетина Жотева, Розита Еленова и София Владимирова.\r\nМитко Димитров беше подкрепен от Иво Атанасов и от Ивелина Димитрова.  Другите трима участници в конкурса бяха Валерий Тодоров, Даниела Манолова и настоящият ръководител на обществената медия Александър Велев. ", "date": "2019.06.28", "title": "Светослав Костов е новият генерален директор на БНР "}
{"url": "https://www.actualno.com/sofia/sled-zabrana-da-se-stroi-pri-blok-73-v-mladost-1-investitor-zamerva-shte-vdiga-ograda-news_763381.html", "text": "    Да, правят се замервания на терена, но те не се свързани със строителна дейност, ставало въпрос за друга техническа процедура. Има влязло в сила решение на Столичния общински съвет (СОС), така че всякакво строителство е спряно. Така от фирма \"Джи Ти Строй\" коментираха пред информацията, че тази сутрин правят замервания на терена си при блок 73 в столичния квартал \"Младост 1\".      * В крайна сметка, няколко часа по-късно стана ясно, че собственикът на имота Гергана Симова, управител на \"Джи Ти-Строй\" ЕООД, ще даде изявление за медиите утре, 29 юни 2019 г. (събота) в 10:00 часа, след което се предвижда поставянето на ограда на частния имот. В никакъв случай няма да бъдат извършвани строителни дейности, уверяват от фирмата.\r\nПрипомняме, че вчера (27 юни) строителството там, по предложение на кметицата на София Йорданка Фандъкова. Преди Фандъкова да предложи решението, имаше протести на живущите в района - срещу идеята за строителство на хотел, жилищна сграда и нова улица, която да облекчи трафика от бул. \"Андрей Сахаров\" и бул. \"Йерусалим\", но за сметка на съществуваща зелена площ.\r\nСъщевременно , че иска да строи хотел и обвини Фандъкова, че прави политика на гърба на компанията. От \"Джи Ти Строй\" смятат да се обърнат към съда заради случилото се, след като още вчера (27 юни) посочиха, че имат разрешение за строеж на търговска сграда, а Столична община е инициирала план, даващ право на свързано застрояване на два урегулирани поземлени имота пред блок 73 и нова улична регулация.   ", "date": "2019.06.28", "title": "След забрана да се строи при блок 73 в \"Младост 1\" - инвеститор замерва, ще вдига ограда*"}
{"url": "https://www.actualno.com/scene/balet-arabesk-predstavja-kolekcija-karmen-na-ljatnata-scena-v-parka-na-voenna-akademija-gs-rakovski-news_763409.html", "text": "    На 10 юли в  приятната обстановка на откритата лятна сцена в парка на  Военната Академия „Г.С.Раковски“  Балет „Арабеск” ни кани на  спектакъла „Колекция Кармен“, впечатляващ с неочаквано и дръзко решение на образа на Кармен, който се преплита със съвременното му превъплъщение в лицето на една дизайнерка и нейното ревю, носещо името на \"Кармен\". Особено атрактивно е решението на художничката да облече главната героиня в 10-метрова огненочервена фламенко рокля, изработена от 138 м коприна. Екстравагантните костюми се превръщат в част от сценографията на представлението      Фатално модно дефиле от огън и студ – балерини в ролята на модели в уникални артистични рокли, предвождани от смъртта, представящи вечния кръговрат на страстта – любов и смърт. Огнено червено, огнени движения, страст и отхвърляне, ревност и вдъхновение, любов и борба, събираща и разпадаща се енергия, връхлитаща ни от сцената в изпълнението на: Таня Кацарова (Кармен) и Даниела Иванова (Тя), Асен Наков (Той), Васил Дипчиков (Хосе), Стефан Вучов (Ескамилио), Теодора Стефанова (Смъртта), Андрея Андонова, Виктория Петрова, Елизабет Якимова, Мария Касабова, Петя Колева, Стефка Табакова, Валери Миленков, Ервин Есен и Филип Миланов.\r\nСпектакълът за Той, Тя и Смъртта. Спектакъл за неустоимата страст на Кармен, търсеща всепоглъщаща любов или просто хладна любовна игра на живот и смърт.  Страстта, енергията на музиката и движенията ще ви погълнат и завладеят. Кармен – една неочаквана колекция, едно неочаквано представление на балет “Арабеск” , едно неочаквано претворяване на познатия сюжет по новелата „Кармен” на Проспер Мериме. Представление-мост между съвременния динамичен живот и музикални вкусове и любимата музика от едноименната опера на Жорж Бизе.\r\nПрез 2017  “CARMEN COLLECTION” взриви италианската публика, препълнила театър „Аржентина“ - една  от най-представителните театрални зали в Италия.\r\nИталианската преса не пести суперлативите за създателите на този бляскав по тяхно мнение спектакъл (хореографката Боряна Сечанова, композиторът Петър Дундаков, сценографката и художник на костюмите - Николина Костова-Богданова).    Спектакълът \"Carmen collection\" е копродукция на ДМБЦ и БНР Билети на касата на Музикален театър (02 9431979), online - и в деня на спектакъла  на касата в парка на Военна академия \"Г.С.Раковски\" на един изключително екстравагантен спектакъл \"Кармен-колекция\" (Carmen collection) - копродукция на Държавен музикален и балетен център и Българско национално радио, по мотиви от новелата \"Кармен\" на Проспер Мериме и едноименната опера на Жорж Бизе. Музика – Петър Дундаков, хореография – Боряна Сечанова, сценография и костюми – Николина Костова-Богданова.\r\nЗаписът е осъществен от Симфоничния оркестър на БНР. Особено атрактивно е решението на художничката да облече главната героиня в 10-метрова огненочервена фламенко рокля, изработена от 138 м коприна. Екстравагантните костюми се превръщат в част от сценографията на представлението.   Топ хореографът Боряна Сечанова пренася фаталната Кармен (в ролята - Таня Кацарова) в едно модно дефиле от огън и студ - балерини в ролята на модели в уникални артистични рокли, предвождани от Смъртта (в ролята Теодора Стефанова), представят вечния кръговрат на страстта - любов и смърт. В структурата на спектакъла рамка на „историята” за Кармен са взаимоотношенията на една съвременна двойка – Той (Асен Наков) и Тя (Даниела Иванова). Противоборството между Хосе (Васил Дипчиков) и Ескамилио (Стефан Вучов) засилват драмата на изкусителката Кармен (Таня Кацарова).\r\nCпектакълът се заиграва с клишета от днешния ден като модния подиум и чалга културата - естествена среда на съвременните \"карменситки\". Нарцистичната жена оглежда себе си в очите на възхитения мъж. Тя харесва себе си толкова повече, колкото по-силно я обича мъжът. Голямата й привлекателност има и своята обратна страна - незадоволеността на влюбения мъж и съмнението в любовта на жената. ", "date": "2019.06.28", "title": "Балет \"Арабеск\" представя \"Колекция Кармен\" на лятната сцена в парка на военна академия \"Г.С. Раковски\""}
{"url": "https://www.actualno.com/ruse/rusenci-ochakvat-prez-esenta-aktualizirana-transportna-shema-news_763357.html", "text": "    На 26 юни се проведоха дискусии и публично обсъждане за изготвянето на актуализация на Общинската транспортна схема за превоз на пътници, обслужваща градските линии и тези до близките населени места на Община Русе.      Информация за свършеното и за предстоящите стъпки направиха заместник-кметът по европейско развитие и ръководител на проект „CIVITAS ECCENTRIC – Иновативни решения за устойчива мобилност на хора в периферните градски квартали и товарна логистика без вредни емисии в градските центрове“ д-р Страхил Карапчански, директорът на дирекция „Европейско развитие“ инж. д-р Никола Кибритев и директорът на Компанията за мобилно планиране и консултиране от Будапеща „Мобилисимус“ Андраш Екеш. В обсъжданията с гражданите участваха и изпълнителният директор на „Общински транспорт“ АД Александър Георгиев, транспортни оператори в града и експерти от дирекция „Екология и транспорт“.\r\nСлед едногодишните експертни проучвания бяха представени конкретни решения по въпроси, касаещи заздравяване на услугата в зоните с по-голямо търсене; запазване на броя пътници и привличането на нови; създаване на по-удобна мрежа за потребителите и на лесни за разбиране разписания; проектиране на надеждна и удобна транспортна система. Присъстващите се запознаха с примерни визуализации на движението на линиите, както и с модели на разписания и маршрути. \r\n„Решението за актуализацията на транспортната схема на Русе се случва в най-подходящото време и това дава възможност за осезаемо подобряване на публичната транспортна система“, коментираха специалистите от „Мобилисимус“. Те споделиха преките ползи от актуализацията, които се изразяват в създаването на надежден и достъпен публичен транспорт с по-добро покритие, допълващи се тролейбусни и автобусни мрежи, по-добра връзка между различните части на града и по-добра информационна система с актуална информация.  „Това е мащабна и чакана от всички русенци реформа в полза на градския транспорт, която да отговаря на нуждите на хората“, заяви д-р Карапчански. Участниците изразиха своето мнение относно предложената нова транспортна схема на Общината, а получените коментари и препоръки ще се анализират и вземат под внимание при крайния вариант, който ще се приеме от Общински съвет – Русе през септември.\r\nПрез следващата седмица разработката ще бъде публикувана на Община Русе,  като всички заинтересовани граждани ще имат възможност да се запознаят с  новите автобусни и тролейбусни линии и да изпратят своите коментари,  въпроси и предложения до администрацията.\r\nДискусиите и обсъжданията се проведоха по договор: „Актуализация на общинската транспортна схема на Община Русе“, финансиран от международния проект „CIVITAS ECCENTRIC - Иновативни решения за устойчива мобилност на хора в периферните градски квартали и товарна логистика без вредни емисии в градските центрове“, по Програмата за научни изследвания и иновации на ЕС „Хоризонт 2020“ и от     ", "date": "2019.06.28", "title": "Русенци очакват през есента актуализирана транспортна схема  "}
{"url": "https://www.actualno.com/crime/hvanaha-kradci-na-kartini-tarashili-apartament-v-sofija-news_763496.html", "text": "    Двама са задържани за грабеж на картини от апартамент в София, трети към момента се издирва. Това стана ясно по време на брифинг в СДВР, предаде репортер на БГНЕС.      На 25 юни на телефон 112 е получен сигнал за грабеж на картини в центъра на София. Той е подаден от дъщерята на пострадалия, която не е успяла да осъществи контакт с баща си. Потърсила ключар, и след като заедно влезли в апартамента, намерили баща й и леля й в безпомощно състояние.  „На по-късен етап заявява, че от апартамента липсват 26 картини - произведения на изкуството, рисувани от художничката Анна Хен-Йосифова, около 2 350 лв. и други ценни накити“, заяви директорът на СДВР Георги Хаджиев.   Директорът на СДВР обясни, че в резултат на проведените оперативно-издирвателни мероприятия, се насочват към трима извършители. „Картините на по-късен етап са открити на различни места при последвалите процесуално-следствени действия. Единият от извършителите е задържан на адреса, другите двама към момента на издирването не бяха открити на адресите и съответно бяха обявени за издирване”, каза Хаджиев. При последвалите беседи и разпити единият от извършителите признава за извършеното престъпление. Вчера в сградата на СДВР с адвокат се явил и другия от тези, които според тях са извършителите.\r\n„Към настоящият момент от заявените 26 картини отнети по време на извършването на престъплението, ние сме установили 25 картини, една картина към момента се реставрира, и тя ще бъде приобщена към останалите веществени доказателства”, каза директорът на СДВР.  В момента пострадалият, който е възрастен човек, е в добро здравословно състояние, има охлузвания по ръцете и наранявания по торса.\r\nПовдигнато е обвинение за извършено престъпление - за грабеж, извършен при условията на съучастие, обясни районният прокурор на София Радослав Димов. Взета е мярка за задържане под стража за срок до  72 часа с оглед изправянето им пред съда с искане за постоянна мярка „задържане под стража”. Продължава издирването на другия съучастник.    ", "date": "2019.06.28", "title": "Хванаха крадци на картини, тарашили апартамент в София"}
{"url": "https://www.actualno.com/europe/v-italija-razbiha-grupa-promivala-mozyci-na-deca-s-elektroshok-za-prodajba-na-priemni-roditeli-news_763387.html", "text": "    Италианската полиция е арестувала 18 души, сред които - кмет, лекари и социални работници, по подозрение, че са промивали мозъка на деца от уязвими групи, като ги карали да мислят, че са насилвани от родителите си. Целта е била децата да бъдат предадени на , съобщи The Guardian.      Разследването на случая е започнало през 2018 година и е разкрило престъпна мрежа от лица, извършващи социални услуги, които използвали методи, в това число електрошок, за да накарат децата да повярват, че са били подложени на сексуално насилие.   За да промият мозъка на децата, арестувани подправяли детските рисунки  да изглеждат така, сякаш имат сексуален подтекст и използвали  електрошокова терапия като \"малка машинка за памет\" за създаването на  фалшиви спомени за жестоко отношение.\r\nСоциалните работници предавали децата на в замяна на пари в брой, докато подаръците и писмата от истинските им родители са били скривани. По-късно те са открити от полицията. Информацията е потвърдена от полицията в Бибиано за AFP. Сред задържаните са психолози и самият кмет на Бибиано.  \"Тези обвинения, ако се потвърдят, плашат и шокират\", коментира министър-председателят на Италия Джузепе Конте на в Осака. \r\nРазследването е под кодовото име \"Ангели и демони\", съобщи  La Repubblica.   По думите на следователите целта на арестуваната група е била да вземе децата от семействата, намиращи се в затруднено социално положение и да ги даде за пари на други родители, допълва друго авторитетно италианско издание Corriere della Sera.     ", "date": "2019.06.28", "title": "В Италия разбиха група, промивала мозъци на деца с електрошок, за продажба на приемни родители"}
{"url": "https://www.actualno.com/society/neno-dimov-razkri-na-kakvo-se-dylji-pobeljavaneto-na-reka-struma-news_763382.html", "text": "    Непречистени отпадъчни води на три фирми са попаднали във водите на река Струма в Перник, общината е заявила готовност за извършване на проверка.      Това каза министърът на околната среда и водите Нено Димов по време на парламентарен контрол.   „В резултат на получен сигнал на 11 юни 2019 г. за в Перник е извършена незабавна проверка. Локализирано е изпускане на вода с бяла пяна от дъждовен бетонов колектор, находящ се на левия бряг на реката“, обясни Димов.\r\nТой посочи, че не е установена миризма на химични или гнилостни процеси, не е констатирано и наличие на измряла риба. „С цел установяване на източника на замърсените води са направени на производствените обекти в района, през които минава колектора.  Не са констатирани следи от пяна в ревизионните шахти на площадките им. Установено е обаче, че по документи фирмите имат договор с ВиК в Перник за доставка, отвеждане и пречистване на отпадните води. Непречистените отпадъчни води на три от тях обаче попадат в река Струма.\r\nЗа една от фирмите с дейност производство на козметични продукти не е установено място за заустване на промишлените отпадъчни води, но от информацията е видно, че дружеството плаща такива на ВиК и за заустване, и за пречистване. Във връзка с това са дадени предписания на Община Перник за предприемане на действия с цел преустановяване на заустването на отпадните води. Общината е заявила готовност за извършване на проверка“, обясни той.   Министър Димов коментира и темата за подадени сигнали за неприятна миризма, излъчвана от завод за преработка на какаови зърна в Първомай. Той обясни, че за периода от 2017 г. до 2018 г. в РИОСВ-Пловдив са получени три сигнала за миризми, като при проверки не са установени нарушения.    Димов посочи, че през юни е извършена и внезапна проверка, при която отново не е установено наличие на остра задушлива миризма на какао. Той подчерта, че РИОСВ – Пловдив ще продължава да извършва нужните проверки. ", "date": "2019.06.28", "title": "Нено Димов разкри на какво се дължи побеляването на река Струма"}
{"url": "https://www.actualno.com/cars/kanadec-ostana-bez-superkola-samo-sled-10-minuti-news_763398.html", "text": "    Полицията в Канада е безкомпромисна спрямо нарушителите на правилника за движение по пътищата и това беше усетено от собственик на чисто нов McLaren 600LT. Мъжът взел колата от салона, но само след няколко километра бил спрян, след като превишил близо 2 пъти ограничението на скоростта.      Полицаите установили, че жителят на Ванкувър, чието име не се съобщава, е преминал със 165 км/ч пред участък, на който позволената скорост е 90 км/ч. Според законите на Канада, за такова превишение се предвижда конфискация на автомобила и глоба в размер от 280 долара.    Пишман-състезателят ще трябва да плати отделно и разходите по превоза на автомобила до полицейска паркинг, както и едноседмичния престой на него. При повторно нарушение на правилника по същата точка - превишаване на позволената скорост, законът предвижда конфискуване на колата на 2 месеца и глоба между 700 и 1200 долара.  Впрочем, подобна санкция едва ли ще стресне водача, тъй като самият McLaren 600 LT струва близо 340 000 канадски долара (256 000 щатски). Под капака на автомобила е поставен 4,0-литров V8 с две турбини, развиващ 600 к.с.  Ускорението от 0 до 100 км/ч отнема 2,9 секунди, а максималната скорост е 323 км/ч. ", "date": "2019.06.28", "title": "Канадец остана без суперкола само след 10 минути"}
{"url": "https://www.actualno.com/society/ministerstvoto-na-turizma-masovo-proverjava-ekskurzovodi-po-chernomorieto-news_763420.html", "text": "    \"Правим масирани проверки на екскурзоводи по Черноморието. Инспекциите ще продължат усилено по цялото крайбрежие, а също и във вътрешността на страната. Ще бъдем безкомпромисни към хора, които работят като екскурзоводи без удостоверение\". Това заяви в Несебър министърът на туризма Николина Ангелкова, която обобщи резултатите от двудневна проверка на експерти от Министерството на туризма и Комисията за защита на потребителите, съобщиха от ведомството.      Проверката е след сигнали, подадени от организации на екскурзоводите в България, че се извършва нерегламентирана дейност. Работата на екскурзовода е изключително важна за имиджа на българския туризъм. Тези хора носят голяма отговорност - чрез тях гостите на страната ни се запознават с нейната история, култура и бит. От тях изключително много зависи дали туристите ще се върнат отново в страната ни, коментира министърът.   В последните два дни при съвместната проверка са били инспектирани 15 туристически групи с 15 екскурзоводи. При 12 от тях не са констатирани нарушения. За трима, които са водели туристически групи обаче, специалистите са установили, че работят без удостоверение и не са вписани в Националния туристически регистър. Един от тях дори е носел и представил фалшива карта за екскурзовод.\r\nСъгласно изискванията на Закона за туризма всеки екскурзовод трябва да е лицензиран, да притежава специална карта, която да предоставя, за да се удостовери, че работи спрямо регламентите, обясни министър Ангелкова. Според Закона за туризма и наредбата екскурзоводската карта може да се отпечатва само от Министерството на туризма.  На нарушителите е съставен акт за административно нарушение, а глобата за това е 1000 лв. Всеки легитимен екскурзовод трябва да е вписан в Националния туристически регистър. При проверката е установено още, че двама, които са водели туристи, са имали сключени договори с туроператори. Компаниите подлежат на санкция в размер на 2000 лв., защото са наели нелицензирани екскурзоводи.\r\nПо отношение на летния сезон министър Ангелкова посочи, че към момента са наети над 8800 сезонни работници основно от Молдова, Беларус и Украйна, има и работещи от Азия, но те са по-скоро единични бройки.   Тенденцията работодателите да наемат сезонни работници от трети страни се увеличава с всеки сезон и това показва, че временната стъпка е правилна, за да се обезпечат достатъчно кадри. Министър Ангелкова допълни, че ще продължава работата в посока намаляване на административната тежест за бизнеса, така че максимално да отговорим на нуждите на сектора.    В отговор на журналистически въпрос, свързан с промените в Закона за устройството на Черноморското крайбрежие, тя коментира, че Министерството на туризма подкрепя къмпингуването като част от разнообразния туристически продукт на дестинацията. Трябва да има диалог, за да се чуят всички гледни точки. Инициираме широки дискусии, за да се прецени кои текстове ще са работещи и какво трябва да се промени, за да можем да имаме такъв вид туризъм, съобразен с европейските норми. ", "date": "2019.06.28", "title": "Министерството на туризма масово проверява екскурзоводи по Черноморието"}
{"url": "https://www.actualno.com/politics/bsp-popita-marinov-izdava-li-mvr-lichni-danni-toj-otricha-no-proverjava-news_763325.html", "text": "    Органите на МВР стриктно спазват принцип да не , особено когато става въпрос за малолетни или непълнолетни лица. Изнасянето на данни не отговаря на принципите на МВР.      Така вътрешният министър Младен Маринов отговори на въпрос на депутата от БСП Антон Кутев относно \"Очевидно залисани в тежката кървава борба с тероризма, МВР изпуска информация към медиите – името на младежа, улицата, училището, „Фейсбук“ профила. Всички лични данни станаха ясни.\r\nАко това наистина е борба с тероризма, как изтичат данни от МВР и се появяват в медиите преди самата пресконференция ?\", попита Кутев.  \"Разпоредих проверка на лица в МВР, които може би са Проверката ще приключи на 1 юли т.г.\", разкри вътрешният министър.   \"На брифинг на МВР не са разпространявани лични данни за младежа\", категоричен бе Маринов.\r\nТой подчерта, че не само МВР е работило по разкриването по този случай. По думите му действията на полицията са били навременни, защото е била предотвратена възможност да бъде взривена бомба.    Преди две седмици обаче г лавният прокурор Сорир Цацаров обяви, че момчето не е терорист , но службите не са знаели докъде може да стигне .\r\nМомчето бе окончателно оставено на свобода под надзора на инспектор вместо в ареста, както настояваше прокуратурата. Срещу него обаче ще има дело.\r\n\"След всичко, което се случи с този младеж, дали ще има достатъчно наивен и глупав родител, който да предаде информация за детето си.    На всичко отгоре вие се хвалите, че сте заловили терорист, който ви е бил предаден от родители. Нека те ви помагат и в други престъпления\", попита Кутев след отговора.\r\n\"Как така 20 дни МВР не знае кой е разпространил информацията за момчето. Вие какво работите ? Поне двама полицаи и журналисти знаят кой е предал информацията, но министърът не\", коментира още депутатът от БСП.   \" Не искам да се прави внушение, че информацията е изтекла от МВР \", отново подчерта министър Маринов.\r\nПрипомняме, че редица организации, сред които ДАЗД и АЕЖ се подписаха под декларации посочвайки, че е недопустимо издаването на лични данни на ученика.\r\nПо закон сведения и данни за дете не се разгласяват без съгласието на неговите родители, а който наруши тази разпоредба се наказва с глоба от 1000 до 3000 лева, имуществена санкция от 3000 до 5000 лв., а при повторно нарушение – с глоба от 3000 до 5000 лв. и имуществена санкция от 5000 до 10 000 лв. ", "date": "2019.06.28", "title": "БСП попита Маринов издава ли МВР лични данни, той отрича - но проверява"}
{"url": "https://www.actualno.com/vidin/deca-ot-vidin-sa-nomer-edno-v-systezanieto-za-zashtita-ot-bedstvija-news_763393.html", "text": "    Отборът на ППМГ \"Екзарх Антим I\" - Видин спечели първото място в ХVII-то издание в Националното ученическо състезание \"Защита при бедствия, пожари и извънредни ситуации\"'2019.      В двудневното състезание в Стара Загора участваха 28 отбора – областни първенци на страната.\r\nВ рамките на първия състезателен ден 112 ученици от цялата страна решаваха тестови задачи, свързани с различни бедствия и извънредни ситуации. На следващия ден, при полевата надпревара, те демонстрираха знания, умения, съобразителност и бързина за действия при земетресение, наводнение, пожари, химическа авария и оказване на първа до лекарска помощ.\r\nС 245.5 точки видинските седмокласници - Лилия Боянова, Гергана Димитрова, Петьо Николов и Михаил Цанков, спечелиха златните медали. Учител-ръководител на отбора е Анелия Димитрова, а дългогодишен обучител – инспектор Владимир Иванов от РДПБЗН-Видин.  Състезанието е част от Националния календар за извънучилищни дейности на Министерството на образованието и науката за учебната 2018/2019 г. Провежда се ежегодно и цели проверка на нивото на придобитите от учениците знания и умения за действие при природни бедствия, пожари и промишлени аварии през основния курс на обучение в училище, да възпитава състезателите в чувство на другарска взаимопомощ и работа в екип при възникване на кризисни ситуации, да популяризира обучението за действие при извънредни ситуации. ", "date": "2019.06.28", "title": "Деца от Видин са номер едно в състезанието за защита от бедствия"}
{"url": "https://www.actualno.com/books/shestijat-nacionalen-konkurs-za-lubovna-lirika-gorchivo-vino-2019-tyrsi-novi-shediovri-news_763332.html", "text": "    Стартира приемането на непубликувани досега стихове за участие в шестия национален конкурс за любовна лирика „Горчиво вино“. Организаторът, НЧ „Братя Миладинови 1914” – Петрич, приканва и утвърдени автори, и нови таланти да изпращат творбите си до 15. 08. 2019 г. (валидна е датата на пощенското клеймо). Конкурсът е анонимен. За целта желаещите да участват трябва да изпратят голям пощенски плик, съдържащ едно непубликувано и напечатано в 3 екземпляра стихотворение, без името на автора; малък, запечатан плик с попълнено заявление за участие в конкурса, изтеглено от сайта на читалището: и екземпляр от конкурсната творба, подписана собственоръчно от автора с неговото име. Максималният обем на творбата може да бъде до 24 реда.      Конкурсът бе създаден през 2014 г. по повод 100 годишнината на читалището и 80-годишнината на големия български поет Евтим Евтимов. През тази година ще се проведе шестото му издание.   Имената на финалистите в конкурса ще бъдат публикувани на уебсайта и фейсбук страницата на читалището до 06. 09. 2019 г.\r\nОфициалното награждаване ще се проведе през месец септември 2019 г. като част от културната програма на Алея на книгата в София (датата ще бъде допълнително обявена).   Ще бъдат присъдени: Първа награда – ИЗДАВАНЕ НА КНИГА С ЛЮБОВНА ЛИРИКА НА ПОБЕДИТЕЛЯ.\r\nВтора награда – диплом и предметни награди (книги).       Трета награда – диплом и предметни награди (книги).\r\nПо решение на журито могат да бъдат присъдени и специални награди.\r\nПолучилият първа награда няма право да участва в следващите издания на конкурса.\r\nТворбите за участие в конкурса могат да бъдат изпратени по куриер, по пощата или занесени на място, на адрес: гр. Петрич 2850, обл. Благоевград, ул. „Александър Стамболийски” № 4, Народно читалище „Братя Миладинови 1914” – за конкурса „Горчиво вино“.\r\nЗа допълнителна информация: Христина Карадалиева, 0877 214 516; Валентина Петрова – 0879 088 507; petrich@dir.bg; metodisti@mail.bg.       ", "date": "2019.06.28", "title": "Шестият национален конкурс за любовна лирика \"Горчиво вино 2019\" търси нови шедьоври"}
{"url": "https://www.actualno.com/pazardjik/grajdani-alarmirat-che-v-obshtina-septemvri-shte-dobivat-v-narushenie-mineralna-voda-news_763410.html", "text": "    Инициативен комитет „Да спасим Община Септември“ алармира, че въпреки трите отказа за издаване на разрешение от Басейнова дирекция, Община Септември е избрала изпълнител за добив на минерална вода. Обществената поръчка за изграждане на сондажен кладенец е на стойност 200 000 лeва, съобщиха от инициативния комитет в писмо, изпратено до медиите.      Освен липсата на разрешение, каквото е изискването по закон, в няма заложено изискване за опит и ценз на изпълнителя. Освен законовите нарушения, има реална опасност при нерегламентираното сондиране да бъде пресушено съществуващото находище на минерална вода, дадено за управление на Общината.   В началото на месец юни инициативен комитет „Да спасим Община Септември“ подаде сигнал до прокуратурата за за изграждане на сондажен кладенец за добив на минерална вода. Община Септември получи правото да управлява минералното находище в с. Варвара от МОСВ въпреки протести на жителите на общината. Преди две години инициативният комитет сигнализира, че има сериозни опасения, че минералната вода се отдава на концесия на базата на непълен и неточен доклад за ресурсите на находището, изготвен от частна фирма.\r\nПовече от две години гражданите сигнализират различни институции за нарушенията на кмета на общината Марин Рачев. Той бе арестуван преди малко повече от година при първата операция на Специализираната прокуратура срещу корупцията. Задържането му бе вследствие на изпратено от Софийска градска прокуратура постановление през декември 2017 г. към Специализирания наказателен съд. То включваше  14 тома и 5283 страници доказателствен материал с извършени нарушения от кмета на Община Септември.  Марин Рачев беше осъден за укриване на данъци в особено големи размери, като в края на май т.г. Окръжният съд в Пазарджик запорира имущество и сметки на свързани с него лица и фирми, заради иск на КПКОНПИ за над 9 млн. лв. Отделно Специализираната прокуратура му повдигна обвинения за умишлена безстопанственост и престъпления по служба за над 200 000 лв. ", "date": "2019.06.28", "title": "Граждани алармират, че в община Септември ще добиват в нарушение минерална вода"}
{"url": "https://www.actualno.com/actualno/diplomacijata-kato-obslujvasht-personal-news_763335.html", "text": "            Уважаеми читатели, подобни имат за цел да възстановяват доверието. Тъй като то не е постоянна категория, дори сред близки приятели, на геополитическата сцена бива често привиквано. За да дава обяснения. Знам, че е горещо, но нека погледнем нагоре. Не към слънцето над чадъра, а към голямата картина на света, събран в Осака.\r\nПонеже си нямат тъкмо доверие, лидерите ще човъркат безмълвно по отворени рани. За да кървят още по-обилно. ядрена държава, фундаментални ценности с тихи провокации. А Меркел няма сили за нови усмивки. Буквално. Наоколо е и Ердоган, който , докато се противопоставя с на организацията, в която страната му членува.     А между Вашингтон и Пекин може да бъде обобщен с тези мисли на Макрон: \" \". Френският президент е абсолютно прав. Дори и говорейки по принцип. Но думите му звучат особено поради факта, че самият той изглежда като неканен гостенин на със своето . Сега на никого не му е до това. Както почти винаги на подобни форуми.\r\nАла предупрежденията на редица учени ( ), че в много съсипани държави ескалират до невиждани размери, че ще е по-горещо от предходното, че ние, хората, дори вече нямаме активни механизми, за да закрепим света си, че може да изчезне -  оживяват. И то все по-близо да всеки от нас. Но да - няма да чуете тези страхове да вълнуват лъскавите кулоари. Тъй както виновният рядко признава престъпленията си.\r\nГ-20 започна. А животът изтича в безвремието на дипломацията, заета да предлага чужди усмивки.      ", "date": "2019.06.28", "title": "Дипломацията като обслужващ персонал"}
{"url": "https://www.actualno.com/business/20-hiljadi-turisti-po-malko-sa-pristignali-po-ujnoto-chernomorie-prez-maj-news_763400.html", "text": "    Специалисти от Бургаската регионална туристическа камара са направили анализ на туристическия сезон на база на туристите, които са пристигнали на Летище Бургас през месец май 2019година. Цифрите са сравнени с месец май миналата година. Отчита се спад от 25,60%, който в цифри възлиза на 20 839 души чуждестранни летовници по-малко.      Ръст обаче, бележат пазарите с Англия – 22%, Естония – 50% , Ирландия – 22% Русия – 13, Украйна – 84%.   По-малко са туристите дошли тази година от Белгия – 30% Дания – 26% , Финландия – 29% Германия - 18% , Латвия – 14% Словакия – 13% . Същото се отнася за Швеция, Израел, Норвегия и Нидерландия.\r\nДруги отрицателни тенденции на туристическия пазар за месец май, са изместените леглови резервации от април за май и юни, което скъсява туристическия сезон.  От камарата смятат, че причините за това са различни. Сред важните предпоставки за спада са, нерешени инфраструктурни проблеми, сигурността на туристите не е на нужното ниво, въпросът с обслужващия персонал не е решен, както и проблемите автобусният транспорт.\r\nСпециалистите препоръчват да се работи в посока подобряване на онлайн резервациите, качеството на обслужването на туристите, обогатяването на ол инклузива и други. Важно според тях е и подобряването на работата по изучаване политиката на конкурентите.    ", "date": "2019.06.28", "title": "20 хиляди туристи по-малко са пристигнали по Южното Черноморие през май"}
{"url": "https://www.actualno.com/curious/7-prichini-da-obichate-jena-rak-news_763320.html", "text": "    Жената Рак е пълна с противоречия. Тя е уязвима и предпазлива, има променлив характер, но е надеждна. Страхува се от промени, но същевременно е лесно приспособима. Има различни пластове, но най-общо казано е интересна. Тя е типът жена, за който се надяваш да се ожениш. Идеалната бъдеща майка, която ще се радваш да наречеш най-добър приятел.       1. Жените Раци са предпазливи, но силно чувствителни Те не се доверяват лесно. Страхуват се да не бъдат наранени и се опитват с всички сили да предотвратят това. Точно като ракът, символизиращ зодията, тяхната нежна страна е скрита зад твърда черупка. 2. Те са отлични приятели и партньори   Може и да не се радват на голям брой познанства, но пазят няколко много важни човека около себе си. Присъща им е вътрешна възпитателна интуиция, която ги прави фантастични приятели и партньори. Обичат да се чувстват нужни и жадуват усещания. Те са надеждни, с яростно защитен механизъм, особено когато става въпрос за приятели, семейство и роднини. 3. Копнеят за комфорт и стабилност във всичко, което правят В края на деня основната цел на жената Рак е живот изпълнен с комфорт и стабилност. Дори когато търси безразсъдни приключения, не оставя настрана чувството за сигурност. Именно затова тя се нуждае от непрестанно подсигуряване, че е обичана, а също и че е напълно защитена и задоволена във връзката си.      ", "date": "2019.06.28", "title": "7 причини да обичате жена Рак"}
{"url": "https://www.actualno.com/europe/nalaga-se-premestvane-na-kartinata-mona-liza-news_763344.html", "text": "    Най-известната картина в света, \"Мона Лиза\" ще бъде преместена докато ремонтират салона, в който е изложена в Лувъра, съобщи АФП.      Шедьовърът на Леонардо да Винчи ще бъде пренесен на по-малко от \"100 крачки\" до съседната зала „ Медичи” през нощта на 16 юли, каза директорът на музея Жан-Люк Мартинес.   Крехката 500-годишна картина се обработва много рядко и ще остане защитена от бронирано стъкло във „временния си дом”, заявиха от музея.\r\nПортретът на флорентинската благородничка ще бъде върнат на мястото си точно преди да бъде открита специалната изложба „Леонардо“ в най-големия музей в света през октомври тази година.  Лувъра притежава най-голямата колекция от творби на италианския художник.\r\nСпоред Мартинес този ход е част от огромното обновяване на музея, който приема годишно повече от 10 милиона посетители.   Населението на малък град – повече от десет хиляди души минават всеки ден през залата, в която е изложена „Мона Лиза”. По време на преместването тя ще бъде поставена в защитен дървен сандък, предаде БГНЕС.    Мартинес заяви, че шедьовърът ще бъде върнат на обичайното си място за шоуто \"Леонардо\", което започва на 24 октомври, тъй като окачването му редом с останалите произведения на художника ще предизвика ограничаване на броя на туристите, желаещи да го видят.\r\n\"Не можем да лишим около 15 000 души на ден от възможността да видят „Мона Лиза \"- каза още директорът на музея.\r\nКартината, за която се смята, че е рисувана през първите години на 16-ти век, е била местена много рядко от момента на внасянето й в Лувъра през 1804 година.   Последното голямо пътуване на шедьовъра е през 1974 г. до Русия и Япония, а през 1964 г. пресича Атлантика, за да бъде изложена в Съединените щати, въпреки жестоките протести на кураторите на Лувъра. ", "date": "2019.06.28", "title": "Налага се преместване на картината \"Мона Лиза\""}
{"url": "https://www.actualno.com/burgas/stilistyt-todor-todorov-retroto-e-vinagi-na-moda-news_763334.html", "text": "    Моден спектакъл на коафьора Тодор Тодоров ще бъде част от конкурса за красота „Кралица на Бургас“. Преди да научат коя е най-красивата бургазлийка зрителите ще се потопят в магията на миналото. Модата, която ще видят не е само в областта на прическите и облеклото, но и в музиката, танците и други изкуства.      За научи повече за спектакъла се срещна със стилиста Тодор Тодоров: “Аз искам да представя шоуто, не като го разказвам на публиката, защото това е визуално изкуство, което трябва да се види, а да го представя чрез хората, които ще го осъществят. Техните имена и труд мисля, че говорят много. Балетът е от Държавен музикален и балетен център София с хореограф Мая Петрова, музикалното и видео оформлението са дело на Стефан Бобойчев, стилисти са  моите колеги от Christian of Roma - Гергана Томова, Ваня Иванова, която е вписана в Книгата на рекордите на Гинес и Светлана Кукинска. Гримът на моделите е дело на Дони Динева.“   За да покаже, че модата в прическите е за всеки, стилистът кани на сцената непрофесионални модели, хора, с които работи в своето \"Studio Extravaganza\", клиенти и приятели.\r\nТодор Тодоров споделя още, че е избрал да се върне в миналото и да нарече шоуто „Fashion Memories“, защото смята, че и до днес модата е стъпила на основите на така нареченото \"ретро\". \"Освен това, модна тенденция е да се връща  „старото“, обогатено с изразните средства на 21 век“, добавя стилистът.  Това е вторият спектакъл на коафьора на бургаска сцена. Всяка година той участва  в Италианския фестивал на прическата и красотата в Пловдив, представя свои прически на сцената на различни модни прояви, заедно италиански си учител Саверио Палма.\r\nТодор Тодоров смята, че независимо в коя област работи, всеки трябва да се развива и надгражда. Това е причината да посещава обучения в различни академии по фризьорство, откъдето научава и последните модни тенденции.   „Всеки цвят в един от модните италиански брандове тази година, носи името на алкохол или коктейл. Палитрата е разнообразна и цветовете могат да се комбинират. За стилистите остава задачата да ги направят още по-впечатляващи, като използват актуалните техники - омбре, балеаж и всяко друго креативно оцветяване. Особено подходящи са за летни сезон. Всяка дама може да открие своя цвят, сред модерните - топло русо „Ром“ или пясъчно русо „Вермут“. Пастелните тонове са наречени „Розе“ и „Личе“ . За тези, които харесват топло кафяво има цвят „Коняк“ и „Черно Мохито“, а медни тонове носят имената на пенливия „Шприц“ , свежата „Мандарина“ и \"Уиски\".    Стилистът напомня, че преди всичко косата трябва да е чиста, здрава, възстановена с различни терапии или с продукти за домашна грижа.\r\nНа сцената на Летния театър в Бургас четиринадесет млади и красиви момичета ще дефилират за короната. Конкурсът ще се проведе на 7 юли от 20.00 часа, а входът за него е свободен. ", "date": "2019.06.28", "title": "Стилистът Тодор Тодоров: Ретрото е винаги на мода"}
{"url": "https://www.actualno.com/sliven/otmeneno-e-bedstvenoto-polojenie-v-kotel-news_763326.html", "text": "    Отменено е бедственото положение в Котел. Това каза за Агенция „Фокус“ кметът на града Коста Каранашев.      Той подчерта, че обстановката в Котел е нормална. „Отстранени са последиците от дъжда. Има улици в много тежко състояние, но вече са проходими“, каза още той. Каранашев каза още, че пострадали са от дъжда около 20 къщи, като пет от тях са зле. „Паднали къщи няма. Има наводнени къщи с увредена покъщнина, които вече са отводнени и се почистват“, обясни кметът.   Припомняме, че къщи в Котел, имаше и евакуирани хора. „В града има много материални щети и наводнени къщи, частично разрушени са асфалтовата настилка и тротоарите по улиците вследствие на обилните валежи от дъжд“, обясни в сряда (26 юни) кметът. ", "date": "2019.06.28", "title": "Отменено е бедственото положение в Котел"}
{"url": "https://www.actualno.com/sofia/okonchatelno-sydyt-zabrani-stroitelstvo-na-visoka-sgrada-v-borovo-news_763338.html", "text": "    И на втора инстанция жители на столичния квартал \"Борово\" спечелиха дело срещу .      За строежа на въпросната сграда, която се намира на бул. \"България\" и е предвидена при магазин \"Мартинели\", разрешение има от главния архитект на София Здравко Здравков, както и от Столичния общински съвет (СОС). Но съдът отсъди, че даденото от СОС позволение на \"България билдинг\" ЕООД да строи е незаконосъобразно. Парцелът на \"България билдинг\" се намира на ъгъла между бул. \"България\" и ул. \"Борово\", в жилищна зона с ограничение на строителството до 20 метра съгласно действащия Общ устройствен план на София. Ограничението обаче бива заобиколено по познат начин – по чл. 27, ал. 3 от Закона за устройството на територията (ЗУТ). Имотът бива \"нарязан\" на три от инвеститора и така има част, която се явява ъглова, а съгласно тълкуването на ЗУТ в такава част практически може да се строи неограничено - поне преди в Закона за застрояване и устройство на Столична община.   Мотивите против строежа на жалбоподателите - хора, живеещи в съседство с предвидения за застрояване имот, са следните - инвеститорът не е запознал живущите в района с проектите за Подробния устройствен план (ПУП) на имота, не е била спазена процедурата за изработване и одобряване на план за преструктуриране на жилищен комплекс, нямало е справка за картотекираната растителност в имота – т.е. дали има дървета, както и какви са, надвишени са допустимите показатели за застрояване.\r\nСега, в мотивите на окончателното съдебно решение, изрично се подчертава, че инвестиционният проект предвижда намалени разстояния между новите сгради и съществуваща жилищна сграда, както и че предвиденото застрояване е по-плътно от разрешеното за района. не подлежи на обжалване.   ", "date": "2019.06.28", "title": "Окончателно: Съдът забрани строителство на висока сграда в \"Борово\""}
{"url": "https://www.actualno.com/politics/danail-kirilov-geroizirat-lozan-panov-a-zakonyt-mu-dava-svryhzashtita-news_763341.html", "text": "    Наесен в парламента влизат , свързани със статута на \"тримата големи\" на върха на съдебната власт, възможността за тяхното отстраняване предсрочно и започването на разследване.      Такова очакване изрази правосъдният министър Данаил Кирилов пред журналисти в парламента, предаде Нова телевизия.   \"Надявам се през септемврийската сесия да влязат в пленарната зала\", каза Кирилов. На този етап той обяви, че започва общественото обсъждане на поправките след заседанията на междуведомствената работна група.\r\nКирилов е готов да се консултира с Венецианската комисия и да отправи питане към Конституционния съд за становище по готвените разпоредби и дали те съответстват на основния закон на страната.  Правосъдният министър отхвърли обвиненията, че законът се коригира специално заради отстраняване шефа на ВКС Лозан Панов.\r\n\"Някои медии определено героизират един от тези , отбеляза Кирилов. Той гарантира, че и сега няма проблем за разследване на главния прокурор, както и на другите двама висши магистрати -  председателите на ВАС и ВКС.   Министърът призна, че интензитетът на спора в публичното пространство го вдъхновява. \"Намирам една дълбочинност у едни хора, които си мислят, че са умни и красиви, но уви...\", коментира пред медиите в кулоарите на НС Данаил Кирилов.    \"Подхождайте обективно. Няма проблем за разследване и сега\", подчерта министърът на правосъдието. ", "date": "2019.06.28", "title": "Данаил Кирилов:  Героизират Лозан Панов, а законът му дава свръхзащита"}
{"url": "https://www.actualno.com/curious/2-te-zodii-koito-shte-se-ojenjat-prez-2019-news_762998.html", "text": "    2019 година е много благоприятна за сключване на брак и вземане на сериозни решения в личния живот. За две от това ще е най-романтичната година в живота им, защото предстои... сватба.          Никога не знаеш с какво може да те изненада новата година. За раците е почти сигурно, че това е годината, в която ще сключат брак. Струва ви се малко невъзможно? Нека ви уверим, че невъзможни неща няма. Раците, които са във връзка ще установят за доста кратък период от време и малка трудност, че са наистина един за друг. Любовта е истинска, близостта е голяма и какво по-хубаво от това да си кажат голямото \"Да\". За представителите на зодиакалния знак, които нямат половинка, е много вероятно да срещнат такава още в първия месец на новата година. Хубавите неща понякога стават бързо... във вашия случай - също!   Годината на любовта! Такава ще бъде 2019-та за вас. Имате някои колебания, които ще ви разтърсят особено силно още през януари. Заедно с вашата половинка внимателно трябва да обсъдите как си представяте живота занапред. Накрая ще стигнете до извода, че не искате един без друг. Дамите Скорпиони ще се радват на едно изключително идейно предложение за брак, на което никой не би могъл да устои. Нещата в личния ви живот ще започнат да се развиват светкавично бързо. Нищо чудно към края на 2019 г. да имате още по-голяма новина... която ще се появи на бял свят през 2020-та :) Чака ви чудесна година. ", "date": "2019.06.28", "title": "2-те зодии, които ще се оженят през 2019  "}
{"url": "https://www.actualno.com/asenovgrad/drogiran-i-pijan-shofior-predizvika-katastrofa-raneno-e-20-godishno-momiche-news_763336.html", "text": "     Пиян и дрогиран 38-годишен шофьор предизвика катастрофа на пътя между Асеновград и село Боянци. В инцидента участници са станали три автомобила. Произшествието е възникнало вчера около 18:15 ч.      По първоначални данни, мъжът, шофирал ”Мерцедес“, предприел изпреварване. Навлизайки в лентата за насрещно движение, блъснал челно лек автомобил „Сеат“, който от своя страна се ударил в друг „Мерцедес“ с 18-годишен водач. При е пострадало 20-годишно момиче, което било зад волана на „Сеат”-а. Шофьорката е настанена в болница за лечение.    В хода на проверката полицаи от РУ на МВР в Асеновград са установили, че 38-годишният е под въздействие на алкохол над 2,5 промила. Допълнително мъжът бил изпробван и с апарат за употреба на наркотици, който реагирал положително. Той е задържан за срок до 24 часа. Образувано е досъдебно производство и обстоятелствата около произшествието все още се изясняват. ", "date": "2019.06.28", "title": "Дрогиран и пиян шофьор предизвика катастрофа, ранено е 20-годишно момиче"}
{"url": "https://www.actualno.com/balkani/hyrvatija-oficialno-kandidatstva-za-evrozonata-ochakva-da-vleze-prez-2023-g-news_763366.html", "text": "    Хърватия е изпратила писмо за намерение към Брюксел, в което изразява готовността си да се присъедини към еврозоната.      \"Писмото, което ще изпратим в Брюксел, е първата стъпка да станем част от така наречения Европейски валутен механизъм ERM II (т.нар. чакалня на еврозоната),\" заяви премиерът Андрей Пленкович.\r\n\"Мисля, че нашите аргументи и ключови области, в които ще предприемем мерки за изпълнение на нашата стратегия за въвеждане на еврото, бяха добре приети\", каза Пленкович. По думите му страната очаква най-рано да се присъедини към еврозоната през 2023 г.   Хърватският премиер е информирал президента на Европейската централна банка Марио Драги, председателя на Еврогрупата Марио Сентено и председателя на работната група Еврогрупата Ханс Вийбри за следващите стъпки на Хърватия, а именно писмо за намерение за влизане в Европейския механизъм за обменни курсове ERM II, заедно със съответния план за действие.  \"Важно е да извършим реформи в области, които сме идентифицирали. Това са банковият надзор и въпроси, свързани с държавната администрация и статистиката. Всички тези мерки бяха добре приети и очаквам, че ще срещнем положителна реакция от нашите партньори\", обясни Пленкович.\r\nСпоред него макроикономическите тенденции са добри, а Хърватия харчи пари, които е спечелила. Премиерът обяви и възможност за ново данъчно облекчение за гражданите и икономиката.\r\nERM II е създаден през 1999 г., за да гарантира, че колебанията на обменните курсове между еврото и другите валути на Европейския съюз не нарушават икономическата стабилност в рамките на единния пазар, и да помогнат на страните извън еврозоната да се подготвят за участие във валутния съюз.     ", "date": "2019.06.28", "title": "Хърватия официално кандидатства за еврозоната, очаква да влезе през 2023 г."}
{"url": "https://www.actualno.com/burgas/rojdenijat-den-na-aviomuzej-burgas-bez-vhod-i-s-bezplaten-avtobus-do-letishteto-news_763360.html", "text": "    Авиомузеят в Бургас навършва две години. Това е поводът да посреща посетители безплатно. На 29 юни, когато се отбелязва денят на Българската гражданска авиация, до летището ще има и безплатен автобус.      Посетителите ще могат да видят единствения в България самолет Ан-12 и легендарният Ту-154, които са превозвали пътници по различни маршрути из целия свят. По повод рождения ден на музея, туристите ще имат възможност да разгледат отвътре вертолетът Ми-2.   Друг интересен моменти от деня на отворени врати в Авиомузея, е състезанието с тротинетки за малките посетители и техните родители.\r\nУникална ще бъде и срещата с ветерани от БГА \"Балкан\". Те ще разкажат вълнуващи истории и преживявания от своята работа, които са станали във въздуха. Много от тях са били критични, други забавни, но всички вече са част от историята на българската гражданска авиация. На 29 юни е полетял първият самолет в България по линията София – Бургас.  Всички, които искат да станат част от празника, могат да използват специалните автобуси, които тръгват от Терминал Юг в 10.00, 16.00, 19.00 часа. ", "date": "2019.06.28", "title": "Рожденият ден на Авиомузей Бургас - без вход и с безплатен автобус до летището"}
{"url": "https://www.actualno.com/america/trymp-ne-vijda-iran-kato-speshen-problem-news_763258.html", "text": "    Не е спешно да се реши напрежението между САЩ и Иран, което повдигна опасенията от военен конфликт. Това заяви американският президент Доналд Тръмп, предаде БГНЕС.      \"Имаме много време. Няма спешност, имат колкото време поискат. Времето не ни оказва натиск. Надявам се, че в края на краищата ще се получи. Ако стане така - отлично, ако не - вие ще разберете\", каза американският президент в Осака, където днес започва срещата на лидерите на страните от Г-20.   Тръмп каза преди да замине за Япония, че всяка война с Иран \"няма да продължи дълго\".\r\nТази оценка едва ли ще намери подкрепа сред лидерите на Г-20, предвид предупреждението на френския президент Еманюел Макрон: \"Няма кратки войни. Когато започне война, ние знаем кога започва, но рядко кога ще свърши\".   ", "date": "2019.06.28", "title": "Тръмп не вижда Иран като спешен проблем"}
{"url": "https://www.actualno.com/business/novite-kandidati-za-e-vinetkite-i-nova-glava-v-spora-mejdu-api-i-teletol-news_763252.html", "text": "    Две нови компании се появиха на бизнес терена с електронните винетки. Според съобщение на Агенция \"Пътна инфраструктура\" едната от тях - \"Конкорд Смарт Инфраструктура\" АД, е преминала проверка по същество дали отговаря на изискванията и вече има решение на управителния съвет на АПИ за подписване на договор. Тя желае да продава е-винетки, маршрутни карти и бордови устройства при старта на търговската експлоатация на тол системата.      Втората – \"Иком\", е подала заявление в началото на този месец за регистрация. Тя е все още в първи етап на процедурата да се установи дали отговаря на условията и едва тогава да се впише в регистъра. Дружеството е заявило желание да партнира на АПИ само в събирането на тол такси. Кой стои зад новите играчи? Мажоритарен собственик на \"Конкорд Смарт Инфраструктура\" АД с 98%  е американската компания Concord Smart Infrastructure Inc., регистрирана в Минесота. Джефри Джон Нортъп е главен изпълнителен и финансов директор. Другият директор е Флорън Ибрани от Хърватска – също жител на Минесота.   Регистрираното в София дружество, учредено през март месец, се представлява от 44-годишния Кирил Георгиев (с 2% от акциите), който, заедно с брат си, притежава от 2017 година строителната фирма \"Юнайтед Дивелъпмънтс\" ООД. До 2010 година той е притежавал фирма \"Трата: ЕООД (основно с търговска дейност), а още по-рано е управлявал строителната фирма \"Лидер Енерджи Дринк\". В Съвета на директорите е и Ивайло Генов, който е в директорския борд и на ИТ компанията \"Скейл Фокус\" АД.\r\nВ сайта на Concord Smart Infrastructure Inc пише, че компанията е започнала през 2003 г. от дъното, буквално, защото е създадена от Стю Натинг в мазето на къщата му. Той измислил модел за набиране на таланти в ИТ технологиите. Негов клиент била ИТ компания, в която работили Крис Дейвис и Джефри Нортъп. В крайна сметка тримата се обединили, за да \"презаредят\" бизнес модела на \"Конкорд\".     Присъединяването на Флорин Ибрани е описано като \"някакъв глупав късмет\" по време на разговор, докато закусват с Нортъп в обществено заведение. Нишата, която заели, е да намират талантливи, трудолюбиви консултанти, които прилагат уменията си за целеви проблеми с данните.\r\nИнтересна е и фирма „Иком“ ООД. Тя е регистрирана в Пловдив и съществува от 2008 година. Мажоритарен собственик от 2017 година, с 60% от дяловия капитал, е италианската компания \"Вайасат Груп\", която преди 5 месеца се слива с английското дружество \"Вайасат Телематикс Лимитид\". Останалите дялове са разпределени по 10% между Георги Кичев и Ивайло Георгиев, 20% са притежание на общата им фирма \"Игео Инвестмънт\" АД – регистрирана за търговия и производство на компютри, офис техника и консумативи за тях.     \r\nУправители на \"Иком\" са Масимо Гето, Марко Петроне, Георги Кичев и Ивайло Георгиев.\r\nПрипомняме, че действащ от най-рано доставчик на е-винетки е \"Интелигентни трафик системи\" АД, а беше прекратена еднопосочно преди седмица. Впоследствие разривът между АПИ и \"Телетол\" придоби скандални измерения.   На практика решението на АПИ да прекрати едностранно договора с \"Телетол\" е от 19-ти юни, но е било изпратено на следващия ден, в 17:53 часа. Същият следобед, точно 5 минути по-късно, до медиите е изпратено съобщение, в което АПИ пише подробности за нивото, до което са стигнали \"Конкорд\" и \"Иком\" и че прекратява договора с \"Телетол\", защото те предлагали изцяло , която е оперативно несъвместима с електронната система на АПИ.\r\nЗапочнаха поредица от изявления на страните с взаимни обвинения, които Actualno.com подробно отрази. С вчерашна дата на медиите бе изпратено копие на писмото, изпратено до \"Телетол\" със снимка на датата и часа на изпращането му, което опровергава всъщност твърдението на дружеството, че договорът им бил изненадващо прекъснат чрез прессъобщение и затова дори не могат да го обжалват. Пред медиите на 26-ти юни представляващият акционерното дружество следното: \"Прессъобщението не е административен акт, който да представим в съда, може да е фалшива новина\". Това твърдение е точно, ако до онзи момент не е получено писмото от АПИ (с изходящ номер, дата и печат), защото наистина не може да се обжалва прессъобщение, колкото и официален да е източникът му. ", "date": "2019.06.28", "title": "Новите кандидати за е-винетките и нова глава в спора между АПИ и \"Телетол\""}
{"url": "https://www.actualno.com/europe/tusk-smjata-che-ima-napredyk-v-razgovorite-za-nov-predsedatel-na-ek-news_763266.html", "text": "    Президентът Доналд Туск заяви, че ЕС е \"по-близо\" до намирането на компромис за най-висшите постове на блока, но незабавен пробив не трябва да се очаква преди срещата на върха Брюксел в неделя (30 юни). Лидерите на ЕС ще се срещнат тогава, за да постигнат споразумение за постовете на председател на ЕК, на външен министър на ЕС и на председател на ЕЦБ, след като до момента няма разбирателство, особено по основния въпрос - кой да наследи Жан-Клод Юнкер.      Туск заяви, че ще продължи преговорите с водещите лидери на ЕС, включително с тези на Франция и Германия, в рамките на срещата на Г-20 в Осака и продължава да преговаря зад кулисите с \"12 или 13 телефонни обаждания\" с други играчи от ЕС, предаде БГНЕС.   \"Това, което чувствам е, че сме по-близо до решението, но все още твърде далеч, за да кажем нещо по-конкретно днес\", каза Туск. \"Не очаквайте бял дим тук в Осака\", добави той, като се намекна за процедурата за избор на папа и подхвърли шеговито: \"Пушенето е забранено навсякъде тук.\" \"Не знам как ще оцелеете, Жан-Клод,\" добави той, обръщайки се към президента на Европейската комисия Жан-Клод Юнкер, известен като заклет пушач.\r\nГерманският канцлер Ангела Меркел призна по-рано тази седмица, че процесът е \"много сложен\". Тя каза, че не може да каже дали принципът на водещия кандидат, според който най-добре представящата се партия на европейските избори ще получи първа най-добрите работни места, ще се наложи.  Десноцентристката Европейска народна партия (ЕНП) е първа политическа сила в ЕС, макар и с исторически нисък брой на гласовете. Смята се, че водещият кандидат на ЕНП, Манфред Вебер, не разполага с влиянието и подкрепата да стане ръководител на Европейската комисия. Твърдо срещу него е френският президент Еманюел Макрон, който е част от третата сила в ЕП - на либералите (\"Обнови Европа\"). ", "date": "2019.06.28", "title": "Туск смята, че има напредък в разговорите за нов председател на ЕК"}
{"url": "https://www.actualno.com/sofia/tavanyt-na-podleza-pri-sportnata-palata-padna-snimki-news_763352.html", "text": "    Срути се част от покривната конструкция в подлеза пред Спортната палата в София – на кръстовището на ул. „Гурко” и бул. „Левски”, предаде БГНЕС.       По чудо няма пострадали, като според информация от очевидци на случилото се, падналите парчета за малко не са ударили преминаваща в този момент жена.   Това е един от най-натоварените подлези в столицата и единственият начин правилно да се пресече едно от най-натоварените кръстовища. В подлеза са разположени много магазини. Местни продавачи разказаха, че подлезът е ремонтиран неотдавна, но се е появил теч. Те са сигнализирали съответните власти за проблема.   От Столична община (СО) заявиха за БГНЕС, че подлезите се поддържат от районните администрации. В случая става дума за район \"Средец\". От СО обещаха да бъдат предприети незабавни мерки по укрепването на съоръжението. Тепърва ще се прецени дали да бъде направен цялостен ремонт или само частичен. Снимки:       ", "date": "2019.06.28", "title": "Таванът на подлеза при Спортната палата падна (СНИМКИ)"}
{"url": "https://www.actualno.com/balkani/vartolomej-podkrepi-de-fakto-srybskata-cyrkva-v-cherna-gora-news_763274.html", "text": "    Вселенският патриарх Вартоломей изпрати писмо до президента на Черна гора Мило Джуканович, в което изразява безпокойството си относно желанието на светската власт да отнеме имуществото на Черногорската митрополия на Сръбската патриаршия като част от мерките на нов закон за религиозната свобода, предаде БГНЕС.      \"Наскоро Вселенската патриаршия научи с безпокойство, че сте изразили подкрепата си за създаване на Православна църква в Черна гора и че правителството във Вашата страна е одобрило законопроект за религиозната свобода, който предвижда национализиране на всички православни църкви, създадени преди 1918 г. и на тяхното църковно имущество. Това означава, че Вашата страна ще отчужди църквите и имуществото, което принадлежи на митрополията на Черна Гора и на другите три епархии на Православната църква на Сърбия\", се казва в писмото.   Вартоломей заявява, че Вселенската патриаршия, както и всички останали църкви, признават за каноничен митрополит в страната Черногорския митр. Амфилохий (Радович). \"Известяваме Ви по ясен начин, че Вселенската патриаршия заедно с всички останали православни църкви признава Високопреосвещения митрополит на Черна Гора Амфилохий, йерарх на Църквата в Сърбия, като единствен притежаващ канонична православна юрисдикция в Черна гора\", подчертава патриархът.\r\nОтносно т. нар. Църква на Черна гора,  Вартоломей подчертава, че \"Църквата на Черна гора никога не е била автокефална, а днешната, наричаща себе си \"Православна църква на Черна гора\", водена от Мираш Дедеич, не е част от Православната църква\". Дедеич не е епископ на Православната църква, а човек, който е отлъчен от Вселенската патриаршия. Единственият каноничен йерарх е нашият брат, митрополит Амфилохий, който принадлежи към Патриаршията на Сърбия, която е призната на всеправославно равнище\", допълва Вселенският патриарх.   ", "date": "2019.06.28", "title": "Вартоломей подкрепи де факто сръбската църква в Черна гора"}
{"url": "https://www.actualno.com/politics/marinov-nareche-kontrol-ustanoveni-ot-mvr-predishni-narushenija-na-shofior-ubiec-news_763361.html", "text": "     Шофьорът, причинил смъртта на пешеходка край село Български извор, е имал 4 нарушения само за превишена скорост. Това призна пред журналисти в парламента министърът на вътрешните работи Младен Маринов, предаде Агенция „Фокус“.      „Водачът, който е предизвикал пътнотранспортно произшествие, е правоспособен от 2014 г. За периода от тогава до момента има 15 констатирани нарушения, което означава, че контрол има.    Четири от нарушенията са за превишена скорост и въпреки всичко виждате какви събития настъпват“, заяви Маринов и посочи, че в случая най-вероятно също се касае за движение с несъобразена скорост.\r\nВътрешният министър припомни, че извършителят е намерен и задържан за 24 часа. „Предстои разглеждането на доклада на прокуратурата и ще му се гледа мярката за неотклонение“, обясни той.  Маринов съобщи, че са разпоредени проверки във всички райони. „Контролът е завишен три пъти през последните две години. И това е видно и от постъпленията, които влизат в държавния бюджет от наложените глоби“, каза още вътрешният министър.\r\nТой подчерта, че няма как полицейските служители да си тръгнат от работа в 18.00 ч., тъй като работят на различни смени и има постоянно покритие.    ", "date": "2019.06.28", "title": "Маринов нарече \"контрол\" установени от МВР предишни нарушения на шофьор-убиец"}
{"url": "https://www.actualno.com/ruse/nemska-firma-osigurjava-200-novi-rabotni-mesta-v-ruse-news_763331.html", "text": "    Представители на българската дъщерна фирма на Lindner Group, Германия, за производство на фасадни елементи се срещнаха с кмета на Пламен Стоилов и неговия екип. Инвестицията, която предстои да бъде реализирана, е в размер на 13 млн. евро и ще осигури близо 200 нови работни места.      Градоначалникът заяви, че Община Русе продължава активно да подкрепя бизнеса. „Приветстваме екологичните и чисти производства в нашия град“, допълни той.   Вернер Хофман, който е управител на фирмата, заяви, че новата производствена база в Русе ще е разположена на площ от 67 000 кв. м.\r\n„Като дъщерно дружество на Lindner, нашата нова компания в България –„Линднер Билдинг Енвелъп Инженеринг“ ЕООД, има няколко предимства: Ние можем да произведем всички компоненти на сградната обвивка, включително специално разработени решения за индивидуални фасади“, допълни немският гост.  Фирмата иска да предложи програма за обучение в България, която да осигури разширяване на екипите от специалисти на Lindner по целия свят. Представителите на  немската фирма подчертаха, че предимствата, довели до избора на Русе за място за изграждане на новата производствена база, са стратегическото му местоположение на брега на р. Дунав и в близостта до границата с Румъния, както и РУ „Ангел Кънчев“ и многото добри професионални гимназии.        \r\nПродуктите на германската фирма се произвеждат от естетически издържани материали с високо качество. Екологично тествани и отговарящи на всички технически изисквания, те гарантират, както здравословни и безопасни условия на труд, така и опазването на околната среда. Сертифицирани по изискванията на LEED, както и ISO 9001, 18001 и 14001.    ", "date": "2019.06.28", "title": "Немска фирма осигурява 200 нови работни места в Русе"}
{"url": "https://www.actualno.com/art/art-galerija-le-papillon-predstavja-izlojba-na-adrijan-bekjarov-news_763294.html", "text": "    Арт галерия Le Papillon с голямо удоволствие представя от 3-ти юли до 7-ми август 2019-та финия лиричен реализъм във виртуозно изпълнените акварелни творби на Андриан Бекяров. Изложбата е включена в съпътстващата програма на второто издание на Международно Триенале на Акварела – Варна 2019. Творбите на Андриян Бекяров - известен не само с детайлния си реализъм, изпълнен както в маслена, така и в акварелна техника, но и с фантастичните и историческите си сюжети, са реализъм разказващ отвъд видимото. Петнадесетте акварела от експозицията, обединени от темата „Път“, показват не само безспорния му талант, прецизността, търпението, пълната му отдаденост към детайла и любовта му към изкуството, но и отвеждат зрителя по пътеките на случайно срещнатата красота на естествената природа.      Акварелът дава възможност на твореца да изрази поетичната си емоционална натура, а и като техника има не по-малко фини функции от тази на маслената живопис. При него се изисква много концентрация, безпогрешна прецизност, но едновременно с това той е и страстен, и елегантен, и хармоничен. Предлага безкрайно поле от възможности за художествено изразяване в техническо, жанрово и стилово отношение и е винаги с високи изисквания към художника. И когато тази техника е овладяна до съвършенство, съчетана с безпогрешна интуиция резултата е винаги магичен – картини, които завладяват и въздействат на всички сетива и днес, и утре. Майсторски владеещ тази техника, Бекяров я предпочита, когато творбата трябва да съчетава в себе си усещане за въздушност, артистична свобода и изведен фин детайл.   И ако акварелната техника предизвиква душата на художника, то „Пътят“ е това, което ни изгражда като личности. Именно пътят до постигането на нашите цели и намерения е същественият и най-важният смисъл, от колкото крайната точка, която сме набелязали. Пътуването, дори да няма конкретна цел, ни обогатява и ощастливява с мъдростта и хармонията на природата и хората по пътя, с малките и големи красоти, които срещаме. Пътят ни прави откриватели и изследователи и всъщност със своите открития по житейския си път ни запознават детайлните акварели на Бекяров. Лаконични, без излишен драматизъм, но с усещането за простор, с основен акцент привидно в детайл, а всъщност вълнението, което се чувства от запечатаният момент, творбите на художника внушават вътрешен мир и спокойствие. Усещането за душевна хармония и смиреност на твореца е силно и открояващо се във всичките му творби. Сякаш времето е застинало и е настъпил момента на съзерцание, който да ни пренесе отвъд ежедневните мисли. Виждаме „Морето“ през неговите очи, запознаваме се с „Морските ветерани“, радваме се на морските съкровища във вида на „Раковини“, пътешестваме през „Юни“ и минаваме „Край езерото“.\r\nСвикнали сме да възприемаме акварела като техника, при която картините се рисуват “на един дъх”. Андриан Бекяров напълно променя представата ни за този подход и споделя защо предпочита реализма като изразно средство:  “Относно стила, има разлика между реализъм, хипер-реализъм, фото-реализъм и т.н. Това, което аз правя е реализъм. Стария, класически реализъм от миналото. Харесвам старите майстори и се уча от тях защото, според мен, техния светоглед е най-близо до природата. Работя по метода на фламандската живопис, на много слоеве, като първо изграждам нещата монохромно, а след това нанасям цветовете. Но това е когато рисувам с маслени бои, при акварела е по-непосредствено. Общи са само принципите на изобразяване. Под принципи имам предвид нещата, които са откривани от ренесанса насам, сфуматото и въздушната перспектива , открити от Леонардо.“\r\nОткриването на изложбата е на 03.07.2019 г /сряда/ в 18.00 часа в салона на галерия Папийон, гр.Варна, ул. Драгоман 12.   Вижте картини на художника в      ", "date": "2019.06.28", "title": "Арт галерия Le Papillon представя изложба на Адриян Бекяров "}
{"url": "https://www.actualno.com/vraza/malkata-ana-marija-mitova-s-nagrada-ot-ekokonkurs-news_763401.html", "text": "    Зам.-кметът на община Враца Петя Долапчиева връчи почетната грамота на победителката от ДГ \"Европейчета\" във Враца в единствения по рода си детски еко форум за опазване на Планетата \"Най-големият малък приятел на природата и животните\", организиран от Фондация \"АФА-България\". Специалната награда получи 6-годишната Ана-Мария Митова от подготвителна група \"Мики Маус\", чиято картина беше част от изложбата в Народното събрание на 19-ти юни.      Петя Долапчиева поздрави всички участници и пожела на малчуганите весело лято, изпълнено с много емоции.\r\nВ номинациите се включиха деца от учебни заведения в 69 населени места в България, като от град Враца взеха участие 3 детски градини: ДГ \"Европейчета\", ДГ \"Слънце\" и ДГ \"Дъга\". Тържественото връчване на почетните грамоти  в другите две учебни заведения ще бъде на 2-ри юли.\r\nИнициативата на Фондация \"АФА - България\" е свързана с обединяване усилията на обществото за формиране на ново екологично мислене и поведение. Целта на проекта е малките деца и ученици да се запознаят с проблемите в следствие на замърсяването на природата и как това се отразява на животните.  Всички официални гости на тържеството оставиха своя цветен отпечатък на \"Дървото на хармонията\" като символ на подкрепа и единство. ", "date": "2019.06.28", "title": "Малката Ана-Мария Митова с награда от екоконкурс"}
{"url": "https://www.actualno.com/politics/rumen-petkov-aec-belene-e-zadyljitelna-news_763277.html", "text": "    \" е задължителна.\" Това смята лидерът на \"АБВ\" Румен Петков. По думите му отношенията с Русия се динамизират и това е добре, а фактът, че АЕЦ \"Белене\" се коментира със \"заявена политическа воля е обнадеждаващо.\"      \"Постъпката на ГЕРБ за 1 лев субсидия също е грозна и популистична. Другата седмица ще си вземем уведомително писмо от Министерството на финансите за това колко надвзети субсидии трябва да върнем. Тук обаче възниква въпроса - какво правим със служителите от министерството, които са наддали парите? Съгласен съм, че и партиите трябва да понесат своята отговорност за това, че не са проверили сметките, но това не е причина така да се стъпва на вратовете на партиите и субсидията да се прави 1 лев\", каза още Петков в интервю за bTV.   \"Рано е да се говори за обединение в ляво за предстоящите местни избори. За мен битката с корупцията на БСП приключи на 23 май. Няколко хора от БСП бяха превърнали кабинета на главния прокурор в кошче за душевни отпадъци. Всеки ден бяха там и размахваха някакви документи пред медиите. И така до 23 май. Това е опошляване на битката с корупцията. Тя трябва да е ежедневна и постоянна, а не само в предизборната кампания\", коментира още той. ", "date": "2019.06.28", "title": "Румен Петков: АЕЦ \"Белене\" е задължителна"}
{"url": "https://www.actualno.com/starazagora/v-stara-zagora-ima-gratisen-period-za-parkiraneto-news_763355.html", "text": "    Искане за въвеждане на толеранс при при санкционирането за неправилно паркиране в източната част на града са подали граждани на горещия телефон на община Стара Загора.      В момента на изток от бул. \"Св. патриарх Евтимий\" се извършва поетапно въвеждане на еднопосочно движение по част от улиците. След исканията община Стара Загора е взела решение за гратисен период за паркирането в тази част на града, съобразявайки се, че е нужен период, в който гражданите да разучат новата организация на автомобилното движение. Срокът на толеранса е до 7 юли .   На горещия телефон са постъпили оплаквания за струпване на множество автомобили и мотори и за автогонки, придружени със силна музика, на паркинга край голям търговски център в източната част на града и до кръговото на стадион „Берое“. Сигнализирано е и за силна музика от моторно превозно средство край Мемориалния комплекс \"Бранителите на Стара Загора\" и за шум от ремонт на автомобил в кв. \"Самара\".\r\nСъставен е протокол на банкова институция за ползване на три паркоместа в \"зелена зона\", а абонаментът е за две. Заради унищожаване на дървета с бетоновоз и счупване на тротоарни плочки са съставени актове за установяване на административно нарушение и констативен протокол на работници на строителен обект в центъра. Притеснени граждани са подали съобщение за множество велосипедисти, които не се съобразяват със струпването на малки деца и възрастни хора на площада пред сградата на общинската администрация и в парк \"Артилерийски\" и създават ситуации за инциденти.  През седмицата са подадени и сигнали за безпризорни кучета и за хранене на улични котки. Информацията е насочена към Общинския приют за безстопанствени животни. След сигнали на граждани са санкционирани нарушители на забраната за  бране/метене/събиране на липов цвят в Стара Загора. Отремонтирани са лампи на уличното осветление, паркомати, обезопасиени са шахти и компрометирани рекламни съоръжения след подадена информация на Горещия телефон\r\nОт получените над 300 сигнала от 24 до 27 юни се увеличават се значително оплакванията от шумни компании на беседки и в жилища и от музика от заведения.    ", "date": "2019.06.28", "title": "В Стара Загора има гратисен период за паркирането"}
{"url": "https://www.actualno.com/plovdiv/trilyr-po-holivudski-blydi-meri-ot-branipole-ochakva-nova-prisyda-news_763288.html", "text": "    В тази история има всички елементи на добър холивудски трилър, само че действието се развива в пловдивското село Браниполе. Има богат баща в Америка, изчезнал за десетилетия и появил се отново на хоризонта като стар милионер. Има апетитно наследство. Има и златотърсачка, която засега е сложила ръка на милионите. Има планове за убийство на цяло семейство, има много алчност. И доста неизвестни.      Когато преди две години пловдивската окръжна прокуратура изнесе на брифинг подробностите, чутото беше направо невероятно. В ареста беше Иванка Ройдова, над 60 годишна, а обвинението гласеше, че е подготвяла отвличането и убийството на брат си чрез инсулин - така, че да изглежда като естествена смърт, а навръх Гергьовден унищожаване на двете му деца, зет му и двете му внучета. Как точно, тогава не беше казано. В залата на Апелативен съд-Пловдив, където след правосъдни витиевати маневри делото бе върнато от ВКС, беше споменато отравяне.   В залата при повторното гледане свидетелства неин съсед, човек с криминално минало, който каза, че е търсела помощ за наследство. И са обсъждали фигури от криминалния контингент. Той и довел \"специалист\" от София, срещнали са се на паркинга на Бачковския манастир и са говорили насаме. В залата свидетелства и адвокат, който каза, че първият път, когато са го потърсили, са били тя и брат ѝ. Впоследствие е идвала само тя.\r\nСлед дълги години емиграция бащата на Иванка Ройдова - Георги Ройдов, установява отново контакт с трите си деца, останали в България. Идва няколко пъти на гости. Иванка пребивава известно време в Щатите при него, но се връща - по някои данни, след скарване. Другата му дъщеря остава в Америка, синът му е трайно тук. Приживе бащата помага и на трите си деца и то сериозно - с жилища, магазини, пари. С напредването на възрастта бащата-милионер има нужда от грижи и търси болногледачка. Намира пак българка. Тя е с него, когато той започва да показва признаци на деменция, а тя се задълбочава. Георги Ройдов умира. А в завещанието си оставя почти всичко на болногледачката.  Точно този момент препъва обвинението, защото дори да унищожи семейството на брат си до корен, Иванка Ройдова пак няма законен достъп до наследството. Има вероятност тя да го оспорва и точно това са обсъждали с адвоката, свидетелствал на повторното гледане, но това иска много пари и време. Това е причината брат ѝ да се откаже, а тя да продължи. Другата дъщеря в Америка е дала да се разбере, че няма да оспорва завещанието. \r\nОкръжен съд-Пловдив издаде условна присъда от 3 години. Апелативен съд-Пловдив при първото гледане постанови ефективна присъда от 3 години, а Ройдова бе отведена от залата с белезници. Присъдата бе обжалвана и ВКС върна делото за разглеждане. Очаква се новата присъда.       При търсенето на екзекутор Ройдова се свързала с агент под прикритие. По неговите показания бе основната нишка на делото, а заседанията бяха засекретени. Сред доказателствата е и бележка, в която са описани адресите на членовете на семейството на брат и, училищата, в които учат децата, работните места на възрастните, маршрутите им. \r\nРойдова отрича вината си и насочва към болногледачката, която повлияла на баща ѝ, за да напише спорното завещание. Когато случаят нашумя, тя беше наречена от медиите Блъди Мери, Кървавата Ваня и т.н. След ефективната присъда, издадена от Апелативен съд-Пловдив, тя престоя няколко месеца в затвора и не можа да издържи, оплака се от опит да бъде отровена. Сега е на свобода и очаква новата присъда. Очакват я и роднините ѝ, които бяха в списъка за убийства. ", "date": "2019.06.28", "title": "Трилър по холивудски: Блъди Мери от Браниполе очаква нова присъда"}
{"url": "https://www.actualno.com/curious/luboven-horoskop-za-tozi-uikend-news_763309.html", "text": "     Овен       Изпитвате прилив на любов. Някаква вътрешна убеденост ви нашепва, че това е човекът за вас, което несъмнено оказва влияние на цялостното ви настроение през почивните дни. Телец За пръв път от много време ще отворите сърцето си, без да се чувствате несигурни и уязвими. Ще споделите страховете и мечтите си, а партньорът ще бъде ваша подкрепа.   Близнаци Ако все още не сте намерили любовта в живота, предстоят дни, които могат да ви донесат промяна в тази посока. В неделя има шанс да се запознаете и с някой, с който общувате в интернет от дълго време, а може срещата с ваша нова половинка да се случи на парти с приятели. Рак     Ако имате половинка до себе си, то той може да ви изненада с приятна новина. Положителни емоции може да са свързани с пътуване, финансови облаги или друго, което очаквате да се случи от дълго време. Имате добри перспективи за романтика и за планове за общото ви бъдеще.  ", "date": "2019.06.28", "title": "ЛЮБОВЕН хороскоп за този уикенд"}
{"url": "https://www.actualno.com/asenovgrad/donesi-izberi-si-vzemi-bez-pari-v-asenovgrad-tazi-nedelja-news_763245.html", "text": "     за размяна на дрехи организират в Асеновград тази неделя, последният ден от месец юни. Инициативата е благотворителна и е под надслов \"Донеси, избери си, вземи, без пари\". Идеята на инициаторите от Център за местни инициативи и развитие-Асеновград (ЦМИРА) е да не се изхвърлят на боклука дрехи, които вече сме решили, че няма да носим. Защото, както е известно на много хора \"отпадъкът за едни е богатство за други\". А често се прави \"разчистване\" на гардероба в тази част от годината.      Целта е ненужните за едни тоалети да бъдат оставени на организирания базар. Няма ограничение, относно вида им. \"Независимо дали са мъжки, дамски, или детски, ще им дадете шанс някой друг да ги поноси, а Вие, на свой ред да потърсите нещо по вкуса си сред съкровищата от чуждите ракли \", казват организаторите.    Всички запазени и подходящи дрехи, които останат невзети след края на базара, ще бъдат предоставени на Дома за възрастни хора с физически увреждания, Центъра за обществена подкрепа или на други институции , където биха могли да влязат в употреба, посочват от ЦМИРА.\r\nПо време на базара ще бъдат поставени и две кутии за дарения. Едната за Лизавета Иванова, страдаща от \"множествена склероза\", а другата за малката Ева Чолакова, чието лечение от \"синдром на \"Юинг\" продължава. Събирането на даренията не са обвързани с размяната на дрехи, а просто още една кауза към инициативата.  Събитието ще се състои тази неделя (30.06.19 г.) в сградата на Туристическия информационен център в Асеновград, като началото му е обявено за 09:00 ч.а финалът - за 18:00 ч. ", "date": "2019.06.28", "title": "\"Донеси, избери си, вземи, без пари\" в Асеновград тази неделя"}
{"url": "https://www.actualno.com/help/v-pomosht-na-angelina-boshnakova-news_763304.html", "text": "    Ангелина Бошнакова е на 31 години от гр. Девин. Тя е омъжена и има едно прекрасно слънчице на 5 г.      Ангелина страда от ниско диференциран естезионевробластом на носната кухина (рак на носа) много рядък вид.   След 3 години лечение, 2 операции, 10 химиотерапии е отказана животоспасяваща операция на рецидив на носа в България. След подаване и обработване на документите за Турция е необходимо тя да замине за Турция за допълнителни изследвания, консултации и определяне на лечение от техни специалисти.\r\nЗа да замине се нуждае от 7000 лв. в няколкодневен срок.  Срокът е малък, но вече сме доказали че не е невъзможен!\r\nВие спасихте много животи,нека се обединим за Ангелина,\r\nТя трябва да живее!!!       ДАРИТЕЛСКА СМЕТКА\r\nIBAN BG74UBBS88881000305842\r\nBIC UBBS BGSF\r\nОбединена Българска Банка\r\nАнгелина Иванова Бошнакова       ", "date": "2019.06.28", "title": "В помощ на Ангелина Бошнакова"}
{"url": "https://www.actualno.com/chronicles/rumynija-otstypva-besarabija-dneshna-moldova-na-sssr-news_763241.html", "text": "    Името „Бесарабия“ произхожда от династията на влашките войводи Басараби, които в края на XIV и началото на XV век владеят за кратко района между Килия и Белгород Днестровски.      До 1812 година под името „Бесарабия“ е известен районът на Буджака, контролиран от татарски и ногайски племена. През 1812 година този район, както и източната част на Княжество Молдова е завладяна от Русия и названието „Бесарабия“ се разпростира върху цялата територия между Прут и Днестър. Създадена е Бесарабска област, а от 1873 година – губерния с център Кишинев. До края на 20-те години на XIX век населението на Бесарабия се ползва с редица автономни права, които са свързани с управленските традиции на молдовското княжество. В Буджака, на мястото на изселените ногайци се заселват българи от Тракия – от Ямбол и ямболския край, от Карнобат и карнобатско, от Сливен и сливенско, от Източна Тракия, и от Балкана и от други краища на България, немци, руснаци, молдовани, украинци и други преселници.   През 1918 година, в края на Първата световна война, Бесарабия се обявява за независима, след което е присъединена към Румъния. Тя е анексирана от Съветския съюз през 1940 след Пакта Молотов-Рибентроп и отново в края на Втората световна война. Върху основната част от територията на Бесарабия е създадена Молдавска ССР, а северната и южната част са присъединени към Украинската ССР. Днес тези две съветски републики са независимите държави Молдова и Украйна. ", "date": "2019.06.28", "title": "Румъния отстъпва Бесарабия (днешна Молдова) на СССР"}
{"url": "https://www.actualno.com/society/api-planira-remont-na-pytja-dragichevo-pyten-vyzel-daskalovo-news_763282.html", "text": "    4 километра от главния път между Горно Драгичево и пътен възел „Даскалово“ предстои да бъдат ремонтирани. Това става ясно от отговор на Агенция „Пътна инфраструктура“ до БГНЕС.      В момента се изготвя технологичен проект. Предстои ремонт на пътната настилка, подобряване на отводняването, ландшафтно оформление, ремонт на повредени пътни знаци и ограничителни системи, полагане на нова хоризонтална маркировка и др. Проектът ще бъде изпълнен при осигуряване на необходимия финансов ресурс.\r\nУчастъкът при Драгичево е част от международния път за ГКПП Кулата. От години е кошмар за шофьорите. Особено през зимния сезон на светофара в началото на Драгичево традиционно се образува огромна тапа от чакащи ТИР-ове и автомобили. Най-често причината е недобре почистен сняг.   В тъмната част на денонощието трудно може да се види осева линия или такава, която показва къде свършва пътят и къде е канавката. Маркировка трудно може да се види дори и посред бял ден. По цялото протежение мантинелите са стари без осветителни ивици, показа проверка на БГНЕС.  Според АПИ обаче хоризонталната пътна маркировка в участъка е в добро състояние и през август предстои да бъде обновена като част от подготовката на пътната мрежа за предстоящия есенно-зимен сезон.\r\nВ нормативната уредба няма изрично изискване за осветяване на участъци републиканската мрежа извън населените места, какъвто е и път I-1. Отсечката от кръстовището при Драгичево до пътен възел „Даскалово“ е в урбанизирана територия и осветеността му е ангажимент на съответната община, поясняват още в писмения отговор.\r\nАПИ припомня, че в периода 2017-2018 г. поетапно са ремонтирани над 6 км от път I-1 (E-79) София - Перник, през Владая, в участъка от Александровия мост до разклона за Горно Драгичево. Последният такъв ремонт на участък беше преди 9 месеца.       Ремонтните дейности в района на Драгичево и Владая бяха съпътствани с множество протести на жители, които блокираха магистралата в знак на недоволство срещу некачествено изпълнение на ремонта.\r\nИнициативен комитет от недоволни жители обявиха, че на 30 юни от 17:00 ч. след Владая в посока Перник. В него ще участват жителите на с. Владая, с. Драгичево, с. Мърчаево, с. Рударци, с. Кладница и градовете Перник, Радомир, Кюстендил, Дупница и Благоевград\r\nПричината е, че от АПИ от 01.07.2019 г. спират реверсивното движение, което всяка сутрин се извършва чрез поставяне на конуси, които осигуряват движението посока гр. София в две ленти.\r\nПротестите са с две искания - изграждане на постоянна система за реверсивна организация на движението; отваряне на северния изход на с. Драгичево посока гр. София. ", "date": "2019.06.28", "title": "АПИ планира ремонт на пътя Драгичево – пътен възел „Даскалово“"}
{"url": "https://www.actualno.com/smolyan/za-5-dni-spirat-pytja-srednogorci-rudozem-5-dni-ogranichavat-chepelare-asenovgrad-news_763293.html", "text": "    Пет дни – от днес (28 юни) до 4 юли, се спира пътят Средногорци-Рудозем. Пет дни ще е ограничено движението между Чепеларе и Асеновград, информират от Агенция „Пътна инфраструктура“ (АПИ).      От 10 ч. днес  до 16:30 ч. на 4 юли, се спира движението по път II-86 Средногорци - Рудозем за извършването на взривни работи в участък от 300 м, който е в средата на трасето между двете населени места.   От 1 юли до 4 юли, от 6 ч. до 8 ч. и от 18 ч. до 20 ч., преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. Устово - кв. Райково) - Рудозем и обратно.\r\nОт 1-ви до 5-ти юли пък, от 8 до 17 часа, поетапно ще се ограничава движението на моторните превозни средства по второкласния път Асеновград – Чепеларе поради почистване на паднали камъни под предпазната мрежа на крайпътните скатове“, се сочи в него.  Автомобилите ще се пропускат в интервали от 30 – 40 минути, веднага след отстраняване на скалната маса.\r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация, уточняват от АПИ.    ", "date": "2019.06.28", "title": "За 5 дни спират пътя Средногорци-Рудозем, 5 дни ограничават Чепеларе-Асеновград"}
{"url": "https://www.actualno.com/viewpoint/azbuchnik-na-bylgarskija-haos-afera-news_763151.html", "text": "    Лаура Кьовеши:       Това заяви наскоро бъдещият европейски прокурор в свое поредно емоционално изявление. Неукротимата румънка добави, че разследванията в България трябва да започнат веднага, защото страната ни е прогнила от корупция и беззаконие, а политическата класа, вместо да трие наровете по затворите,  става все по-нагла и безнаказана.\r\nКьовеши е човек, който добре знае какво казва и едва ли трябва да се съмняваме, че познава добре смисъла на думата „афера”. Идва от френски и означава мошеническо дело или недобросъвестно, непочтено деяние, извършено с цел облагодетелстване или лична изгода. Аферата обичайно се отнася за политическа или търговска сделка, осъществена с непозволени средства.\r\nНо онова, което Кьовеши може би не знае в подробности, са дълбоките причини за това безумно състояние на ситуацията у нас, включително в сравнение с родната й Румъния.  Тези причини са основно три.\r\nПървата. Отношенията на партийния лидер на Румъния по времето на социализма Николае Чаушеску не бяха твърде „любовни”  с нито един от вождовете на СССР, като започнем от Брежнев и стигнем до Горбачов. Това е особено видно, ако ги сравним с прословутата българска  подлизурщина и верноподаничество. Твърди се, че така Живков успявал да вземе евтини суровини и най-вече петрол от СССР. За разлика от нас обаче, румънците си имат не само петрол, но и характер. Това те доказаха с отказа си да участват съвместно с войските на Варшавския договор в нахлуването в Чехословакия през 1968 година, което предизвика лично на Чаушеску симпатиите на Запада. Комшиите ни  дори си позволяваха твърде фриволни икономически контакти освен със страни от Западна Европа, също и с такива отявлени врагове на СССР по онова време, като Китай и САЩ. Тези обтегнати отношения между нашата съседка и Страната на Съветите продължаваха така до самия край на социализма, до падането на Берлинската стена.\r\nЗатова и в Румъния плана на Андропов за трансформация на властта на Съветската комунистическа партия /КПСС/ и тайните й служби/КГБ/ от политическа в икономическа не проработи така, както у нас. Нека припомним този план – овладяване на финансовите средства от партийния елит и КГБ и превръщането им в икономически владетел на страната. Създаване на борчески бригади/мутри/ на основата на силовите спортни клубове и превръщането на тези бригади в бухалката на новоизлюпените капиталисти. Тези бригади трябваше да парализират общественото мнение, да потушат гражданската съпротива и при необходимост да играят ролята на бушони, тогава, когато общественото напрежение има нужда от това.    В Румъния не се случи нищо подобно. Спомням си Букурещ през 90-те години. Там, за разлика от нас, нямаше момчета с анцузи, нямаше толкова джипове и други скъпи коли, както в София.\r\nВтората причина за огромната разлика в самочувствието и решителността на българите и румънците беше начинът, по който се срина системата. При тях това стана не с безкръвен дворцов преврат, както у нас и което много анализатори отчитат като особен принос на българския преход /Егати приноса, егати прехода!/. В Румъния публично екзекутираха Чаушеску и жена му. Това е, няма раждане без кръв. Споменът за тази екзекуция има психологически и дисциплиниращ ефект и до днес.\r\nТретата причина за наличието на подобна гражданска енергия, готова да се бори с родната афера/не както у нас/ в Румъния е нейният етнически състав. В тази страна живеят няколко милиона унгарци, словаци и немци. Тези граждани на нашата съседка носят друга култура, чувство за свобода и законност, именно те са един от основните катализатори на активния граждански процес. Затова и румънските площади продължават да бъдат пълни, затова наскоро потегли към затвора поредният висш политик – Ливиу Драгня, а там го очакват мнозина като него.\r\nДа се върнем на българската Афера. Съмнявам се, че можем да се справим само с наличните сили на онези българи, които се намират в страната. Нужна е помощта и енергията на свободните милиони българи, емигрирали в чужбина.\r\nАко се върнат.     Азбучник на българския хаос” представлява поредица от коментари, чиито наименования следват последователността на буквите в българската азбука. Подобен подход има амбицията да очертае максимално широк кръг от теми, като открие техните връзки между буквите, думите и словото през хаоса на Прехода. Другите текстове от поредицата четете  ", "date": "2019.06.28", "title": "Азбучник на българския хаос: АФЕРА"}
{"url": "https://www.actualno.com/africa/isljamska-dyrjava-poe-otgovornost-za-dvoen-atentat-v-tunis-news_763243.html", "text": "    \"Ислямска държава\" (ИДИЛ) пое отговорност за , при който беше убит полицай, а други осем души бяха ранени в столицата на Тунис, съобщи АФП, като се позова в базирана в САЩ група, наблюдаваща терористичните организации.      \"Екзекуторите са били бойци на ИДИЛ\", казва разузнавателната група SITE, като цитира изявление на агенцията на джихадистите АМАК, предаде БГНЕС.   Вчера двама атентатори-самоубийци атакуваха полицаи и служители на националната гвардия в тунизийската столица. При единия терористичен акт - на главната улица на Тунис – бяха ранени трима цивилни и двама полицейски служители, съобщиха от министерството на вътрешните работи.\r\nВтората атака беше насочена срещу към базата на националната гвардия в столицата. При нея бяха ранени четирима от служителите. Първоначално хората се разбягали в паника, преди някои да се скупчат около мястото на нападението, изразявайки гняв срещу властите. Магазините и офисите бяха затворени от полицията.   ", "date": "2019.06.28", "title": "\"Ислямска държава\" пое отговорност за двоен атентат в Тунис"}
{"url": "https://www.actualno.com/america/vzriv-v-himicheski-zavod-v-arjentina-video-news_763246.html", "text": "    Мощна експлозия е разтърсила град Вила Бош в провинция Буенос Айрес, предаде БГНЕС.        Взривът е станал в местната фабрика за почистващи препарати. По първоначална информация е избухнал контейнер с азотна киселина, твърдят местните медии.\r\nДо момента не е ясно дали има пострадали и какъв е техният брой. Местните жители обаче са били посъветвани да държат прозорците си затворени, след като жълт токсичен дим започна да изпълва улиците.   ", "date": "2019.06.28", "title": "Взрив в химически завод в Аржентина (ВИДЕО)"}
{"url": "https://www.actualno.com/crime/verijna-katastrofa-zatvori-uchastyk-ot-am-trakija-news_763298.html", "text": "    Заради верижна катастрофа с участието на три автомобила временно се ограничава движението по АМ \"Тракия\" в посока Бургас при 135 км. Едната от колите е обърната по таван.      Няма информация за тежко пострадали хора. На мястото на произшествието се е образувала колона от автомобили.   Трафикът се пренасочва по обходен маршрут от пътен възел „Пловдив – изток“ на АМ „Тракия“ при 133 км - по път II-56 Калековец – Скобелева майка – път I-8 Пловдив – Поповица – път II-66 Поповица – Плодовито  и АМ „Тракия“.\r\nМалко по-късно бе възстановено движението по АМ \"Тракия\", в посока Бургас, при км 135. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.   ", "date": "2019.06.28", "title": "Верижна катастрофа затвори участък от АМ \"Тракия\" "}
{"url": "https://www.actualno.com/asia/protest-sreshtu-bahrejn-zaradi-domakinstvoto-na-konferencijata-za-arabskija-plan-marshal-news_763249.html", "text": "    Посолството на Бахрейн в Багдад е било щурмувано от протестиращи, които не одобряват домакинството на Бахрейн на водена от САЩ мирна конференция, чиято цел е да се сложи край на израелско-палестинския конфликт.      Снимки във Facebook показват протестиращите в дипломатическата мисия в Багдад в четвъртък вечерта, носещи палестински флагове и изгарящи американски и израелски знамена. Според БГНЕС, множеството е било особено гневно от интервюто на бахрейнския външен министър пред израелска телевизия за конференцията.   Тридневната конференция \"Мир за просперитет\", организирана в Манама от зетя и съветник на президента на САЩ Доналд Тръмп, Джаред Къшнър, има за цел да осигури това, което Тръмп нарече \"Сделка на века\"- решение за безброй регионални конфликти, съсредоточено върху Израел и Палестина. , приличащ много на плана \"Маршал\", включва 50 милиарда долара икономическа помощ през следващото десетилетие, включително големи инфраструктурни инвестиции. Въпреки че споразумението беше приветствано от израелски политици, широко разпространеният бойкот сред арабските нации, включително от страна на палестинците, даде глас на онези, които се противопоставят.   Снимка:   ", "date": "2019.06.28", "title": "Протест срещу Бахрейн заради домакинството на конференцията за арабския план \"Маршал\""}
{"url": "https://www.actualno.com/healthy/za-nas-v-sanofi-vodeshta-e-podkrepata-za-pacientite-i-lekarite-v-stranata-za-po-kachestveno-zdraveopazvane-news_762499.html", "text": "    Лора Ивчева, Управляващ директор за България на френската биофармацевтична компания Sanofi и мениджър Търговски операции за региона на Централна и Югоизточна Европа    Каква роля играят големите фармацевтични компании за здравето на българските пациенти? За нас в Sanofi цел е да помогнем на хората да живеят живота си в пълния му потенциал. Едновременно сме до тези, които страдат от редки заболявания, както и до пациентите с дългогодишни хронични болести. Постоянно инвестираме в разработването на иновативни терапии, които значително да подобрят качеството на живот на пациентите и да предложат решения в области, които имат висока нужда от поява на терапия. Едновременно с това сме партньор на всички, които работят за достъпа на българските пациенти до по-качествено здравеопазване.  Вярваме, че в България има много качествени специалисти, като за тяхното развитие и мотивация да останат да се реализират тук, има отговорност не само държавата, но и бизнесът. Затова Sanofi подкрепи финансово Българския лекарски съюз за развитието на младите лекари в страната. За тази година сме най-големият дарител по тази програма. С помощтта и на останалите спонсори, 45 студенти по медицина ще получат едногодишна стипендия. Едновременно с това, през цялата година БЛС ще финансира участия в национални и международни научни форуми на специализанти, докторанти и млади лекари до 35 години. Компанията стана и партньор на     Международния конгрес по медицински науки  за студенти и млади     лекари, организиран от Асоциацията на студентите-медици.    В това ли се изразява вашата социално-отговорна политика? Освен разработването на нови ефективни лечения, наш дълг в Sanofi е образоването на пациентите и подпомагането на професионалното развитие на лекарите. Затова ежегодно организираме информационни кампании за превенция, ранна диагностика и правилно лечение на редица заболявания.\r\nПрез 2012 г. стартирахме кампанията „Открито за диабета“, която продължаваме и до сега.  Диабетът е новата световна пандемия. По данни на Международната диабетна федерация броят на хората с диабет в България  на възраст между 20 и 79 години е над 450 000. Последните години работим с Ивет Лалова по тази кампания и с това партньорство вярвам, че караме повече българи да се замислят и грижат за своето здраве.\r\nПрез 2018 г. започнахме друга мащабна информационна кампания „Открито за ваксините“, с която акцентираме на сериозните здравни последствия от грипа и ефективната превенция чрез ваксинация. Ние сме първата компания, която осигури на българите достъпа до четиравалентна ваксина срещу грип за оптимална защита.   От тази година стартирахме и информационна кампания за навременното откриване на заболяванията на черния дроб. Това е органът, който не боли и не дава навременни сигнали при нередности – ето защо и висок дял от населението, попада в рискова група по отношение на късното диагностициране на заболявания на черния дроб. Оказва се например, че близо 60% от хората в България рядко или никога не са си правили ехографско изследване на черния дроб, а почти 50% никога не са предприемали специализирано кръвно изследване, което искаме да променим. Също има и някои митове, които е нужно да се преодолеят: като например, че ако консумираме качествен алкохол няма риск за черния ни дроб. Всеки трети българин погрешно смята, че колкото е по-качествен алкохолът, който приема, толкова по-малък е рискът от чернодробно заболяване. Докато се оказва, че редица вредни навици оказват негативно влияние на чения ни дроб. Превенцията ли е най-добрата защита от тежките заболявания? Превенцията, навременното диагностициране и правилното лечение са комбинацията за поддържане на доброто здраве. Никой пациент не трябва да подценява знаците, които му дава неговото тяло и също така да не игнорира ежегодните профилактични прегледи. Имаме и редица продукти, които помагат за превенция и поддържане на качеството на живот на хората при съвременния му, не винаги здравословен ритъм. Да вземем например нарушенията в съня, нещо, което често приемаме за нормално.\r\nПрез 2016 г. проведохме националният стрес тест ЛЕКА НОЩ, който показа, че 80% от българите не се наспиват добре. Недостатъчния сън отключва сърдечно-съдови проблеми, понякога и сериозни отклонения при метаболизма. Повдигнахме тази тема на Световния ден на съня, защото това е един от проблемите на съвременното общество, за който предлагаме решение. Горди сме, че наскоро българските потребители определиха Novanight за „Продукт на годината“ в категорията „Хранителна добавка за сън“ в тазгодишното издание на едноименната международна награда за иновации. Това е едни от продуктите, които пуснахме миналата година на пазара в България. ", "date": "2019.06.28", "title": "За нас в Sanofi водеща е подкрепата за пациентите и лекарите в страната за по-качествено здравеопазване"}
{"url": "https://www.actualno.com/society/novini-ili-novini-kartinata-na-pechata-za-28-uni-news_763251.html", "text": "    Редакционният екип на представя краткия преглед на печата, посветен на най-важните акценти от вестниците, за днешния 28 юни, петък.       Северозападна България остава само с една болница, пръсната в три града, пише медията. Заради липсата на лекари и достатъчно население процесът по замиране на отделения и цели болници в по-отдалечените и бедни региони става все по-драстичен. Той вероятно ще доведе до това целият северозападен регион да ползва общи болници, а не всяка област - своя, с максимален брой отделения. Това означава, че Видин, Враца и Монтана може да имат общо отделение по педиатрия в единия от градовете, по хемодиализа - в другия и т.н.   Хиляди в Истанбул, нито една от основните телевизии не излъчи речта му, пише вестникът. Огромно множество се събра в кметството на Истанбул за встъпването в длъжност на новия кмет Екрем Имамоглу, чиято убедителна победа за първи път от години даде сила на опозицията, разкрива медията, позовавайки се на АФП и БГНЕС. За втори път тази година Имамоглу от Републиканската народна партия успя да се пребори за ключовете на града. Първата му изборна победа през март беше анулирана след спорни твърдения за измама от Ердоган и управляващата Партия на справедливостта Столична община в Борисовата градина, пише вестникът. На 28 юли 1997 г. СОС е предоставил за стопанисване и управление на „Софийски имоти“ ЕАД четири недвижими имота, намиращи се на територията на Борисовата градина. Това са – Кръгло кафене „Кривите огледала“, Детски кът – „Водно каналче“, Велописта и „Трите дансинга“. В доклада кметът посочва, че категоричното й мнение е, че целесъобразно и законосъобразно е цялата територия на парка да бъде управлявана от Столична община като се поддържа от общинското предприятие „Паркове и градски градини“.     Отровната риба дракон дебне по морето, парализира нервната система, пише \"Монитор\". Тя дебне туристите от дъното на морето, зарита в пясъка. От там се подават само очите й, с които следи набелязаната жертва. Някои сами попадат в капана й, тъй като се опитват да я уловят с голи ръце, защото по външен вид много напомня попчетата. Морският дракон е най-отровната в нашето Черноморие. Шипът й, с който убожда, съдържа токсин, от който най-слабата реакция е повишаване на температурата и оток. В повечето случаи обаче той отича и губи чувствителност. Ако човек е алергичен, токсичното вещество на дракона парализира периферната нервна система, поясниха токсиколози и допълниха, че раните от него зарастват много бавно. ", "date": "2019.06.28", "title": "Новини или Novini - картината на печата за 28 юни"}
{"url": "https://www.actualno.com/politics/biser-petkov-vajno-e-da-ima-syglasie-kak-da-podkrepjame-decata-news_763289.html", "text": "    \"Работата по Националната е спряна. Такава стратегия няма и не се работи по нея. Имаше проект за Стратегия за детето, но ние се съобразихме с острите обществени реакции и я оттеглихме. По нея не се работи. Важно е да има съгласие как да подкрепяме децата и семействата, така че да осигуряваме бъдещето на нацията.\", Това каза в интервю за bTV социалният министър Бисер Петков.      По думите му от от 1 юли предстои увеличение на . Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок „таван“. В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв.   \"Над 2 130 000 пенсионери ще получат увеличение с 5,7% на пенсиите си от 1 юли 2019 г. Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г. Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери\", допълни още той.\r\n\"Със законодателни промени се даде възможност на всички граждани да изчислят по коя методика да се пенсионират - новата или старата. Хората имат право на информиран избор. Данните показват, че има голям интерес към електронния калкулатор на НОИ. Още повече, че законодателството гарантира на всички граждани, че ще получат по-високия размер на пенсия. Хората ще могат да избират по кой модел да се пенсионират до 2021 година. Мобилни екипи на НОИ също обикалят и разясняват, консултации се дават и в териториалните дирекции на НОИ\", обяви министър Петков.  \"Регистрираната безработица от Агенцията по заетостта за месец май е 5,3%. Това е най-ниското ниво, откакто Агенцията по заетостта изчислява данните на безработицата. Доходите от работа също растат. В момента сме на едно от челните места по ръст на доходите. Обявяват се и нови работни места. В момента има ръст и на сезонните работници в туризма и земеделието. В момента има работници от 35 държави в България\", добави Бисер Петков. ", "date": "2019.06.28", "title": "Бисер Петков: Важно е да има съгласие как да подкрепяме децата"}
{"url": "https://www.actualno.com/business/chez-s-izvynreden-otchet-na-elektromerite-i-preizchislenija-zaradi-novata-cena-na-toka-news_763263.html", "text": "    Заради новите цени на тока от 1 юли, \"ЧЕЗ Разпределение България\" АД ще извърши извънредно отчитане на електромерите на клиентите, съобщиха от пресцентъра на дружеството.      Графикът на извънредния отчет ще бъде публикуван на сайта на компанията в секция \"Графици\" днес, 28 юни. След тази дата информация може да се получи също в центровете за обслужване на клиенти на ЧЕЗ и на денонощната телефонна линия 0700 10 010. С цел да се обезпечи бързото и качествено отчитане на електромерите, компанията ангажира допълнително 319 служители. Всички отчетници ще работят с удължено работно време в периода от 01-02.07.2019 г.   Поради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени.\r\nС цел гарантиране на максимална коректност при фактуриране на консумираната електроенергия, клиентите имат възможност сами да отчетат показанията на електромерите си към 30 юни 2019 г. Самоотчитането е по желание и не отменя извършването на месечен отчет от страна на ЧЕЗ. Клиентите, които желаят да се възползват от тази възможност, следва да направят своя отчет на 30 юни 2019 г. Подадените данни от самоотчета през този период се считат за отчетено потребление към 30.06.2019 г., включително. Фактурите през месец юли ще съдържат информация за консумираната електроенергия за два отчетни периода – по стари и по нови цени.   ", "date": "2019.06.28", "title": "ЧЕЗ с извънреден отчет на електромерите и преизчисления заради новата цена на тока"}
{"url": "https://www.actualno.com/books/izpolzvaj-tajnite-na-mozyka-si-news_761908.html", "text": "    Мозъкът те прави това, което си – той е центърът на личността, разума и интелигентността. Той учи езици, създава спомени и интерпретира сложни модели. Но също така е отговорен за лошите решения, които взимаш, както и за вредните ти навици. За това разказва в книгата си „Мозъкът – твоята суперзвезда“ (издание на „Персей“) норвежката изследователка Кая Нурденген. Българското издание включва предговор на носителката на Нобеловата награда за физиология и медицина Май-Брит Мосер.      По какъв начин функционира мозъкът? Какво е свободната воля и наистина ли я притежаваш? Може ли яденето на определени храни да подобри паметта ти? Можеш ли да активираш частите на мозъка, които не използваш? Ако се усмихваш повече, ще станеш ли по-щастлив? Какво представлява джипиесът на мозъка и как ти помага да се ориентираш в пространството?   Забележителната норвежка мозъчна изследователка Кая Нурденген отговаря на тези въпроси и разкрива добре пазените тайни на най-изумителния и загадъчен орган, който притежаваме. Описва със завладяващи детайли както физическата структура на мозъка и сложните взаимоотношения между невроните, синапсите и мозъчната кора, така и функционирането му на по-абстрактно ниво – как стигаш до самоосъзнаването, как работи паметта ти, какво се случва, когато се влюбиш. Мозъкът е изключително сложен орган, който практически контролира взаимодействията ти с външния свят. Той филтрира и обработва впечатленията, които получаваш чрез сетивните си органи, и ти представя една адаптирана картина на всичко, което те заобикаля. Мозъкът – това си ти.\r\nПридружи д-р Нурденген в удивителното ѝ пътуване през безбройните неизследвани територии на единствения незаменим човешки орган и открий защо мозъкът ти е истинско чудо.  Доктор Кая Нурденген е норвежка мозъчна изследователка. Защитила е докторат по невробиология в Университета в Осло. От 2015 г. специализира в Университетската болница в Осло. През 2016 г. публикува изключително популярната си книга „Мозъкът – твоята суперзвезда“, преведена на много езици. ", "date": "2019.06.28", "title": "Използвай тайните на мозъка си   "}
{"url": "https://www.actualno.com/society/prognoza-za-vremeto-28-uni-petyk-news_763237.html", "text": "    Днес още преди обяд ще се развива купеста и купесто-дъждовна облачност. След обяд на много места ще превали краткотрайно. В планинските райони преваляванията ще са временно интензивни и на места ще са придружени с гръмотевици. В западната половина от страната вятърът ще е от запад-северозапад, а в източните райони ще е от североизток, до умерен. Атмосферното налягане ще се понижи и ще е по-ниско от средното за месеца. Това съобщи за Агенция „Фокус“ дежурният синоптик Мартин Славчев от Националния институт по метеорология и хидрология (НИМХ). Максималните температури ще са от 27° - 28° в Източна България до 34° в югозападните райони.      Преди обяд по Черноморието ще бъде предимно слънчево, но след пладне ще се развива купеста и купесто-дъждовна облачност и ще превали краткотрайно. Ще духа до умерен вятър от север-североизток. Максималните температури ще са между 25° и 29°, близки до температурата на морската вода. Вълнението на морето ще е 2 - 3 бала.   Сутринта в планините ще е слънчево, но още преди обяд ще се развива купеста и купесто-дъждовна облачност. След обяд на много места ще има краткотрайни, временно итензивни валежи и ще прегърми. Ще духа умерен до силен северозападен вятър, който привечер ще се ориентира от север-североизток. Максималната температура на височина 1200 метра ще е около 21°, на 2000 метра - около 15°.\r\nВ събота вятърът ще се усили, особено в планините, ще бъде от север-северозапад. С него ще захладнее. Облачността ще е разкъсана, предимно значителна преди обяд над източната половина от страната, а след обяд - над планинските райони. На отделни места ще превали краткотраен дъжд, с по-голяма вероятност в Централна България. В неделя в Западна България вятърът ще отслабне, в Източна ще се обърне отново от североизток. Ще бъде предимно слънчево, с временни увеличения на облачността сутринта по Черноморието, без валежи. В планините, по откритите била и върхове, през почивните дни ще бъде много ветровито. В понеделник ще се установи слънчево време. Вятърът ще е слаб, предимно от запад-северозапад. Ще се затопли и максималните температури ще са между 31° и 36°.   ", "date": "2019.06.28", "title": "Прогноза за времето - 28 юни (петък)"}
{"url": "https://www.actualno.com/europe/putin-pogreba-liberalizma-news_763265.html", "text": "    Либерализмът като идеология е отмиращ. Това заяви руският президент Владимир Путин в интервю за Financial Times точно преди срещата на Г-20 в Осака, като според авторитетната медия той е \"прогласил\" възхода на популизма.      По думите на Путин, либералните идеи вече са отживелица, а обществото е против отворените граници, мултикултурализма и миграцията. Позицията на руския президент кореспондира с тази на американския му колега Доналд Тръмп, както и с тези на унгарския президент Виктор Орбан и италианския премиер Матео Салвини.   \"Либералите не могат просто да диктуват всичко на всеки, както опитваха през отминалите десетилетия\", подчерта Путин. Той сложи етикет \"кардинална грешка\" на политиката на германския канцлер Ангела Меркел по отношение на бежанците и мигрантите и похвали Доналд Тръмп за миграционната му политика спрямо Мексико. \"Либералната идея предполага, че няма нужда да се прави нещо. Мигрантите могат да убиват, грабят и насилват, защото правата им като търсещи убежище трябва да бъдат защитени. Всяко престъпление трябва да бъде наказано. Времето на либералната идея изтече. Тя влезе в конфликт с интересите на множеството\", обобщи руският държавен глава. Той обаче изобщо не коментира войната в Сирия като фактор за проблема \"миграция\".\r\nСъщевременно Путин отрича, че подкрепя финансово популистки движения и партии на Запад. Той отново отрече и каквато и да е връзка на Русия с резултата от американските президентски избори през 2016 година. Руският президент отрече и друго – че се държи хомофобски, като каза, че в Русия няма проблем с ЛГБТ общността. \"Нека всеки е щастлив, нямаме проблем с това\", са думите му.   Напрежение в глобален мащаб За Путин ситуацията в Персийския залив и търговската война между САЩ и Китай са \"експлозивни\" теми. Той видя като основен проблем по двете теми САЩ и липсата на истински международен правов ред. Освен това руският президент показа загриженост за подновената надпревара във въоръжението между САЩ и Русия, визирайки конкретно ядрените оръжия. \"Студената война беше лошо нещо, но поне имаше някакви правила. Сега изглежда, че няма никакви правила\", заключи той.   Путин обаче видя и нотка оптимизъм в отношенията със Запада. Според него и Великобритания, и Русия имат интерес от възстановяване на отношенията след . Путин обаче даде ясно да се разбере, че не толерира по никакъв начин \"предатели\", като подчерта, че държавната измяна трябва да бъде сурово наказвана, но \"не казвам, че инцидентът в Солсбъри е начинът да се прави\".     ", "date": "2019.06.28", "title": "Путин погреба либерализма"}
{"url": "https://www.actualno.com/asia/sreshtata-na-g-20-v-osaka-kup-vyprosi-i-malko-otgovori-news_763257.html", "text": "    Световните лидери се събират в Япония в петък, 28 юни, на среща на Г-20, с най-високите залози и най-голямото разделение от години, с акцент търговската война между САЩ и Китай, геополитическото напрежение и изменението на климата, коментира АФП.      Двудневната среща на върха в град Осака ще бъде доминирана от въпроси, свързани с търговията, а всички погледи са насочени към това дали американският президент Доналд Тръмп и китайският президент Си Дзинпин могат да постигнат примирие в спор, който е изключително вреден за световната икономика. Но световните лидери също ще се стремят да намалят напрежението между САЩ и Иран, което доведе до опасения от нов конфликт в Близкия изток, пише БГНЕС.   На срещата ще бъде търсена обща основа за изменението на климата, като Япония се надява да обедини европейските лидери, които искат единни действия със САЩ, които се оттеглиха от . Търговската война между САЩ и Китай   Американският президент Доналд Тръмп обаче даде враждебен тон още преди да пристигне в Япония, като се прицели в Индия, която обвини, че иска да увеличи митата за американски стоки. Той заяви, че Китай се стреми към търговско примирие, защото китайската икономика \"слиза надолу\" и заплашва със санкции за още 325 млрд. долара в допълнение към 200-те млрд. долара, които Вашингтон вече наложи.\r\nТръмп обаче понижи напрежението днес сутринта, преди да разговаря с японския премиер Шинзо Абе. \"Знам, че ще имаме много успешен ден,\" каза лидерът на САЩ. Той има дългоочаквана среща с Си Дзинпин в събота, първата такава от предишната среща на Г-20 миналата година.\r\nЕкспертите смятат, че има малък шанс за цялостна търговска сделка на Г-20, а най-добрата надежда е за примирие, което ще предотврати налагането на нови мита от страна на Вашингтон и се предотврати ескалиране на конфликта. Но дори примирието не е гарантирано, като The Wall Street Journal съобщава, че Пекин няма да се съгласи с никаква сделка, ако Вашингтон не отмени санкциите си за китайската телекомуникационна компания .       Австралийският премиер Скот Морисън, който се срещна с Тръмп в Осака в четвъртък, заяви, че спорът ще \"отнеме много работа, за да се реши\". \"Тръгнах си с мнението, че това ще бъде трудно, защото има някои много сериозни проблема, които те се опитват да решат\", каза той пред австралийската програма Channel 7 Sunrise. Климат Френският президент Еманюел Макрон заяви, че иска силна формулировка в подкрепа на действията, свързани с изменението на климата, но Вашингтон едва ли ще застане зад декларация, подкрепяща споразумението за изменението на климата в Париж, от което планира да се оттегли.\r\nЯпонски високопоставени лица казват, че се надяват да намерят обща основа, въпреки че Макрон настоява, че въпросът е \"червена линия\", но признава, че ще бъде трудно. \"Работата по консолидиране на различни становища се очаква да бъде трудна\", призна японски чиновник.\r\nМакрон също не дава признаци, че ще подпише голяма търговска сделка между ЕС и страните от Латинска Америка, за която мнозина се надяваха, ако Бразилия се оттегли от Парижкото споразумение.      Германският канцлер Ангела Меркел, която пристигна в Осака в петък, изрази загриженост за обезлесяването в Бразилия, но заяви, че въпросът не трябва да нарушава търговската сделка. Говорител на германското правителство заяви в петък сутринта, че Меркел \"се справя добре\", но на публични места предизвика страхове за нейното здраве.\r\nВ преговорите ще се очертае и продължаващото напрежение в Близкия изток. Тръмп заяви преди да замине за Япония, всяка война с Иран \"няма да продължи дълго\". Тази оценка едва ли ще намери подкрепа сред лидерите на Г-20, с предупреждението на Макрон в четвъртък: \"Няма кратки войни. Когато започне война, знаем кога започва, но рядко кога ще свърши\". ", "date": "2019.06.28", "title": "Срещата на Г-20 в Осака - куп въпроси и малко отговори"}
{"url": "https://www.actualno.com/sofia/chasti-ot-sofija-ostavat-bez-voda-news_763239.html", "text": "    На 28 юни 2019 г. (пeтък), във връзка с изграждане на сградно водопроводно отклонение на ул. „Теменуга“ с. Яна се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Миньорска“, ул. „Васил Левски“, бул. „Ботевградско шосе“, ул. „Старо Буховско шосе“.      При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Стамболов“ ъгъла с ул. „Юрий Гагарин“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.  “Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. ", "date": "2019.06.28", "title": "Части от София остават без вода"}
{"url": "https://www.actualno.com/sciencelogy/glavnijat-dizajner-na-apple-reshi-da-pravi-sobstvena-kompanija-news_763250.html", "text": "    Технологичният гигантApple обяви, че главният дизайнер на компанията Джони Айв, който изигра ключова роля в развитието на iPhone и други продукти, напуска, предаде БГНЕС.      Айв ще напусне по-късно тази година, за да сформира своя независима дизайнерска компания, на която Apple ще бъде сред основните клиенти, се казва в изявление на Apple.   \"Джони е значима фигура в света на дизайна и неговата роля във възраждането на Apple не може да бъде пропусната -  от новаторските iMac от 1998 година до iPhone и от безпрецедентната амбиция на Apple Park, където наскоро той вложи толкова много енергия и грижа\", каза изпълнителният директор Тим Кук. ", "date": "2019.06.28", "title": "Главният дизайнер на Apple реши да прави собствена компания"}
{"url": "https://www.actualno.com/cosmos/nasa-prashta-aparat-na-nebesno-tjalo-prilichashto-v-opredelen-aspekt-na-zemjata-news_763255.html", "text": "    За следващата си мисия, НАСА планира да изпрати апарат, подобен на дрон до най-голямата луна на Сатурн -  Титан, предаде БГНЕС.      Мисията Dragonfly, която трябва да излети през 2026 година и да кацне през 2034 година, ще изпрати роторкрафт, който ще лети до десетки места през заледената луна със значителна атмосфера, която се разглежда от учените като еквивалент на много ранна ера на нашата Земя. Това е единственото небесно тяло освен нашата планета, за което се знае, че има течни реки, езера и морета на повърхността си, въпреки че те съдържат въглеводороди като метан и етан, а не вода.   \"Посещение на този мистериозен океански свят може да революционизира онова, което знаем за живота във Вселената. Тази най-модерна мисия би била немислима дори преди няколко години, но сега сме готови за невероятния полет на Dragonfly\", заяви администраторът на НАСА Джим Бриденстин.\r\nНАСА добави, че превозното средство ще има осем ротора и ще лети като голям дрон. \"По време на своята 2,7-годишна мисия, Dragonfly ще изследва разнообразна среда от органични дюни до дъното на кратер, където течността и сложните органични материали са живели преди няколко десетки хиляди години. Инструментите ще изследват колко далеч може да е прогресирала  пребиотичната химия. Те също така ще изследват атмосферните и  повърхностни свойства на Титан и неговите подпочвени океански и течни  резервоари. Освен това инструментите ще търсят химически доказателства  за минал или съществуващ живот\", каза НАСА в изявление.  Корабът ще кацне първо в екваториалната дюна \"Шангри-Ла\", проучвайки района, преди да започне да извършва по -дълги полети от 8 километра. Апаратът ще събере проби от няколко зони преди да достигне най-после до кратера Селк, където има доказателства, че в миналото е имало течна вода, органични материали и енергия - потенциален първичен бульон. Надеждата е, че апаратът ще прелети повече от 175 км на повърхността на Титан.\r\nАтмосферата на Титан е предимно от азот, подобно на земната, но е четири пъти по-плътна. Облаците и дъждовете са от метан. Втората по големина луна в Слънчевата система има дебела ледена кора, под която се намира океан, съставен предимно от вода. Подземният океан може да приютява живот, какъвто го познаваме, докато въглеводородните езера и моретата на повърхността на луната могат да съдържат форми на живот, които разчитат на различни химикали.   Титан е отдалечена на около 1,4 милиарда километра от Слънцето, а температурите на повърхността ѝ са около -179 градуса по Целзий, а налягането с около 50 процента по-високо от това на Земята.     ", "date": "2019.06.28", "title": "НАСА праща апарат на небесно тяло, приличащо в определен аспект на Земята"}
{"url": "https://www.actualno.com/business/ako-porychkata-po-evroproekt-e-naglasena-shte-se-vryshtat-vsichki-pari-news_763248.html", "text": "    Когато не е публикувано обявление за обществена поръчка по проекти с еврофинансиране или тя пряко, 100% от парите ще трябва да се върнат. Това предвижда проект на наредба, описваща санкциите при нередности при поръчки по европейски проекти. Тя е част от Закона за управление на средствата от Европейските структурни и инвестиционни фондове.      Измененията са следствие на нови насоки за определяне на финансови корекции, публикувани от ЕС през май. Те допълват и случаите, при които ще се връщат пари, пише в. \" \".   Съгласно новата наредба всички средства трябва да бъдат възстановени и в случай на незаконосъобразно разделяне на поръчки за строителство, услуги или доставка на части, когато обявленията за отделните части от поръчката не са публикувани в Официалния вестник на ЕС.\r\nСъщото важи и при противозаконно съкращаване на нормативно установените срокове с повече от 85% или когато срокът е намален до по-малко от 5 дни. Друго условие е, когато е отказан достъп до досието на обществената поръчка, тъй като в такъв случай няма доказателства, че процедурата е по правилата.  Всички пари се връщат и при установяване на конфликт на интереси, който е оказал влияние върху възлагането на обществената поръчка. Това важи и при конфликт, възникнал още при подготовката на проекта, ако това повлияе на документацията или самата процедура.\r\nСанкцията важи и в случай, че лице от системата за управление и контрол или от страната на възложителя е сключило споразумение за ограничаване на конкуренцията с други лица, а едно от тях е спечелило поръчката.   Последната описана ситуация е при промяна на първоначалния договор за обществена поръчка. Всяко увеличение на цената, надвишаващо 50% от стойността, налага връщане на 100% от увеличената сума.    Останалите корекции в наредбата предвиждат възстановяване на по-малка част от сумата - между 2 и 25%. Например санкция от 5% е предвидена, когато необосновано се забранява възможността да се използват подизпълнители за части от договора.\r\n10% от сумата се връща, когато използваните критерии при оценката на офертите са различни от тези в документацията. Когато това е свързано с дискриминация въз основа на местен, регионален или национален принцип пък нарушението се счита за по-сериозно и наказанието е връщане на 25% от парите. ", "date": "2019.06.28", "title": "Ако поръчката по европроект е нагласена, ще се връщат всички пари"}
{"url": "https://www.actualno.com/america/poredna-stypka-kym-spirane-na-f-35-za-turcija-news_763247.html", "text": "    Проектът на бюджета за отбрана за 2020 година, приет от Сената на САЩ, забранява доставката на изтребители F-35 на Турция и свързаните с него технологии, предаде БГНЕС.      Според резултатите от гласуването в горната камара на Конгреса, 86 сенатори са подкрепили на документа, а 8 са се обявили срещу него. Сега сенаторите и членовете на Камарата на представителите ще трябва да изработят съвместен вариант на документа, след което той ще бъде представен за подпис на президента Доналд Тръмп.   Според текста на законопроекта, изключение от забраната може да се направи, ако министърът на отбраната и държавният секретар предоставят на Конгреса доказателства, че турското правителство не е получило от Русия системи за противоракетна отбрана С-400 и ако Анкара предостави \"надеждни гаранции\", че няма да получи тези системи в бъдеще. ", "date": "2019.06.28", "title": "Поредна стъпка към спиране на F-35 за Турция"}
{"url": "https://www.actualno.com/europe/vzrivjavat-kolonite-na-mosta-v-genua-kojto-ruhna-predi-vreme-news_763301.html", "text": "    Днес ще бъдат взривени носещите колони на моста „Моранди” в Генуа.      Експерти по събарянето на сгради ще разрушат онова, което е останало от моста „Моранди” в италианския град Генуа почти година .   Хиляди хора са евакуирани преди експлозиите, които ще сринат двете носещи колони, състоящи се от около 4500 тона бетон и стомана, съобщи BBC.\r\nОколо кулите са поставени водни резервоари, за да се предотврати праховото замърсяване.  Четиридесет и трима души бяха убити, когато част от моста и колите, които пътуваха по него, се срути и падна от 45-метрова височина през миналата година.\r\nТова предизвика ожесточен дебат за безопасността на италианската инфраструктура, припомня БГНЕС.   Мостът „Моранди” е важно транспортно съоръжение за страната. Като част от оживената мрежа от магистрали „А10”, мостът обслужва италианската Ривиера и свързва северна Италия с Франция.     ", "date": "2019.06.28", "title": "Взривяват колоните на моста в Генуа, който рухна преди време"}
{"url": "https://www.actualno.com/celebrate/prenasjane-moshtite-na-sveti-bezsrebrenici-i-chudotvorci-kir-i-joan-news_763242.html", "text": "    Св. безсребреник и чудотворец Кир бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.      Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител: \"Кога ви пъдят от един град, бягайте в друг\" (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие.   Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството.\r\nТази слава достигнала Йерусалим, където бил пристигнал от Едеса младият воин Йоан. Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател.  По това време в неговия роден град Каноп била затворена заради християнската си вяра една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11. Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба.\r\nГрадоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра.\r\nНе трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди.       С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари.\r\nТайни християни взели техните свещени останки и ги погребали в два отделни гроба – двамата мъже в единия, четирите жени в другия.\r\nЗа да ограничи езическия култ на египеската богиня Изида в Каноп, родното място на св. Кир, архиепископ Кирил Александрийски пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления.\r\nЖитието на тия мъченици води началото си от три малки речи на св. Кирил Александрийски. То било разширено от св. Софроний Йерусалимски, който го допълнил със 70 свидетелства за станали чудеса, едно от които станало със сами него. Той бил излекуван от очна болест.        ", "date": "2019.06.28", "title": "Пренасяне мощите на свети безсребреници и чудотворци Кир и Йоан"}
{"url": "https://www.actualno.com/curious/koga-sme-gotovi-za-pylnocenna-vryzka-news_763238.html", "text": "    Хората развиват пълноценни връзки тогава, когато имат нужда от тях. Това каза за Радио „Фокус“ – Бургас доц. Румен Бостанджиев, психолог, сексолог и преподавател. Той посочи, че самотата е изключително тежка и влияе върху здравето на човека. Доц. Бостанджиев заяви, че колкото по-свързан е човек и колкото по-голяма сигурност изпитва е толкова по-спокоен и по-ефективно се справя със стресовите моменти, които съвременният живот дава.      „Може би, точно в тази връзка лятото, като сезон на отпуските е време, в което човек може да оползотвори по-творчески свободното си време, като организира интересни и с хора, които са му приятни и с които може да преживее нещо положително и хубаво“, добави Бостанджиев. По думите му това е една от предпоставките за създаването нови взаимоотношения и инвестиция в нови и позитивни преживявания, което пък от своя страна да има позитивен ефект през цялата година, а не само през летния сезон.   „Няма сезони за това, кога можем да инвестираме в нашите отношения с близките ни хора, и кога да създаваме предпоставки за позитивен и емоционален резонанс, който възниква тогава, когато най-напред ние самите решим да направим крачка към другия, да го поканим за един красив танц, в който и двамата ще сме щастливи“, посочи още Бостанджиев. Той каза, че е добре да си даваме сметка, че ние сме тези, които основно носим отговорността за това каква инвестиция правим в нашите отношения. ", "date": "2019.06.28", "title": "Кога сме готови за пълноценна връзка"}
{"url": "https://www.actualno.com/society/trygva-nova-platforma-za-dostyp-do-obshtestvena-informacija-news_763345.html", "text": "    Стартира нова платформа за достъп до обществена информация на всички администрации. От следващата седмица всеки може да подаде запитване и да види отговорът си публично, обясни за БГНЕС Красимир Божанов, директор на дирекция „Модернизация на администрацията в МС“. Проектът е разработен със средства по ОП „Добро управление“  на стойност около 300 000 лева.      „Проектът е нов както за България, така и за целия ЕС, защото доколкото знаем няма друга такава платформа в европейските държави. Платформата представлява още един допълнителен канал за отправяне на  заявления и получаване на отговори“, разказа директорът.   Всеки заявител може да проследява ходът на преписката по отношение на неговата заявка. Новото спрямо съществуващите вече платформи за комуникация е, че отговорът става публичен и други граждани могат да го видят. Единствено е заличено името на подателя.\r\n„Това се прави по силата на философията, че обществената информация е достояние на цялото общество. Както един човек има право да получи отговор от администрацията, така и останалите имат право да я видят. Т.е вече не затваряме комуникацията между едно лице и администрацията“.  Друго предимство на платформата е, че позволява достъп до аналитични справки относно колко отказа са направени от администрацията и на какво основание.\r\nСпоред Божанов за медиите е полезна с опциите за търсене и да получават справки за различни злободневни  и пиперливи въпроси задават гражданите.   Платформата за достъп до обществена информация може да се види на сайта .     ", "date": "2019.06.28", "title": "Тръгва нова платформа за достъп до обществена информация"}
{"url": "https://www.actualno.com/europe/17-godishen-mladej-pochina-ot-toplinen-udar-v-ispanija-news_763369.html", "text": "    17-годишен селскостопански работник почина от топлинен удар в Испания. Това съобщиха местните власти, цитирани от AFP. Това е първата доказана смърт, причинена от рекордната топлинна вълна, която заля Испания и големи части от Европа.      Младежът изведнъж почувствал замайване и въпреки че се е потопил в близък плувен басейн, получил конвулсии, заявиха от местната управа на Андалусия в Южна Испания. Той бил откаран в спешното отделение в съседния град Кордоба, където \"починал, въпреки направения му сърдечен масаж\", се казва в изявлението.   В момента Испания преживява топлинна вълна с температури от над 40 градуса по Целзий в по-голямата част от страната. Жегата се очаква да продължи до утре.\r\nОт общо 50 испански провинции, 34 са издали предупреждения за пожар, особено в Каталуния, където пожарникарите се борят с потушаване на пожар, който вече изгори 6500 хектара земя.  Около 400 пожарникари се бориха с огъня през нощта, с помощта на самолети и хеликоптери.\r\nРъководителят на Каталунското министерство на вътрешните работи посъветва населението да вземе \"максимални предпазни мерки\". ", "date": "2019.06.28", "title": "17-годишен младеж почина от топлинен удар в Испания"}
{"url": "https://www.actualno.com/europe/bivsh-kandidat-za-prezident-na-francija-izglejda-otiva-na-syd-news_763254.html", "text": "    Лидерът на партия \"Непокорна Франция\" и кандидат за президент на Франция през 2017 година Жан-Люк Меланшон ще бъде съден по обвинения в неподчинение на властите и заплаха към служители на реда, предаде БГНЕС.      Прокуратурата в Париж започна разследване след инцидент през октомври 2018 година, когато Меланшон блъсна прокурор по време на обиск в централата на \"Непокорна Франция\". Инцидентът беше заснет на видео и широко отразен от всички водещи френски телевизионни канали.   Обиските в апартамента на Меланшон, както и в къщите на неговите  помощници, бяха проведени като част от разследването за фиктивно  назначаване на работа на помощници на евродепутати и присвояване на  обществени средства по време на предизборната кампания.\r\nПо информация на френския вестник \"Експрес\", през септември в съда са призовани и депутатите на Алексис Корбиер и Бастиен Лашау, евродепутатът Мануел Бомпард и говорителят на партията Мюриел Розенфелд.  Самият Меланшон каза, че не е получил призовка. \"Сега те (вестникът) обявиха, че през септември ще се изправя пред съда. Без съмнение правоохранителните органи също ще ме информират за това, ако \"Експрес\" им позволи\",  иронично написа политикът в Twitter. ", "date": "2019.06.28", "title": "Бивш кандидат за президент на Франция изглежда отива на съд"}
{"url": "https://www.actualno.com/cosmos/poredna-stypka-kym-reshavaneto-na-stara-zagadka-kontaktuvat-li-izvynzemni-s-nas-news_763236.html", "text": "    Най-мощният радиотелескоп ASKAP помогна на астрономите за първи път много точно да определят позицията и да измерят разстоянието до източника на единичните радио импулси или т. нар. загадъчни \"извънземни радиосигнали\". Техните констатации са публикувани в списание Science, пише БГНЕС.      \"Това е огромен пробив, който очаквахме още от откриването на първите подобни сигнали през 2007 година. Точността на тези измервания е такава, че ако стоим на Луната и поглеждаме към Земята, ще видим не само града, но и ще можем да назовем точно квартала, където се случва събитието\", каза Кит Банистър от Асоциацията за научни и приложни изследвания в Епинг, Австралия.   За пръв път астрономите започнаха да говорят за съществуването на мистериозни радиовълни (бързи радио импулси) през 2007 година, когато те случайно бяха открити от Банистър и неговите колеги, докато наблюдаваха радио-пулсарите, използвайки телескопа Parks в Австралия. През следващите години учените успяват да открият следи от още три дузини такива импулси, сравнението на които показва, че те могат да бъдат от изкуствен произход и дори потенциално да са сигнали от извънземни цивилизации поради необяснимата периодичност в тяхната структура. Всички те бяха обединени от едно нещо - изключително голяма сила и необичайно голямо разстояние до източниците им. Ето защо първоначално астрономите приемат, че такива изблици се раждат по време на сливането на неутронни звезди или други компактни обекти, които се превръщат в черна дупка.\r\nПреди две години учените откриха, че случаят не е такъв - телескопът на Parks записва повтарящи се импулси от мястото, където преди шест години е записан един от първите такива сигнали, наречен събитие FRB 121102. Това прави \"извънземните сигнали\" още по-загадъчни и интересни космически явления.  Впоследствие астрономите успяха да локализират източника на това огнище - невидима галактика-джудже в съзвездието Аурига , отдалечена от нас с 3 000 000 000 светлинни години. В същото време, точната позиция и естеството на един-единствен взрив накараха изследователите да спорят за това дали те се различават от FRB 121102.\r\nБанистър и неговите колеги направиха първата стъпка към получаването на отговор на този въпрос, използвайки радиотелескопа ASKAP, прототип на обсерваторията SKA. Те започнаха да наблюдават импулсите преди 2 години, като през това време регистрираха няколко десетки нови проблясъци, включително няколко обекта с изключително неочаквани свойства.   Въпреки голямата мощ и чувствителността на ASKAP, австралийските астрофизици дълго време не можеха да намерят източника на единичните \"извънземни радиосигнали\", докато учените не насочиха всичките си антени към един сектор в небето, надявайки се да уловят нов импулс. През септември миналата година те успяха да разрешат този проблем, наблюдавайки импулса FRB 180924. Този сигнал, както сега вярват изследователите, произхожда от доста голяма \"мъртва\" елиптична галактика DES J2144-4054, разположена в съзвездието Чапла на разстояние 3,6 милиарда светлинни години от Земята.    Получените данни показват, че източниците на повтарящи се и единични сигнали могат наистина да се различават. Това се потвърждава от факта, че прародителят на FRB 180924 е разположен в покрайнините му, а магнитар или друг обект, който произвежда импулсите на FRB 121102, е разположен в централните области на галактиката джудже, където се раждат голям брой нови звезди.\r\nВсе още не е ясно какво точно е довело до тези импулси, но последващите наблюдения с помощта на ASKAP и оптични телескопи, както се надяват учените, ще отговорят на този въпрос и ще разкрият тяхната роля в живота на Вселената.\r\nДори и да не са в състояние да направят това, изчисляването на положението на други източници на единични импулси ще помогне на астрофизиците да разрешат една от главните тайни на Вселената - да разберат колко материя е скрита в празнотата между галактиките и да разберат защо в тях се съдържа почти два пъти по-малко от предсказаното от космологията.    ", "date": "2019.06.28", "title": "Поредна стъпка към решаването на стара загадка - контактуват ли извънземни с нас?"}
{"url": "https://www.actualno.com/smartfinance/kak-raboti-bankovata-sistema-news_757719.html", "text": "    Банките са най-важните финансови посредници в съвременния свят - финансовата система няма как да работи без тях. Те извършват три ключови финансови услуги – приемат депозити, предоставят кредити и обслужват разплащания.      Търговските банки събират свободни ликвидни средства (спестявания) под формата на депозити и ги отпускат като заеми (кредити) при определени условия. Разполагащите с тези свободни средства се наричат спестители, а имащите нужда от тях – заематели.\r\nПечалбата на банките идва от разликата между спечеленото от средствата на заемателите (кредитите) и похарченото за привличането на средствата на спестителите (депозитите).   Ключова роля на банката е да приема . Практически те са обещания на банката за приемане на свободни средства, върху които се изплаща определена лихва, а собственикът им има достъп до тях според конкретни правила. Съществуват 2 вида депозити – с незабавен и отложен достъп.\r\nС незабавен достъп са безсрочните и разплащателни депозити, при които спестителят (наричан още депозитор) във всеки момент има достъп до вложените средства, но получава сравнително ниска лихва. С отложен достъп са спестовните или срочните депозити. При тях вложителят трябва да заяви тегленето предварително (при спестовните) или има право да тегли само на определени дати (при срочните). Тъй като банката може да разполага с тези средства, лихвите по тях са по-високи.     Друга основна роля на банките е да отпускат кредити (затова и ги наричат кредитори или заемодатели). Това са заемите, които банките предоставят на различни стопански субекти – заематели.\r\nКредитите най-общо се делят на 3 вида: търговски, ипотечни и потребителски. се дават на фирми за реализирането на бизнес проекти, от което фирмите печелят. се отпускат на фирми или домакинства за финансирането на недвижима собственост (имот), която най-често служи за обезпечение по кредита. Най-често срещаните ипотечни кредити са жилищните, предназначени за финансиране на строеж или покупка на жилище, подобрения или ремонт в него. При този вид кредити банката следи средствата да се използват по предназначение. Срокът им принципно е по-дълъг (обикновено над 10 години) от този по потребителските кредити, а лихвата е по-ниска от тази по потребителските, заради по-сигурното обезпечение. се заемат на домакинствата, за да финансират текущи нужди, като покупка на кола или на други стоки и/или услуги. Домакинствата изплащат тези кредити с бъдещите си доходи и дължат плащания на банката на предварително определени дати (т.нар. падеж).\r\nПотребителските кредити обикновено се отпускат за по-малки по размер суми, като обезпечението по тях може да е поръчителство, работна заплата, залог на движимо имущество и др. Лихвите по потребителските кредити обичайно са по-високи, в сравнение с лихвите по ипотечните и жилищните кредити.   Разплащания и ликвидност Изпълнявайки третата си основна роля, банките , като използват резервите си – пари в наличност и депозити в централната банка. Парите в наличност се намират физически в банката и тя може да ги използва във всеки момент, например ако я посети клиент, който иска да изтегли някаква част от депозита си.\r\nДепозитът в централната банка се използва за разплащания с други банки, но и служи като гаранция, че съответната банка спазва законовите изисквания.\r\nЗа банките е важно да поддържат т.е. възможността да превръщат активи в пари в брой, за да извършват всички необходими плащания, както и да поддържат капитала си. Тези финансови институции се стремят да получат възможно най-голяма доходност при най-малко риск от активите си и да привлекат най-много средства по възможно най-евтин и сигурен начин.\r\nБанковата система е фундаментална за всяка икономика, а играе ключова роля в нея (самата дума „кредит“ означава доверие). Затова банките трябва да бъдат управлявани отговорно и професионално и да поддържат безупречна репутация. ", "date": "2019.06.28", "title": "Как работи банковата система?"}
{"url": "https://www.actualno.com/sofia/fandykova-i-gerdjikov-branjat-podrobnite-ustrojstveni-planove-kmeticata-de-fakto-zashtiti-shefa-na-kpkonpi-news_763284.html", "text": "    Презастрояването в някои квартали на София е един много сериозен проблем, който съществува от десетилетия. Беше допуснато връщане на земи в дворове на училища, детски градини, дори в Южния парк. Как е станало това – знае се, но е хубаво отвреме-навреме да се коментира. Разбирам много добре хората. Това заяви столичната кметица Йорданка Фандъкова по въпроса \"застрояване на София\".      Същевременно Фандъкова обяви, че е деен участник по темата и поискала от парламента да приеме краен срок за връщане на земеделски земи, но отговор от там. По думите ѝ пред Нова телевизия, който е искал да се грижи за земите си, е имал възможност и сега връщането представлява възможност за далавери.\r\nКметицата изрично подчерта, че , които са или зелени площи, или предвидени за детски градини и училища. Тя посочи и, че предложенията за отчуждавания, които правели БСП, можело да се тълкуват \"по-скоро\" като опити за брокерски игри.\r\nФандъкова коментира и темата с като ръководител на строителния контрол към Столична община. Тя посочи, че Калинов правилно е констатирал нарушение на строителя, което не било на собственика т.е. не ръководителя на КПКОНПИ Пламен Георгиев е построил терасата си, но не можело да останат съмнения в обществото за протекция на Георгиев. , но нарушението си било нарушение, а Калинов не е действал заради това, че става въпрос за председателя на Антикорупционната комисия.  \"Винаги съм работила по този начин. За съжаление съм се разделяла с хора, които са били професионалисти, но са допускали грешка – смятам, че това е отговорността\", каза столичната кметица.\r\nПо въпроса с , . Кметицата увери, че щели да се вземат предвид всички предложения, с което де факто потвърди, че процедурата няма да се спира. Тя не пропусна да се върне на периода 1995 - 1997 година, когато били вземани \"решения на тъмно\" за Борисовата градина, като даде за пример къпалнята \"Мария Луиза\" и Летния театър. В навечерието на Коледа на 2002 година, имотите са прехвърлени от \"Софийски имоти\" в смесено дружество, където общината няма контрол и където има дейност \"хотелиерска дейност\". С ПУП казваме на собствениците, че могат да правят само лятна къпалня, подчерта Фандъкова.\r\nИзненадващо или не, кметицата обяви, че новоремонтираната ул. \"Граф Игнатиев\" още не е въведена в експлоатация. Можело да има още глоби, а наложените досега били \"за участъци от 15 декара от общия ремонт с площ 40 декара\". В тези 15 декара ставало въпрос за 5%.     Йорданка Фандъкова не зае твърда позиция дали е построен и в момента повече, отколкото е трябвало по разрешение - т.е. до 8 етаж най-много, а има 17 вдигнати вече. Тя посочи, че съдът ще реши.\r\nНа въпрос дали ще се кандидатира нов мандат, Фандъкова отговори, че ще каже като наближи крайния срок за обявяване на кандидатури. Гледната точка на председателя на СОС Това, което ме притесни, са исканията за спиране на приемането на подробни устройствени планове. Единственият начин да се защити една територия срещу застрояване и презастрояване е подробният устройствен план. В момента се обещава по този начин, без ПУП-ове, да се спре презастрояването. Това заяви председателят на Столичния общински съвет (СОС) Елен Герджиков във връзка с исканията на инициативата \" \".\r\nГерджиков обаче коментира темата пред БНТ, без да уточнява, че искането е този общински съвет да спре да приема ПУП-ове, защото му остава съвсем малко от мандата. Той единствено изчисли, че този СОС ще работи до октомври, без да казва и дума за лятната ваканция и предизборната кампания през септември, когато има и два големи празника – 6 септември и 22 септември. Вместо това общинският съветник настоя, че с ПУП ще се пази от застрояване \"с максимална плътност\", включително в Борисовата градина. Само с ПУП щяло да има урегулиране, да има зелени площи и детски градини, иначе щяло да се строи на парче. Ако няма ПУП и не се разреши максимално застрояване, каквото обикновено иска строителят, може да има съдебни искове, предупреди Герджиков.   Попитан относно за \"Маймунарника\", \"Веселото село\" и автокъща \"Капитолия\", Герджиков се върна до 1997 година, когато терените били дадени на \"Софийски имоти\" и те са ги дали под наем. По думите на Герджиков, . \"Софийски имоти\" отказали и почнали дела, а на първа инстанция е спечелено това срещу \"Капитолия”. Но, по думите на Герджиков, още по-категорично било имотите да минат под управлението на дружеството \"Паркове и градски градини\".\r\nПопитан за скандала по време на вчерашното заседание на СОС с тенис кортовете на Юлия Берберян и как взела 21 декара в Борисовата градина срещу 15 панелки в \"Люлин\" и \"Обеля\", Герджиков отговори, че било ясно, че 21 декара в Борисовата градина не струват толкова. Същевременно обаче той не каза колко точно струват, като само маркира сметката на колегата си Борислав Иванов, че така една панелка струвала 750 000 лева. \"Ако има някаква процедура това да се върне назад, то би трябвало да се направи. Ако няма, да ни е обеца в бъдеще\", обобщи председателят на СОС. Той обяви и, че щяло да има прозрачна процедура за отдаване на безстопанствени сега спортни обекти.\r\nЗа финал Герджиков увери и, че \"следващи общински съвети ще взимат конкретни решения\" относно готвеното по стратегия и въвеждане на червена и жълта зона за паркиране. Припомняме, че СОС се отказа да оскъпи синята зона в стратегията, както беше планирано – на 3 лева, именно с аргумента, че това било стратегия и тя не може да е обезателно обвързваща. Председателят на СОС се оправда и с преувеличавало се, но не трябвало да е така, реагирало се било адекватно след това. Почти същото каза и Фандъкова - че бързо било реагирано за отпушване на шахтите. ", "date": "2019.06.28", "title": "Фандъкова и Герджиков бранят подробните устройствени планове, кметицата де факто защити шефа на КПКОНПИ"}
{"url": "https://www.actualno.com/society/turist-e-spasen-v-rajona-na-koncheto-v-pirin-news_763310.html", "text": "    Две акции по оказване на помощ на пострадали в планината са извършили планинските спасители през изминалото денонощие. Това съобщиха за Агенция „Фокус“ от ПСС.      Планинските спасители са оказали помощ и транспорт на 43-годишен мъж в района на Кончето в Пирин. Акцията е приключила към два часа. По първоначална информация мъжът е със счупена ключица и травма на главата, в следствие на падане. Не е могъл да се придвижва сам.   Друга акция са извършили планинските спасители в района на Тетевен, Стара планина. Те са помогнали на жена със съмнения за счупена подбедрица. Четирима души от отряд Тетевен транспортирали жената до „Спешна помощ“.    ", "date": "2019.06.28", "title": "Турист е спасен в района на Кончето в Пирин"}
{"url": "https://www.actualno.com/politics/bsp-pak-pita-ananiev-shte-zakriva-li-bolnici-v-severozapada-news_763314.html", "text": "    И днес левицата поиска здравният министър Кирил Ананиев да дойде в НС и да обясни .      Още вчера тук, от парламентарна трибуна, нашата парламентарна група БСП за България покани чрез председателя на Народното събрание министъра на здравеопазването да дойде тук във връзка с негово изявление за преструктуриране или с други думи, за закриване на болнични отделения в областите Видин, Враца и Монтана, припомни червеният депутат Филип Попов. Затова червените искат Ананиев да даде обяснение.   Касае се за цял регион в България, посочи Попов. По думите му -в Северозападна България хората няма да имат достъп до здравеопазване.\r\nТова е много изтъкна социалистът.  Цвета Караянчева обеща и днес да покани министъра на здравеопазването.\r\nПрипомняме, че вчера левицата настоя министъра на здравеопазването Кирил Ананиев да се появи в Народното събрание и да даде обяснение и за протестите на медицинските сестри.   Преди 2 дни министърът заговори за оптимизация на болниците във Видин, Враца и Монтана.  По думите му това ще гарантира комплексно и качествено обслужване на населението в целия Северозападен регион.     ", "date": "2019.06.28", "title": "БСП пак пита Ананиев ще закрива ли болници в Северозапада"}
{"url": "https://www.actualno.com/vidin/vyv-vidin-nagradiha-naj-dobrite-mladi-uchiteli-za-2019-news_763413.html", "text": "    Регионалното управление на образованието за четвърта поредна година награждава педагозите, имали най-голям успех през годината.      На специална церемония бяха връчени наградите „Проспериращ млад учител на 2019 година“, която се проведе в конферентната зала на Областната администрация.   Гости на церемонията бяха кметът на Община Видин Огнян Ценков и заместник-областните управители Лъчезар Попиванов и Анжело Методиев. Началникът на РУО – Видин Веселка Асенова откри проявата, като се обърна към младите учители, присъстващи в залата и подчерта: „Министерството на образованието и науката и всички ние работим изключително много да насърчим и мотивираме младите хора, за да изберат професията учител“.\r\nТя допълни, че присъждането на ежегодната награда „Проспериращ млад учител“ е още един начин да бъдат стимулирани желаещите да се посветят на тази професия.  Кметът Огнян Ценков каза в приветствието си: „За мен е чест да бъда сред вас на това вълнуващо събитие. Поздравления към ръководството на Регионалното управление на образованието за организирането на хубавата инициатива. Връчването на наградата „Проспериращ млад учител“ вече е традиция. Безспорно доказателство, че се приема както от хората, работещи в сферата на образованието, така и от обществото. Тя е знак за това, че всички ние фокусираме вниманието си върху една от най-престижните професии не само в миналото, но и в съвременния свят. И приветстваме с любов всеотдайността, амбицията и усилията на младите хора, които правят първите си стъпки на това поприще“.\r\nОбщо 23 са номинираните учители от училища в област Видин, а удостоените с отличието тази година са: Християна Пламенова от ДГ „Желязко Попниколов“, Вилияна Лозанова (учител по английски език) от ОУ „Св. Климент Охридски“, Александър Петров (учител по физическо възпитание и спорт) от СУ „Св. Св. Кирил и Методий“ и Ралица Станкова (логопед), също от СУ „Св. Св. Кирил и Методий“.   Присъдените награди „Проспериращ млад учител на 2019 година“ са в четири категории: „Предучилищно обучение“, „Прогимназиален етап“, „Гимназиален етап“ и „Целодневна организация на учебния ден и други педагогически специалности“.    Видинският кмет връчи статуетката „Проспериращ млад учител на 2019 година“ на Християна Пламенова и грамоти на част от номинираните. ", "date": "2019.06.28", "title": "Във Видин наградиха най-добрите млади учители за 2019  "}
{"url": "https://www.actualno.com/society/bnr-ima-nov-generalen-direktor-news_763367.html", "text": "    СЕМ избра директора на радио \"София\" Светослав Костов за генерален директор на БНР. Това стана още при първото гласуване в медийния регулатор.      Светослав Костов получи 3 гласа, а Митко Димитров - 2, уточнява БГНЕС. За Костов гласуваха Бетина Жотева, Розита Еленова и София Владимирова. Митко Димитров беше подкрепен от Иво Атанасов и от Ивелина Димитрова.   Другите трима участници в конкурса бяха бившият директор на БНР Валерий Тодоров, Даниела Манолова и настоящият ръководител на обществената медия Александър Велев.\r\nСветослав Костов е магистър по \"Български език и френски език\" от Пловдивски университет \"Паисий Хилендарски\", има специализация по журналистика. Стажувал е във Френското национално радио. Преподавател е в Майсторския клас по радиожурналистика в БНР. Преподавател по \"Радиожурналистика\" и \"Спортен коментар\" в НСА \"В. Левски\".  Професионалната кариера на Костов започва като репортер във в. \"Пловдивски новини\" през 1995 г. В радио \"Веселина\" (Пловдив) ръководи екип \"Спорт\". От 1998 г. работи в системата на БНР – първо в Радио Пловдив, после в програма \"Хоризонт\" – репортер, редактор новини, коментатор, водещ на актуални и на развлекателни предавания. С неговия глас слушателите свързват предаванията \"Хора, пътища, автомобили\" и \"Спорт и музика\". Бил е продуцент на \"Актуални предавания и спорт\" в програма \"Хоризонт\". ", "date": "2019.06.28", "title": "БНР има нов генерален директор"}
{"url": "https://www.actualno.com/pleven/s-nauchni-forumi-festivali-i-ekoakcii-otbeljazvame-denja-na-dunav-news_763389.html", "text": "    С научни форуми, фестивали, екоакции, спортни състезания, пленери, изложби и други прояви утре, 29 юни, ще бъде отбелязан Денят на река Дунав в селищата от българското поречие. През тази година се навършва четвърт век от подписването на Конвенцията за сътрудничество при опазването и устойчивото използване на голямата европейска река, съобщи Басейнова дирекция „Дунавски район“ в Плевен.      На научна конференция в столицата ще бъдат представени изследвания и проекти, свързани с устойчиво управление на водите в Дунавския басейн.\r\nВидинчани са си организирали фолклорен фестивал, посветен на Дунав. В Русе ще се проведе природен триатлон, в Тутракан – регата, а в Силистра – фестивали на китарата и уличните изкуства.\r\nВ средната част от българския участък на голямата река са организирани най-много празнични събития. В Козлодуй и Никопол ще има фестивали на рибата. В Оряхово ще рисуват върху речни камъни. В Белене по традиция празникът продължава и на 30 юни. За беленчани са организирани състезания по улов на риба и по кулинарен майсторлък и детски забавления на брега на Дунав. В Гулянци ще има викторина, посветена на европейската река. В село Байкал са подготвили традиционни ритуали.  Темата на речния празник тази година е „Бъди активен за по-безопасен Дунав“. В рамките на кампанията за 29 юни се провеждат и екологични акции за почистване на река Дунав от пластмасовите отпадъци. В Козлодуй почистването ще е на 28 юни, а в Долни Вадим – на другия ден, съобщиха още от Басейновата дирекция. ", "date": "2019.06.28", "title": "С научни форуми, фестивали и екоакции отбелязваме Деня на Дунав"}
{"url": "https://www.actualno.com/asia/trymp-kym-putin-na-g-20-ne-se-byrkajte-v-izborite-g-n-prezident-news_763434.html", "text": "     Американският президент Доналд Тръмп с усмивка размаха пръст на руския си колега Владимир Путин след срещата между двамата, която се проведе тази сутрин в Осака. Стопаните на Белия дом и Кремъл не споделиха подробности за темите на разговора си със журналистите, който е част от , съобщават световните агенции.      По-рано днес руският министър на външните работи Сергей Лавров заяви пред РИА Новости, че са били „обсъдени въпроси за стратегическата стабилност, засегнати са били и теми, свързани със Сирия и Украйна”. Срещата на Путин и Тръмп продължи час и половина, отбелязва още БГНЕС.   „Президентът Тръмп приключи срещата си с президента Путин. Двамата се съгласиха, че подобряването на отношенията е в интерес на двете страни и на целия свят. Те също така обсъдиха ситуацията в Иран, Сирия, Венецуела и Украйна“, се казва още в съобщението на Белия дом, публикувано в Twitter.    руският президент отбеляза, че двамата с Тръмп „имат, за какво да си говорят“. На свой ред американският държавен глава съобщи, че сред темите, които ще бъдат обсъдени, са въпросите на разоръжаването и търговията. Тръмп изрази мнение, че ще бъдат отлични. На въпроса на журналист дали е предупредил Путин да не се меси в предстоящите президентски избори в САЩ, Тръмп се обърна към държавния глава на Руската федерация и усмихвайки се, размаха пръст срещу него с репликата: „ Не се бъркайте в изборите, г-н президент, не се намесвайте!\" Путин не каза нищо, но се засмя в отговор.     \"Много-много положителни неща ще произлязат от нашата връзка\", прогнозира Тръмп след усмивката на Путин. „Не мога да не се съглася с господин президента\", заяви от своя страна руският лидер.       ", "date": "2019.06.28", "title": "Тръмп към Путин на Г-20: Не се бъркайте в изборите, г-н президент"}
{"url": "https://www.actualno.com/starazagora/zadyrjaha-vinovnika-za-vremennoto-spirane-na-sistemata-za-priem-v-gradini-i-uchilishta-v-stara-zagora-news_763432.html", "text": "    IT специалистът, който публикува в социалните мрежи как стига до личните данни на 235 000 старозагорци чрез програма, която е създал, е задържан за срок до 24 часа. Заради публикацията му до електронната система за прием в детските градини и училищата в община Стара Загора, в която родителите влизат с лични данни.      Задържането на Петко Петков е осъществено в следобедните часове вчера във връзка с образуваното досъдебно производство срещу неизвестен извършител по чл. 319а от Наказателния кодекс (НК) - „когато се узнава (извлича) противоправно каквато и да е инфор­мация от ЕИМ”. По основния текст законът предвижда наказание лишаване от свобода до две години, а по квалифицирания текст - от една до три години. Петков не е осъждан към момента на деянието и законът предвижда глоба от 1000 до 5000 лева.    Иначе към видеото Петков изрично казва, че е търсил разработчика на софтуера и така и не се е свързал с него или лице, което да разбира проблема. Той задава и въпроса колко всъщност ни пазят компании като \"Информационно обслужване\", след като за минути той успява да пробие сайта на Стара Загора и да вземе каквито данни го интересуват.    ", "date": "2019.06.28", "title": "Задържаха \"виновника\" за временното спиране на системата за прием в градини и училища в Стара Загора "}
{"url": "https://www.actualno.com/curious/naj-idiotskite-postypki-sled-razdjala-news_763377.html", "text": "           \"Помоли ме да му дам пари назаем, за да ми купи цветя.\"\r\n\"9 месеца след раздялата ми се обади, за да ме попита дали не съм бременна.\"    \"За рождения ми ден ми подари телефон с разсрочено плащане на мое име.\"   \"Вечерта се разхождах с едно момче и по-късно майка му се обади, за да ме помоли да го изпратя до тях, защото се е стъмнило.\" \"След година отношения случайно видях, че в телефона му съм записана, като \"Иванова 62 кв. м.\" \"Живеехме в моя дом. След взе всичко, което е купувал, дори половината зелка от хладилника.\"    \"Отряза кабела за интернет във входа, за да не си пиша с други момчета.\"    \"След като се разделихме (живеехме заедно) изгори всички мои вещи, защото майка му каза, че съм го омагьосала.\" \"Питаше ме по 10 пъти на ден кого уважавам повече - ветераните или ветеринарите.\"\r\n\"Ревнуваше ме от президента на Казахстан.\" \"Година след раздялата ни ме попита дали има шанс да се съберем отново. Отговорих му, че няма и след две седмици се ожени за друга.\"    \"Дойде вкъщи пиян. Скарахме се. Затвори се в тоалетната и се обади на полицията. Каза, че е искат да го убият и го държат затворен насила. Полицаите дълго се смяха, особено като се има предвид, че е 80 кг по-тежък от мен.\" ", "date": "2019.06.28", "title": "Най-идиотските постъпки след раздяла"}
{"url": "https://www.actualno.com/europe/svejata-inflacija-v-evrozonata-e-izvestna-uteha-za-ecb-news_763450.html", "text": "    Основната инфлация в еврозоната се възстанови през юни, предлагайки комфорт на Европейската централна банка, но все още не успява да постигне подобрение, което политиците очакват.      С намаляването на натиска върху растежа и цените през годината, председателят на ЕЦБ Марио Драги вече заяви, че ще настъпи по-голямо облекчаване на политиката в близко бъдеще, ако инфлацията и перспективите за растеж не се подобрят.   Общата инфлация се запазва стабилна, както се очакваше, на 1,2%, което е доста по-малко от целта на ЕЦБ от почти 2%, но внимателно наблюдаваната \"основна\" цифра (която не включва променливите цени на храните и енергията) скочи до 1,2% от 1% през май.\r\nДокато възстановяването на базисната инфлация е впечатляващо, то е в съответствие с очакванията и все още под показателя през април, което предполага, че общият ценови натиск е скромен въпреки годините на извънредни стимули от ЕЦБ.  Слабата инфлация отдавна озадачава политиците.\r\n19-членният валутен блок създаде над 10 млн. работни места след най-лошите дни на дълговата криза, а заетостта е най-високата в историята. Заплатите също нарастват сравнително бързо, създавайки подходяща среда за по-високи цени.\r\nИ все пак инфлацията остава слаба, тъй като предприятията по-скоро биха жертвали собствените си маржове, отколкото да вдигнат цените. Проблемът е, че ако цените не се повишат по време на бума, те едва ли ще го направят по време на икономически спад.       Растежът на еврозоната е едва 1,2% през тази година, по-малко от половината от цифрата за 2017 г., а натрупващите се напоследък мрачни индикатори показват, че това все още може да бъде оптимистична оценка.\r\nКлючовият показател за настроението на еврозоната, публикуван в четвъртък, беше по-слаб от очакванията, а широко наблюдаваният индекс на IFO в Германия също разочарова.\r\nЦифрите само засилиха вече широко разпространените очаквания, че ЕЦБ ще намали лихвените проценти или през юли, или през септември, и ще положи основите за възобновяване на покупките на активи.\r\nЦелта на тази подкрепа е да намали разходите за заеми още повече, но може да не успее да предостави значителен стимул, тъй като доходността на облигациите вече е близо до рекордно високи стойности.\r\nСледващата среща на ЕЦБ е на 25 юли, а инвеститорите са разделени в мненията си дали  банката ще пусне стимулите или ще изчака срещата си на 12 септември. Макар някои инвеститори да настояват да се действа още по-рано, промените на върха на ЕЦБ могат да усложнят процеса.    ", "date": "2019.06.28", "title": "Свежата инфлация в еврозоната е известна утеха за ЕЦБ"}
{"url": "https://www.actualno.com/society/predlojenie-sdrujenija-da-vzemat-do-100-000-lv-za-proekti-za-hora-s-uvrejdanija-news_763452.html", "text": "    Ако си юридическо лице, по точно сдружение, и си регистриран по определен начин, ще можеш да кандидатстваш с проекти за финансиране от до 100 000 лева с ДДС. Тази възможност е разписана в Националната програма за достъпна жилищна среда и лична мобилност, която вече е пусна на обществено обсъждане.      Сдружението може да спечели проект за до 100 000 лева, ако е учредено и вписано по Закона за управление на етажната собственост и във въпросната етажна собственост има собственик на жилище, който е лице с увреждане. Сдружението е годно да кандидатства и ако има собственик в етажната собственост, в чието семейство има човек с увреждания, но с постоянен адрес на жилището, включено в етажната собственост.   Целевата рамка на проектите предвижда да се финансират само такива, които са свързани с  изграждане/поставяне на съоръжения за преодоляване на различни нива в жилищните сгради (60% от сградата трябва да се ползва за жилищни нужди), в т.ч. рампи, подемни платформи и асансьори. Категорично забранено е проектите да са свързани със стопанска дейност или с купуване на активи за стопанска дейност, както и да са финансирани по други програми. А финансовата рамка е доста широка – от 12 000 до 100 000 лева с ДДС. ", "date": "2019.06.28", "title": "Предложение - сдружения да вземат до 100 000 лв. за проекти за хора с увреждания"}
{"url": "https://www.actualno.com/asia/iran-podava-jalba-do-oon-za-narushavane-na-vyzdushnoto-mu-prostranstvo-ot-sasht-news_763526.html", "text": "    Иран подаде жалба до ООН във връзка с нарушаването на неговото въздушно пространство от американско безпилотно летателно средство, съобщи Спутник.      Този ход идва след като иранската Ислямска революционна гвардия (IRGC) заяви миналата седмица, че е свалила американски безпилотен самолет Northrop Grumman RQ-4 Global Hawk, летящ над крайбрежната провинция Хормозган, защото е нарушил въздушното пространство на страната.   Американското централно командване от своя страна заяви, че дронът е бил ударен, докато оперира над международни води в Ормузкия пролив.\r\nГлавнокомандващият на IRGC, генерал-майор Хосеин Салами, каза, че свалянето на дрона е \"ясно послание\" към Вашингтон, че Техеран ще \"реагира твърдо\" на всяка агресия.   ", "date": "2019.06.28", "title": "Иран подава жалба до ООН за нарушаване на въздушното му пространство от САЩ"}
{"url": "https://www.actualno.com/crime/njama-postradali-pri-katastrofata-pri-bistrica-news_763529.html", "text": "    Сигнал за катастрофата е подаден в 13.15 ч., като линейката е дошла за по-малко от десет минути, съобщи за БГНЕС говорителят на Спешна помощ Катя Сунгарска. Инцидентът между автобус на градския транспорт и лека кола, управлявана от жена. След инцидента жената е с леки одрасквания и охлузвания и дори не се е наложило да бъде транспортирана до болнично заведение за преглед.      Припомняме, че между автобус на градския транспорт и лека кола стана край местността Бункера, недалеч от софийското село Бистрица. Автобусът се е движел, най-вероятно, в посока за Бистрица. Двете моторни превозни средства след удара са излезли от пътя.    ", "date": "2019.06.28", "title": "Няма пострадали при катастрофата при Бистрица"}
{"url": "https://www.actualno.com/tennis/grigor-dimitrov-nauchi-koj-e-pyrvijat-mu-sypernik-na-uimbyldyn-news_763429.html", "text": "    Най-добрият български тенисист Григор Димитров вече е наясно с първия си съперник на \"Уимбълдън\". Жребият отреди първата ни ракета да се изправи срещу френския квалификант Корентин Муте.      Муте е левичар, на 20 години е и заема 85-о място в световната ранглиста. За съперника на Гришо това ще бъде дебют в основната схема на турнира на трева от Големия шлем.\r\nВ миналогодишното издание на Уимбълдън Григор Димитров отпадна още в първи кръг след загуба от Стан Вавринка. Най-доброто представяне на първата ни ракета в Лондон датира от 2014 г., когато стигна до полуфиналите.\r\nКакво отреди жребия за Григор по нататък, ако успее да преодолее Муте, .  Действащият шампион Новак Джокович започва срещу германеца Филип Колшрайбер, а №2 Роджър Федерер срещу южноафриканеца Лойд Харис. ", "date": "2019.06.28", "title": "Григор Димитров научи кой е първият му съперник на Уимбълдън"}
{"url": "https://www.actualno.com/plovdiv/koroziral-snarjad-otkriha-v-jk-trakija-v-plovdiv-news_763504.html", "text": "    Около 13.30 ч., на 112 е съобщено, че при изкопни работи на ЕВН край блок 155 е намерен силно корозирал метален предмет, наподобяващ снаряд.   Периметърът е отцепен и обезопасен от полицейски служители. Изчакват се военни експерти.         Районът е сравнително близо до бившето военно летище от времето на Втората световна война, върху което в последните две години бяха открити стари боеприпаси, макар и в района от десетилетия да има жилищни сгради. ", "date": "2019.06.28", "title": "Корозирал снаряд откриха в жк \"Тракия\" в Пловдив"}
