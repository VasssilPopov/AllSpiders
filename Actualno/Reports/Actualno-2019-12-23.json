{"url": "https://www.actualno.com/europe/rykovoditeljat-na-amerikanskata-tyrgovska-kamara-v-rusija-omalovaji-sankciite-sreshtu-severen-potok-2-i-turski-potok-news_1418391.html", "text": "      Санкциите на САЩ не могат да спрат строителството на \"Северен поток 2\" и \"Турски поток\", убеден е Алексис Родзянко, ръководителят на Американската търговска камара (AmCham) в Русия.      Санкциите влязоха в сила на 20 декември, след като президентът на САЩ Доналд Тръмп подписа съответния закон, припомня БГНЕС. Чрез тях САЩ искат да принудят компаниите, участващи в изграждането на двата \"потока\", незабавно да спрат строителството им. Швейцарската компания Allseas, която полага тръбите в Балтийско море за \"Северен поток 2\", вече .   \"Позовавайки се на необходимостта от осигуряване на енергийната безопасност на Европа, …са въведени санкции спрямо \"Турски поток\" и спрямо \"Северен поток 2\". Но доколкото разбирам, всички тръби на \"Турски поток\" вече са положени, затова този закон не трябва да повлияе на проекта”, каза Родзянко в интервю за РИА Новости. Според него, \"това е чисто академично изразяване на недоволството\".\r\n\"Що се отнася до „Северен поток 2\", там също се полагат последните участъци. Правят го руската страна, немската, австрийската, френската. И е ясно, че този проект ще бъде завършен. Затова и тук санкциите не изглеждат нищо повече от израз на недоволство, аз не мисля, че те могат да спрат някак си проекта. Ако пък след това има някакви глоби, наказания, те ще бъдат много непопулярни сред съюзниците на САЩ\", смята той той.  Какво представляват по същество санкциите - припомнете си в ! ", "date": "2019.12.23", "title": "Ръководителят на Американската търговска камара в Русия омаловажи санкциите срещу \"Северен поток 2\" и \"Турски поток\""}
{"url": "https://www.actualno.com/europe/v-turcija-zadyrjaha-90-kg-heroin-news_1418385.html", "text": "      Турската полиция в област Ван задържа над 90 кг хероин.      Наркотикът е бил укрит в пътнически автобус, съобщиха от полицията в Анкара, предаде БГНЕС. Служителите от Дирекция борба срещу наркотрафика в полицията са спрели автобуса за проверка, който е пътувал за град Тушба.   Хероинът е открит от специално обучено куче. Арестувани са трима наркотрафиканти. ", "date": "2019.12.23", "title": "В Турция задържаха 90 кг хероин  "}
{"url": "https://www.actualno.com/europe/rusija-izrazi-gotovnost-da-sydejstva-na-holandija-po-sluchaja-mh17-news_1418392.html", "text": "      Русия е готова да предостави данните, които има, за свалянето на полет MH17. Това е заявил постоянният руски представител към ЕС Владимир Чижов, предаде ТАСС.      Всъщност, използваното от руската информационна агенция определение за случилото се е „катастрофа”. А съобщението касае новото съдебно изслушване по случая в Холандия – държавата с най-много загинали граждани на борда на сваления с ракета пътнически самолет. Загиналите при свалянето на самолета са 298 души, 196 от които бяха холандски граждани.   Официална молба за съдействие вече е подадена от Холандия. Съдебното дело, за което става въпрос, ще започне на 9 март, 2020 година. А кои са конкретните обвиняеми - припомнете си в ! ", "date": "2019.12.23", "title": "Русия изрази готовност да съдейства на Холандия по случая MH17"}
{"url": "https://www.actualno.com/starazagora/v-stara-zagora-imen-den-shte-otbelejat-pochti-15-hiljadi-dushi-news_1418371.html", "text": "      Справка на Дирекция „Гражданско състояние“ в общинската администрация сочи, че в Стара Загора през празничните дни имен ден ще имат близо 15 хиляди старозагорци.      На Бъдни вечер именици са 940 жители на общината - Евгений. 166 пък са представителките на нежния пол с името Евгения. В утрешния ден поздравления за имен ден ще приемат и носещите имената Давид - 109 души, Йосиф - 36, и две дами с име Благородна.   На Рождество Христово гости за здраво име ще посрещат 1520 старозагорци с името Христо, 523-ма с име Божидар и 337 - с име Радослав.  Дамите с женския вариант на името е Христо Христина са 483, а с умалителната му форма Христина са 58. На Коледа за имен ден повод да почерпят имат още 5347 старозагорци и старозагорки, които са имена Кристиян, Младен, Радомир, Радостин и Божин и техните женски варианти.\r\nПочти 8200 пък са имениците на Стефановден, 27 декември. Стефановците са 1340, Стефките - 811. 43 са дамите с производните имена Стефана и Стефани. 809 от старозагорки носят името Стоянка, а 9 - Стана. На този празник имен ден имат и хората с имена Станимир - 538 представители на силния пол, и Станимира - 203 дами.   ", "date": "2019.12.23", "title": "В Стара Загора имен ден ще отбележат почти 15 хиляди души "}
{"url": "https://www.actualno.com/analysis/ot-strumjani-do-klepalo-po-koridor-8-do-nikyde-news_1418237.html", "text": "      Може ли да тръгнеш от „Нула” и да стигнеш до никъде? Може!, би отговорила Алиса - героинята на Луис Карол . Стига да мине по транспортен коридор № 8, който си е чиста нула, тъй като съществува само като добро пожелание. Част от този коридор е и митичният граничен пункт „Клепало” между Струмяни и Берово, който трябва да свърже България със Северна Македония, предаде кореспондентът на БГНЕС за региона.      От македонска страна има изградена инфраструктура още преди 15-ина години, пътят от Берово до българската граница е готов, както и сградата на самия граничен пункт. От българска страна няма никакъв пункт, пътят от Струмяни до село Клепало, над който е граничната бразда, е готов на две трети. Въпреки договорите и споразуменията за добросъседство между двете съседни страни, подписани от самите премиери Зоран Заев и Борисов, които декларираха, че приоритет ще бъде инфраструктурата.\r\nОт общинския център Струмяни пътят за бъдещият пункт е основно рехабилитиран през миналата година.  За бъдещия пункт се отбива вдясно след Струмяни в посока село Микрево. Табела за Раздол и Клепало няма, а само за Цапарево.   От Микрево до с. Клепало разстоянието е 30 км, две трети от него направо греят с новия асфалт и мантинели.  Поемаме по пътя нагоре от мъглата, обвила долината на река Струма. Някъде след 4-5 км от мъглата изневиделица се появява мъж, който пасе стадо кози.\r\n„В близките години едва ли ще има граничен пункт, но дано някога го направят”, казва изплувалият от мъглата Митко Зехирски.\r\nМалко след стадото кози и пастира им, издигащият се по склоновете на Малешевска планина път, пробиваме мъглата и слънцето грейва. Морето от мъгла остава някъде долу, срещу нас като на пейзаж се кипрят белите върхове на Северен Пирин.    Хубавият път свършва на 20-ия километър в м. Студената вода. Следва разклон, наляво и надясно. Табела йок, тоест никаква. Поемаме наляво, и на една изтърбушена постройка цъфва надписът „Само Локо София”. Както на мемориала в Хирошима и пирамидите в Египет. Макар и във Втора лига, „Локо” е навсякъде.   След „Локо” и разклона, пътят със старичък, почти 40-годишен асфалт, се спуска надолу към с. Раздол. За първи път от доста време съзираме табела, на която дори пише: „Добре дошли”-с.Раздол. Стари къщи се редуват една след друга, както и едно дългоухо магаре, чийто уши ту се разперват, ту прибират, като пеленгатори.\r\nВ селото все едно е паднала неутронна бомба, не се мярка жив човек. Под дома за възрастни кретат дядо и бабичка. Съседи са.\r\n„Как да има пункт, като път няма”, казва бай Славчо. Тук сме все такива-стари и изостанали, казва 81-годишният мъж.\r\nСлед Раздол пътя продължава да пропада, има нов разклон, надясно вече е Клепало. Веднага пътната обстановка се влошава, дупка след дупка, макар, че между тях се вижда и асфалт. В някои от тях има вода, а пътят е широк не повече от метър и осемдесет, разминаването е невъзможно.   Край пътя стоят като почетна стража борове, за да не стърчат много, ги режат. Непосредствено преди Клепало две товарни коли са препречили пътя към „граничния пункт” като барикада. Претоварват от ЗИЛ на „Скания” дърва.  С неохота шофьорът на руската машина връща назад, за да мине редакционната Астра, и заснемем несъществуващия граничен пункт.   Асфалтът, както и Коридор „Нула”, свършват пред сградата на кметството в Клепало. На сградата пише „Кино” и дори МИР. Като надписите по стените отпреди демокрацията „Мир, труд, социализъм”.„Социализъм” отдавна няма, „Труд” пък хептен, но пък мир да е!\r\nПред кметството дремят, а след появата ни, започват и да лаят две кучета. Едното черно, другото кафяво. Само те, хора никакви, макар да има 22-ма жители. Коминът на къщата вляво пуши, но тя е заключена с катинар. Така изглежда никъдето, където няма никого.\r\nПускам в действие клаксона, за да се покаже някой. По едно време вдясно от кметството като привидение се показва 79-годишната Аника Милушева. „Пункт откъм нас няма, но оттатък има, ходила съм два пъти до Берово, веднъж валеше дъжд, но там по-добре живеят хората, тука е капут работа”, казва Аника.\r\nТя обяснява, че границата минава по билото на километър-два над селото, ловците направили беседка, за да се събират след лов. Обмисляли са пътят до бъдещия ГКПП да мине не през Раздол и Клепало, а по билото, където свършва рехабилитираната 20-километрова отсечка. Но ловджийската беседка няма как да се брои за граничен пункт. Какъвто от оттатък граничната бента е изграден отдавна.\r\nПоемаме с Опела подир баба Аника и стигаме само до един овчарник. Нагоре е границата, а коридор „Нула” се ограничава до два коловоза в тревата. Само джип може да мине по него. Забуксуваме, така както намеренията за ГКПП Струмяни-Берово, и поемаме обратно надолу. Към царството на мъглата, в която щем, не щем, пак се гмуркаме. ", "date": "2019.12.23", "title": "От Струмяни до Клепало, по Коридор 8 до никъде"}
{"url": "https://www.actualno.com/politics/kornelija-ninova-ne-polzvala-nso-makar-da-imalo-danni-za-zaplaha-kym-neja-news_1418406.html", "text": "       Лидерът на БСП Корнелия Нинова е отказала да ползва охрана от НСО, макар да е имало данни за заплаха за живота ѝ. Това твърди самата тя в публикация във Facebook.      Нинова говори заради \"засилен интерес\" от страна на журналисти по темата \"НСО\". Соцлидерът не коментира темата по същество - какво да е бъдещето на службата според нея, а говори само за личния си опит с НСО. И уточнява, че \"още в първия ден от работата на Народното събрание отказах да ползвам  служебна кола и шофьор като председател на парламентарна група\".  ", "date": "2019.12.23", "title": "Корнелия Нинова не ползвала НСО, макар да имало данни за заплаха към нея"}
{"url": "https://www.actualno.com/pernik/voden-rejim-dobri-novini-za-pernik-loshi-za-radomir-news_1418401.html", "text": "      Владайският канал вече е присъединен към язовир \"Студена\" като една от аварийните мерки за борба с водната криза в Перник, съобщава БНР.      Част от водата, отиваща досега към Владайската река, вече е отклонена към язовира.   Междувременно в Радомир вече има частичен воден режим. Живеещите във високата зона на Радомир ще имат вода от 05:00 часа до 23:00 часа всеки ден, като водоподаването се преустановява през нощта от 23:00 часа до 05:00 часа. Подобно ограничение има в село Копаница и махала \"Арбанас\". Кметът Пламен Алексиев е забранил и ползването на питейна вода за напояване,поливане на зелени площи, миене на улици, тераси, моторни превозни средства и др.\r\nПо препоръка на експерти пред областния управител, храните за деца в Перник трябва да се правят с минерална вода. Има изискване от БАБХ веднъж месечно да се дават проби от съответните заведения, приготвящи храна за деца. Всички учебни заведения в общината разполагат с необходимите количества вода, осигурени от Държавния резерв.  За момента притеснения относно качеството на питейната вода няма, са  съобщили от Регионалната здравна инспекция. За периода 16 - 20  декември са взети 34 проби. Всички те са в норма.\r\nИма обаче настроения за стачка в \"Стомана Индъстри\". Поради режима, в момента предприятието е спряло производство и се извършват текущи ремонти, съобщиха от националния синдикат \"Защита\".    ", "date": "2019.12.23", "title": "Воден режим: Добри новини за Перник, лоши за Радомир"}
{"url": "https://www.actualno.com/america/seriozni-promeni-v-rykovodstvoto-na-boeing-news_1418438.html", "text": "      Заради проблемите със 737 MAX, американският авиогигант Boeing промени в ръководството си.      На първо място - компанията вече има нов главен изпълнителен директор. Това е досегашният председател на Борда на директорите Дейвид Калхун. Той заменя Денис Мюленбърг и от 13 януари догодина ще поеме поста му. Мюленбърг си тръгва веднага.   Калхун остава член на директорския борд, но Лорънс Келнър ще стане председател на борда, но с неоперативни функции.\r\nПроблемите със 737 MAX станаха факт след две смъртоносни катастрофи, със стотици загинали - в Индонезия и Етиопия. За катастрофите е обвинявана нова, автоматизирана система за корекция на ъгъла на атака на самолетите, за чиято работа пилотите не били надлежно инструктирани. Моделът в момента е \"приземен\" и Boeing губи много финансово от това.   ", "date": "2019.12.23", "title": "Сериозни промени в ръководството на Boeing"}
{"url": "https://www.actualno.com/balkani/opozicija-v-syrbija-skochi-sreshtu-idejata-za-mini-shengen-news_1418397.html", "text": "      Лидерите на опозиционната коалиция \"Национален блок\" Велимир Илич, Момир Стоянович и Мирослав Парович призоваха за общ фронт срещу идеята за така наречения \"мини Шенген\", предаде БГНЕС.      \"Властите в Сърбия се подготвят за среща на върха в Белград в края на януари, за да финализират създаването на така наречената \"мини-шенгенска зона“, което на практика означава практически формиране на един вид свободен конфедеративен съюз между Албания, Северна Македония и Сърбия. Без публичен дебат, без решение на парламента и без честен референдум, режимът на Александър Вучич се готви да ограничи държавността и суверенитета на Сърбия и отчасти да я превърне в съюз. Особено опасен е планираният \"мини Шенген\" за населените с албанци Западни Балкани, които имат явни и нескривани териториални стремежи към Сърбия, а не само към територията на Косово\", се казва в изявлението на опозиционния \"Национален блок\".   \"Първо трябва да отделим тази тема от предизборната кампания, която режимът провежда ежедневно и чрез която се опитва да потуши всички гласове, противопоставящи се на съюза с Албания и Северна Македония. По всякакъв начин трябва да се борим по въпроса за \"мини Шенген\", за да стане ясно на гражданите, че членството на Сърбия в този съюз да може да се реши само чрез справедлив референдум\", се казва още в становището на блока. ", "date": "2019.12.23", "title": "Опозиция в Сърбия скочи срещу идеята за \"мини Шенген\" "}
{"url": "https://www.actualno.com/crime/dve-koli-blysnaha-chetirigodishno-dete-to-e-s-opasnost-za-jivota-news_1418413.html", "text": "      4-годишно момче е с опасност за живота след пътен инцидент на ул. \"Борисова\" в Русе. Това съобщиха от полицията в крайдунавския град, предаде Нова телевизия.      Сигналът е подаден малко преди 16:00 часа днес, уточнява БГНЕС.   Според първоначалната информаци,я детето е излязло на улицата само и е било ударено от два автомобила, управлявани от мъже - на 62 години и на 49 години.\r\nЕкип на Спешна помощ е откарал момчето в болницата. Пробите за алкохол на двамата водачи са отрицателни.   ", "date": "2019.12.23", "title": "Две коли блъснаха четиригодишно дете, то е с опасност за живота"}
{"url": "https://www.actualno.com/society/predimno-igrachki-i-suveniri-shte-se-podarjavat-za-koleda-sochi-statistika-news_1418187.html", "text": "       Над 70 на 100 от потребителите, които пазаруват за Коледа онлайн, ще подарят играчки и сувенири , пише \"Труд\". Според изданието, най-преглеждани през последния месец в интернет са обявите за продажба на игрови конзоли. Статистиката показва, че потребителите са склонни да дадат до 400 лева за такава игра. Сред най-търсените предложения са и тези, за мобилни телефони с цена до 820 лева.       Интересен факт е, че на челните места в първенството попадат и кухненските ножове. Те са в топ 5 класацията за стоки до 20 лева. За сравнение, като подарък за през 2018 г. най-купуваните играчки за деца са били занимателните и образователни игри. Преди коледните празници миналата година са се харчили пари и за тротинетки и велосипеди. А година по-рано най-търсени са били радиоуправляемите играчки.   По повод традиционното по-засилено пазаруване по време на коледните и новогодишни празници от Национална асоциация за защита на потребителите припомнят няколко основни права, с цел да се предпазят хората от измами. Такова, например е, че купувачите имат право на обезщетение за закъсняла пратка.\r\n“Изпадайки в невъзможност да изпълни поетите ангажименти към своите потребители, продавачът ги е подвел, т.е. нанесъл им е материални и нематериални вреди. Подобна практика би следвало да бъде санкционирана от контролния орган, като нелоялна”, коментира пред “Труд” председателят на Националната асоциация за защита на потребителите Стоил Алипиев.  Специално за празниците пък Министерството на туризма също излезе със съвети. Например - да проверим какъв е статутът на туроператора ни, ако ползваме такъв за предстояща ваканция. При възможност редно е да бъде посетен офиса на туроператора и на място клиентите да запознаят с документите за дейността му според изискванията на Закона за туризма, които са публични. При възможност редно е да бъде посетен офиса на туроператора и на място клиентите да запознаят с документите за дейността му според изискванията на Закона за туризма, които са публични.\r\nМинистерството поддържа на сайта си горещ телефон за сигнали за нередности по Закона за туризма – номерът е 02/90 46 895. На сайта е обявена и горещата линия на потребителите. Поместена е също подробна информация какво трябва да знаете, преди да предприемете организирано туристическо пътуване до желана от вас - вижте !    ", "date": "2019.12.23", "title": "Предимно играчки и сувенири ще се подаряват за Коледа, сочи статистика"}
{"url": "https://www.actualno.com/healthy/oficialno-gripyt-dojde-i-v-sofija-news_1418415.html", "text": "      И в София вече са регистрирани случаи на грип след първите, които бяха потвърдени в Бургас, констатира БГНЕС.      Със симптоми на грип в Инфекциозната болница в София са приети две деца – на 7 и на 13 години. Състоянието на децата е стабилно.   Потвърдено е, става въпрос за типа H3 – ваксинален щам \"Канзас\", съобщи за bTV проф. Тодор Кантарджиев от Националния център по заразни и паразитни болести.\r\nПри първите регистрирани случаи в Бургас става въпрос за грип H1 – ваксинален щам \"Бризбейн\". Интересен факт е, че името на австралийския град, на който е кръстен щамът, се чете Бризбън.   ", "date": "2019.12.23", "title": "Официално грипът дойде и в София"}
{"url": "https://www.actualno.com/curious/dneven-horoskop-za-24-dekemvri-news_1418273.html", "text": "             Днес ще имате възможност и сили да повлияете на живота на други хора. Възползвайте се от тази способност мъдро. Днес за вас е важно да разберете целите на вашето семейство. Разбирането сближава, а точно това е, което ви е нужно в момента.   Днес се постарайте да бъдете полезен, ако не за околните, то поне за себе си. Целият ден ще бъде успешен, но малко скучен. Не яжте тежка храна.     Днес не се опитвайте да си съставяте мнение за този или онзи човек. Вашите лични преживявания лесно замъгляват иначе орловият ви поглед и може да сгрешите. Чистотата на мислите ви ще е гаранция за успеха ви днес. Не се съмнявайте, че това ще ви донесе полза. Днес животът ви стремително ще започне да се променя към по-добро. Но за това, ще трябва да изпълните няколко условия или по-точно, от вас се иска пълно съгласие и желание за взаимодействие с околните.   Днес ще разберете, че сте взели повече задачи, отколкото може да понесете. Ако сега не може да се разтоварите, поне се опитайте в бъдеще да не го правите.    Днес не гледайте прекалено критично на нещата и най-вече на себе си. Не е нужно да търсите съвършенството във всичко. Това е ден за смирение. Не търсете причини и виновни. Оставете лошото да си замине. Погледнете с надежда в бъдещето.    Това е ден, в който ще ви бъде подадена ръка. Не се срамувате да приемете жеста. Позволете си да сте щастливи. През този ден не се колебайте да извадите на бял свят вашите изключителни качества като тайно оръжие. Сега тази тактика ще ви е от полза. Този вторник не се уморявайте с излишни неща. Сега трябва само да се отпуснете и да се насладите на празничната атмосфера. ", "date": "2019.12.23", "title": "Дневен хороскоп за 24 декември"}
{"url": "https://www.actualno.com/europe/kurti-za-mini-shengen-nujdaem-se-ot-sytrudnichestvo-a-ne-ot-konfrontacija-news_1418428.html", "text": "      Балканите се нуждаят от сътрудничество, а не от конфронтация. Това заяви лидерът на движението „Самоопределение“ Албин Курти във връзка с инициативата „Мини Шенген“. Той се очаква да бъде новият министър-председател на Косово след предсрочните парламентарни избори, които се проведоха през октомври.      Отговаряйки на критиките на албанския премиер Еди Рама за отсъствието на косовските политици от срещата посветена на „Мини Шенген“ в Тирана, Курти написа в Туитър, че „никой не може да стои между Косово и Албания“, предаде БГНЕС.   „Принципите на всеобхватност и реципрочност трябва да са в основата на регионалните инициативи. Пътят от Белград до Тирана минава през Прищина. Ние, Косово и Албания сме и ще бъде един народ и никой не може да стои между нас. Нуждаем се от по-голямо сътрудничество, а не от конфронтация“, написа Курти.\r\nВ петък и събота в Тирана се проведе третата среща от инициативата „Мини Шенген“, на която освен домакините участие взеха сръбският президент Александър Вучич и македонският премиер Зоран Заев. На срещата за пръв път присъства и представител на Черна гора – президентът на страната Мило Джуканович.  В Прищина яростно се противопоставят на „Мини Шенген“, смятайки го за опит за възстановяване на сръбската хегемония в Западните Балкани. Косово отказва да участва в каквато и да било инициатива със Сърбия, докато последната не признае неговата независимост и не се извини за престъпленията, извършени по време на войната от 1998-1999 г. ", "date": "2019.12.23", "title": "Курти за \"Мини Шенген\": Нуждаем се от сътрудничество, а не от конфронтация "}
{"url": "https://www.actualno.com/politics/narodnoto-sybranie-e-prielo-124-zakona-prez-2019-godina-news_1418430.html", "text": "      През 2019 година Народното събрание е приело 124 закона, 199 решения, една декларация и обръщение към българския народ. Това сочи справка, подготвена от парламентарния пресцентър и дирекция „Пленарни заседания, парламентарен контрол и финални текстове” на Народното събрание, предаде БНР.      От 1 януари до 20 декември 2019 г. в Народното събрание са постъпили 192 законопроекта, като 90 от тях са внесени от народни представители. Предложените проекти за решения са 219, от които 192 са на депутати.   През годината 44-ото Народно събрание е провело 82 пленарни заседания, четири от които извънредни.\r\nВ Народното събрание са били внесени 1077 въпроса и 55 питания. Парламентът е провел 22 изслушвания на министри и пет разисквания по питания на народни представители.  Депутатът от ГЕРБ Спас Гърневски коментари отминаващата 2019 като \"една изключително успешна година за България към финала на този мандат, който ще бъде пълен, който ще бъде успешен и отново спечелен от ГЕРБ\".\r\nИ за опозицията от БСП 2019-а е успешна, коментира Христо Проданов от левицата: \"Оценяваме отминаващата година като година на подем за БСП, въпреки че естествено има още какво да се желае, за да постигнем победа на следващите парламентарни избори. ", "date": "2019.12.23", "title": "Народното събрание е приело 124 закона през 2019 година"}
{"url": "https://www.actualno.com/burgas/ombudsmanyt-na-burgas-osiguri-toplina-za-30-semejstva-ot-burgas-news_1418261.html", "text": "      Над 560 души са потърсили помощта на обществения посредник на Бургас Тодор Стамболиев. Хората, които не се примиряват с отказите на институциите, са основната група която посещава кабинета на омбудсмана. В много от случаите той успява да помогне и заявява, че е доволен от работата си и ще продължи да отстоява правата на засегнатите граждани.      Actualno.com потърси Тодор Стамболиев за да разбере, кои са основните проблеми по които хората се обръщат към него:   „340 са пуснатите жалби по които съм работил. Най-честите оплаквания са свързани с проблеми по етажната собственост. Много оплаквания има и от монополистите. Моята основна тема на работа беше и ще продължава да бъде свързана с хората с проблеми с предвижването, по-точно с местата за паркиране на определена категория инвалидизирани хора. През месец април направих писмено предложение до Общинския съвет за осигуряване на индивидуални паркоместа за трудноподвижни лица, които имат определено заболяване, не за всички които притежават карта за инвалиди над 50 процента, а за тези чието заболяване е свързано с невъзможност да стоят прави самостоятелно и за още няколко вида заболявания. Те са посочени е наредба на Столична община, от където съм взаимствал.В Бургас има доста жалби и затова си позволих да направя такова предложение. Надявам се, в началото на 2020 година да доведем докрай този въпрос. Имам подкрепата и на националният омбудсман Диана Ковачева, която също изпрати писмо до Общинския съвет с такова искане.“\r\nТЕЛК и НЕЛК комисиите са другата болна тема по която хората, които са обиколили всички институции и не са намерили подкрепа, търсят помощ в кабинета на Тодор Стамболиев:“Там един от проблемите е, че има голямо забавяне. Когато се мине през една комисия на ТЕЛК и решиш да обжалваш решението, насрочването пред националната комисия, понякога е със забавяне от година и 2-3 месеца. Това е много дълъг период да стоиш без решение. Там съм успял да помогна на доста хора, писал съм писма и в повечето случаи ги насрочват за по-близки дати“.  Един от случаите, за които Тодор Стамболиев разказва е от последния месец. Той е свързан с жена от бургаския комплекс „П.Р.Славейков“, която отказва да осигури достъп до апартамента си. В резултата на това живеещите във два входа семейства остават без парно, малки деца мръзнат и въпросът не се решава. След намесата на омбудсмана, с помощта на ръководството на Топлофикация и съдействието на полицията, в крайна сметка случая се решава и хората вече имат топлина в домовете си.\r\nДо края на месец януари 2020 година Тодор Стамболиев ще представи своя цялостен отчет за свършената работа като омбудсман в полза на обществото.    ", "date": "2019.12.23", "title": "Омбудсманът на Бургас осигури топлина за 30 семейства от Бургас"}
{"url": "https://www.actualno.com/sciencelogy/chestitka-i-veseli-praznici-2019-s-google-doodle-news_1418418.html", "text": "      Най-чаканите празници вече наближават – само няколко часа остават до Бъдни вечер и Коледа. Коледното настроение се настанява все по-здраво в душите ни, а поздрав отправя и Google – с традиционната си драскулка (Doodle).      Още днес, 23 декември, най-популярната интернет търсачка ни напомня за светлината на коледните празници – със стилизирана картинка на три свещи, сложена на логото на Google. И това кара усмивката да се появи на лицето на всеки, все още обзет от постоянните дневни грижи и да побърза да приключи най-сетне с постоянната работа, за да се присъедини към семейния уют.\r\nА утре, 24 декември – е, това е денят, в който всички се ослушваме къде е Дядо Коледа и дали ще дойде и при нас. Защото на първо място си оставаме деца – отвъд всичко останало. Нали не сте забравили – най-хубавото на децата са смехът и усмивките им!   Весели празници, драги читатели. И както гласи посвещението на Google Doodle – както и да изберете да празнувате, насладете се на празничната магия в най-чудесното време от годината! ", "date": "2019.12.23", "title": "Честитка и весели празници 2019 с Google Doodle"}
{"url": "https://www.actualno.com/society/ako-otsystvate-dylgo-ot-doma-si-e-dobre-da-znaete-news_1418281.html", "text": "      По време на коледните и новогодишните празници много хора планират по-дълго отсъствие от дома си и, за да не се изненадат от сметката за електрическа енергия, е добре да знаят няколко кратки и практични стъпки, защото има различни фактори, които влияят на потреблението на ток, дори когато не са в къщи.      Преди да тръгнат да пътуват е добре да се изключат всички електроуреди, които не е необходимо да работят в тяхно отсъствие. Дори хладилникът или фризерът, които не винаги е подходящо да се изключват, ще продължат да консумират електроенергия.\r\nУреди като телевизор, аудио уредба и монитор да изключат от щепсел, защото и в режим на stand-by ще продължат да консумират електроенергия. \r\nВажно е външни хора да нямат достъп до електрически контакти, които са част от елинсталацията на имота им и да запишат показанията на електромера си преди да заминат и да ги сравнят с данните при завръщането си.     Доставчиците на електроенергия предупреждават, че традиционно декември се характеризира с повишена консумация на електроенергия, а тенденцията е още по-изразена по време на празничните и почивните дни. \r\nЕлектроразпределителната компания за Югоизточна България предупреждава, че при липса на достъп до електромерите, клиентите могат да заявят посещение на отчетник в удобно за тях време.\r\nФактури ще могат да се плащат в касовите салони на „Български пощи“ в работните дни до края на годината, както и в дежурните каси на Изипей.    За отстраняване на евентуални аварии по време на празниците от Eлектроразпределение Юг са осигурени общо 75 дежурни екипа, които ще са в готовност да реагират при необходимост. Дружеството има възможност да включи и допълнителен брой сътрудници и техника при извънредни ситуации и да активира специален кризисен щаб. По места са доставени техника, инструменти и материали за осигуряване на авариен резерв. За труднодостъпните райони е осигурена специализирана механизация - високопроходими автомобили, автовишки, моторни шейни, както и АTV и UTV. ", "date": "2019.12.23", "title": "Ако отсъствате дълго от дома си, е добре да знаете "}
{"url": "https://www.actualno.com/society/novinite-naj-vajnoto-za-denja-23-dekemvri-news_1418422.html", "text": "      Редакционният екип на ви представя най-важните новини за изминалия ден, 23 декември.       Окончателно подписан е Националният рамков договор (НРД) между Българския лекарски съюз (БЛС) и НЗОК. Това обяви председателят на БЛС д-р Иван Маджаров, който уточни, че става въпрос за НРД за периода 2020 - 2022 година. И уточни, че договорът може да се променя при желание на някоя от преговарящите страни.   За незабавна промяна на заповедното производство и Гражданския процесуален кодекс (ГПК) се обявиха известният дисидент Николай Колев-Босия и адвокати. На пресконференция в БТА те определиха частните съдебни изпълнители за изцяло противоконституционни, а проектът за изменение в ГПК за камуфлажен, който не цели да промени съществено беззаконието, а има за цел да го прикрие лицемерно и да продължи ограбването на хората. Управлението на мрежата НАТУРА 2000 с цел защита на околната среда и местното население все още не е ефективно, установи Сметната палата с одита на изпълнението „Ефективност на управлението на мрежата НАТУРА 2000 с цел защита на околната среда и местното население в зоните от мрежата” за периода 2016 - 2018 г., съобщиха от ведомството.  Заради това България е обект на наказателна процедура от страна на Европейската комисия.     Според спелеолози, поставянето на тръба при река Струма, като метод за справяне с кризата с водата в Перник, е \"безсмислен\". Те извършват проучвания на карстовите води в района в опит да намерят алтернативен водоизточник за язовир \"Студена\", пише \"Сега\". За реализиране на идеята регионалното министерство ще отдели 1 890 000 лева. Петима души са осъдени на смърт заради убийството на журналиста Джамал Кашоги, съобщи прокуратурата на Саудитска Арабия, цитирана от АФП. Държавният прокурор на кралството заяви, че на смърт да осъдени петима души, замесени в убийството, а още трима души са осъдени на общо 24 години затвор.    Може ли да тръгнеш от „Нула” и да стигнеш до никъде? Може!, би отговорила Алиса - героинята на Луис Карол . Стига да мине по транспортен коридор № 8, който си е чиста нула, тъй като съществува само като добро пожелание. Част от този коридор е и митичният граничен пункт „Клепало” между Струмяни и Берово, който трябва да свърже България със Северна Македония, предаде кореспондентът на БГНЕС за региона. Поне по три пъти месечно се вика полиция в спешните отделения на болниците в страната. Причина за това стават пациенти хулигани или буйни техни близки. Реалните случаи са в пъти повече, но медиците сигнализират само за най-сериозните ситуации. Статистиката е в резултат от проучване на „Монитор“. ", "date": "2019.12.23", "title": "Новините: Най-важното за деня, 23 декември"}
{"url": "https://www.actualno.com/europe/zimna-burja-udari-desetki-hiljadi-vyv-francija-news_1418411.html", "text": "      Нас 20 000 домакинства останаха без ток в резултат на връхлетялата югозападното крайбрежие на Франция и остров Корсика зимна буря \"Фабиен\", предаде БНР.      Става дума главно за регионите Нова Аквитания и Окситания, където силния вятър е прекъснал много електрически кабели. В тези региони без електричество остават близо 18 000 домакинства, според БГНЕС.   Силен удар бурята нанесе и на Корсика. На острова близо 3500 домакинства вече две денонощия са без ток.\r\nМеждувременно властите на Корсика са взели решение да отворят летищата Бастия, Фигари и Калви.  Представителите на авиокомпанията \"Ер Корсика\" съобщиха, че пътниците, чиито полети бяха отменени вчера и завчера, могат да използват билетите си днес и утре. Летището \"Напорлеон Бонапарт\" в Аячо от 21 декември остава затворено заради наводнение, предизвикано от проливни дъждове.\r\nЗимната буря \"Фабиен\" връхлетя югозападното крайбрежие на Франция и остров Корсика вчера. В Бордо скоростта на вятъра достигаше 39,3 м/сек, а в крайбрежната част на Страната на баските - 41,1 м/сек. Националната железопътна компания съобщи, че заради паднали върху релсите дървета движението между Бордо и Тулуза е било прекъснато за дълъг период. В момента предпоследният оранжев код за опасност се запазва в четири френски департамента. ", "date": "2019.12.23", "title": "Зимна буря удари десетки хиляди във Франция"}
{"url": "https://www.actualno.com/sofia/vijte-koga-v-sofija-po-praznicite-njama-da-ima-sinja-i-zelena-zona-news_1418393.html", "text": "      На Бъдни вечер, Коледа и Васильовден паркирането в централната градска част и районите със \"зелена\" зона в София ще бъде безплатно.      На официалните празнични дни 24, 25 и 26 декември, както и на 1 януари зоните за почасово платено паркиране \"синя\" и \"зелена\" няма да работят. Жителите и гостите на столицата ще могат да паркират автомобилите си на обозначените места без да изпращат SMS.   От Център за градска мобилност напомнят, че във всички останали дни важат правилата за паркиране в зоните. ", "date": "2019.12.23", "title": "Вижте кога в София по празниците няма да има \"синя\" и \"зелена\" зона"}
{"url": "https://www.actualno.com/pleven/obshtinski-syvetnici-v-pleven-se-vkluchiha-v-koledna-daritelska-kampanija-news_1418349.html", "text": "      Двама общински съветници в Плевен – зам.-председателят на местния парламент Петя Василева и Христослав Михайлов, са се включили в инициативата „Коледа за всички“ на Националното сдружение на сираците в България /НССБ/. С тяхна помощ 26 деца от семейства в неравностойно социално положение в община Плевен ще получат подаръци според възрастта им и торбички с лакомства, съобщи председателят на Сдружението Слави Михайлов.      „Децата, които ще зарадваме, са от многодетни семейства. Някои от тях нямат родители и се отглеждат от техните баби. Петя Василева и Христослав Михайлов се включваха през цялата година в благотворителни инициативи, насочени към деца с нисък социален статус. Пожелавам много здраве и благоденствие на всички добри хора, които ни подкрепиха и дариха радост на много деца в нужда“, каза Слави Михайлов. ", "date": "2019.12.23", "title": "Общински съветници в Плевен се включиха в коледна дарителска кампания"}
{"url": "https://www.actualno.com/crime/poredno-kriminalno-dejanie-sreshtu-burgaski-fotoreporter-ima-arestuvan-news_1418396.html", "text": "      19-годишен криминално проявен е счупил прозореца на бургаския фотожурналист Борислав Пенков през нощта на 22 декември. Целта на покушението е била кражба, а нападателят е заловен за броени часове. Това съобщиха на брифинг директорът на бургаската полиция Радослав Сотиров и окръжният прокурор Георги Чинев, предаде БГНЕС.      Младежът има криминално досие за кражба през 2015 година. Ако нападателят бъде признат за виновен, може да лежи до 5 години  в затвора.   \"Нападението не е свързано с фоторепортерската дейност на Пенков или с досега извършените посегателства – през 2017 година след нанесения му побой и палежа от 2018 година. Говорим за конкретно друго деяние, а именно опит за кражба от дома му\", заяви старши комисар Радослав Сотиров.\r\nИзброените от полицията случаи не са единствените криминални посегателства срещу Пенков. Припомнете си историята му в !   ", "date": "2019.12.23", "title": "Поредно криминално деяние срещу бургаски фоторепортер, има арестуван"}
{"url": "https://www.actualno.com/starazagora/kazanlyshkite-prokurori-dariha-pooshtrenijata-si-na-mestnata-bolnica-news_1418364.html", "text": "      Паричната си награда от 1300 лева за срочно и професионално изпълнение на важни служебни задачи и постигнати трайни професионални резултати, с която Прокурорската колегия на Висшият съдебен съвет поощри Районна прокуратура - Казанлък, магистратите и служителите дариха на Многопрофилната болница за активно лечение \"Д-р Христо Стамболски\". Сумата вече е преведена по дарителската сметка на здравното заведение в Града на розите.      Припомняме, че община Казанлък, болницата и Сдружението с нестопанска цел „Бъдеще за децата“ организираха дарителска кампания „Дай живот в Казанлък - да подкрепим родилно отделение“. Нейната цел е да се купят модерно родилно легло и гинекологичен стол за отделението, както и постелъчно бельо и други консумативи за нуждите на новородените и родилките. Зад каузата застанаха е училища, детски градини, младежки клубове, детски школи, неправителствени и бизнес организации.    ", "date": "2019.12.23", "title": "Казанлъшките прокурори дариха поощренията си на местната болница"}
{"url": "https://www.actualno.com/society/nad-200-000-bezplatni-vinetki-za-hora-s-uvrejdanija-iztichat-v-pyrvite-meseci-na-2020-g-news_1418278.html", "text": "      В първите четири месеца на 2020 г. изтича валидността на над 200 000 електронни винетки, отпуснати чрез Агенцията за социално подпомагане на хора с намалена работоспособност. Право на безплатна едногодишна е-винетка имат хора с над 50 на сто намалена работоспособност, както и семейства, които отглеждат деца с трайни увреждания. Правото е за един автомобил с мощност на двигателя до 160 к.с., съобщиха от АПИ.      Повече от половината безплатни винетки изтичат през януари 2020 г. Общо 242 080 са е-винетките, предоставени през 2019 г. на хора с увреждания. Те са за над 23 млн. лв. и са за сметка на бюджета на АПИ.   Проверка за срока на валидност на е-винетките, отпуснати чрез Агенцията за социално подпомагане, може да бъде направена на сайта на АПИ api.bg и на сайта bgtoll.bg. Директният линк за проверка е .\r\nПрепоръчително е заявленията за подновяването на безплатните винетки да бъдат подавани, когато наближи крайната дата на валидността им.  Хората, които имат право на безплатна винетка, трябва да подадат заявление в дирекция „Социално подпомагане“ по настоящ адрес – лично, с писмо или по електронен път с електронен подпис. Социалните служби обработват документите в 7-дневен срок. Агенцията за социално подпомагане изпраща всекидневно обработените заявки на Агенция „Пътна инфраструктура“, която издава е-винетката в рамките на следващия работен ден.\r\nПри прехвърляне на собствеността на пътното превозно средство, смяна на регистрационните табели или бракуване на автомобила, например, безплатната е-винетка не следва автомобила. В този случай правоимащият трябва в срок до три работни дни да уведоми АПИ, за да може да получи нова безплатна винетка до изтичането на валидността на първата.        ", "date": "2019.12.23", "title": "Над 200 000 безплатни винетки за хора с увреждания изтичат в първите месеци на 2020 г."}
{"url": "https://www.actualno.com/healthy/lekarite-objaviha-che-vsichkite-im-iskanija-za-sledvashtite-3-godini-sa-izpylneni-news_1418356.html", "text": "      Окончателно подписан е Националният рамков договор (НРД) между Българския лекарски съюз (БЛС) и НЗОК. Това обяви председателят на БЛС д-р Иван Маджаров, който уточни, че става въпрос за НРД за периода 2020 - 2022 година. И уточни, че договорът може да се променя при желание на някоя от преговарящите страни.      \"Всички искания поставени на УС на БЛС по време на 71-вия Извънреден събор са изпълнени\", добави д-р Маджаров. Едно от най-важните беше да няма ограничение при изписването на комбинирани лекарства за хронично болни. Ето какви са останалите:\r\n1. В НРД се записа, че болничното лечебно заведение не може да заплаща по-малко от 80 на сто от половината от месечния му приход за заплати на лекари и специалисти по здравни грижи. В частта, предвидена за заплати, разделението е - 64% за лекари и 36% за специалисти по здравни грижи. Министерството на здравеопазването е предложило проект на промени в Закона за здравното осигуряване, които дават право да бъдат заложени изисквания относно структурата на разходите за персонал. Законовите изменения вече са в Министерския съвет и ще бъдат гласувани на заседанието в петък.\r\n\"Ако приходите на лечебното заведение са 1 млн. лв., от тях не по-малко от 500 хил. лв. трябва да отидат за разходи за персонал. От тези 500 хил. лв., не по-малко от 80%, т.е. 400 хил. лв. ще отидат за възнаграждения на професионалистите по здравни грижи и лекарите при съотношение 1:1.6\", заяви здравният министър Кирил Ананиев, цитиран от БГНЕС. Здравният министър даде и друг пример - ако медицинската сестра взима 1000 лв., лекарят ще взима 1600 лв., като уточни, че и при двете суми говорим за \"не по-малко\". Към момента около 90 % от държавните болници вече са покрили началните основни заплати по Колективния трудов договор /КТД/.  Предстои промяна в Закона за лечебните заведения, така че новите правила за формиране на разходите за персонал да важат за всички болници, включително и частните, обясни д-р Иван Кокалов, член на Надзорния съвет на НЗОК. По думите му разходите за администрация и друг персонал в лечебните заведения също ще се разпределят по вътрешни правила.\r\n2. Увеличени са цените на 251 клинични пътеки и 7 процедури средно с 14%. \"Аз мога да кажа, че нашите забележки, които съборът ни беше гласувал във връзка с публикувания текст на НРД за обсъждане, са изчистени. Те са приети и в член 49, за който ставаше въпрос за начина за изписване на лекарства и за профилактичните прегледи при общопрактикуващите лекари. Имахме предложения за цените на 5-6 пътеки и те са приети и няма проблем\", заяви още д-р Маджаров.\r\n3. Намалени са обемите със 7 на сто.    4. Лекар без специалност ще има право да извършва дейности под субординирана координация на лекар със специалност.\r\n5. При надвишаване на регулативния стандарт, който е определен за профилактика на общопрактикуващия лекар, няма да се налагат глоби и той няма да бъде лимитиран. Отпадане на регулацията и за изследванията при профилактика.\r\n6. Увеличени са средно с 18% цените на МДД (медико-диагностичните дейности).\r\n7. Увеличени са средно със 7 на сто цените в СИМП (специализираната извънболнична медицинска помощ) за първичен преглед, първичен профилактичен преглед по програма \"Майчино здравеопазване\", вторичен преглед, медицинска експертиза и др. Припомняме, че бюджетите за СИМП и МДД за 2020 година ще бъде увеличен с по още 2 млн. лв. - съответно за СИМП става 19 млн. лв., а за МДД - 9 млн. лв.\r\n8. Няма да има промяна в рамковия договор по отношение на изписването на терапиите за хронично болните пациенти. В чл. 49 е добавено предложението на общопрактикуващите лекари, че се работи по Наредба 4.   9. Личните лекари ще могат да правят профилактични прегледи на пациенти, които са ги потърсили и по други поводи.\r\nРъстът на разходите за здравеопазване в бюджета за догодина ще бъде  около 500 млн. лв. Само ръстът на средствата, предвидени за НЗОК, е  около 395 млн. лв. За болници са предвидени 233 млн. лв. повече или общо  над 2.235 млрд. лв. За лекарства бюджетът е 1.2 млрд. лв. За дентална  помощ са предвидени 180 млн. лв. Общо системата ще разполага догодина с  над 4.7 млрд. лв. ", "date": "2019.12.23", "title": "Лекарите обявиха, че всичките им искания за следващите 3 години са изпълнени"}
{"url": "https://www.actualno.com/blagoevgrad/kmetyt-na-bansko-se-sreshtna-s-rumynskija-poslanik-news_1418355.html", "text": "      Кметът на Община Банско Иван Кадев и екипът му приеха Негово Превъзходителство Йон Гъля, извънреден и пълномощен посланик на Република Румъния в България, придружаван от консул Флориан-Даниел Мазилу и аташе по вътрешните работи Мариус-Александру Йоргулеску. На срещата двете страни заявиха желание и готовност да продължат традиционно добрите отношения, установени преди повече от 10 години.      Н.Пр. Йон Гъля пожела на Иван Кадев дълги години успешно и ползотворно управление на общината и определи избора му за кмет като \"феномен за България и знак на демокрацията\". На срещата бяха обсъдени въпроси, свързани с многобройните румънски туристи, които избират Банско като целогодишна туристическа дестинация.  Общинското ръководство на Банско увери дипломатите, че за румънските туристи, както и за всички гости на курорта, ще бъдат осигурени възможно най-добри и безопасни условия за престоя им.\r\nПотвърдени бяха намеренията да продължат и да се разширят партньорските отношения между община Банско и румънския град Петрошани. ", "date": "2019.12.23", "title": "Кметът на Банско се срещна с румънския посланик"}
{"url": "https://www.actualno.com/business/danychni-trygvat-na-proverki-po-zimnite-kurorti-news_1418368.html", "text": "      Започва обичайната контролна кампания на приходната администрация в зимните курорти. Стотици инспектори на НАП ще извършват скрити и явни наблюдения, инвентаризации на наличните стоки и проверки за отчитане на оборотите. Ще се следи и движението на стоки към хотели, ресторанти и други търговски обекти,напомнят инпекторите.      На постоянно наблюдение са подложени също борси и тържища в близост до курортите. По време на кампанията инспекторите от „Фискален контрол“ ще използват и дистанционната връзка на всеки касов апарат със сървърите на НАП, като софтуерът  ще посочва обекти, чиито обороти се различават значително от средните за съответния регион.   В кампанията отново ще бъде използван и подходът на т.нар. открито наблюдение, при който в рамките на дни или седмици в обекта присъства явно проверяващ екип на НАП, като оборотите, отчетени по време на наблюдението, се сравняват с минали периоди и при значима разлика, приходната агенция може да започне ревизия. По време на зимната кампания от НАП ще изследват и имущественото състояние на физически лица собственици или управители на фирми с обекти в зимните курорти, допълват от приходната агенция.\r\nЗимната кампания на НАП е продължение на наложения подход, използван през лятото по Черноморието.  „Главната задача на контролната кампания е спазването на данъчните правила и почтена конкуренция. И през тази година неиздаването на касова бележка дори за малка сума освен глоба, води и до запечатване на обекта за срок до един месец. Отчитаме значително намаление на нарушенията, което всъщност е основната ни цел. Апелирам към гражданите да изискват касова бележка за всяка покупка, могат да използват и мобилното приложение на НАП за проверка на фискални бонове“, каза по повод началото на зимната кампания Спас Шишков, директор на „Фискален контрол“ в НАП. ", "date": "2019.12.23", "title": "Данъчни тръгват на проверки по зимните курорти  "}
{"url": "https://www.actualno.com/europe/rusija-shte-otvyrne-na-amerikanskite-sankcii-sreshtu-severen-potok-2-news_1418373.html", "text": "      Руското правителство обеща да отговори с ответни мерки на , наложени в събота, срещу новия руско-германски газопровод \"Северен поток-2\", предаде Асошиейтед прес.      Президентът на САЩ Доналд Тръмп подписа закон миналата седмица, който налага санкции срещу отделни лица и компании, които участват с плавателни съдове в строителството на \"Северен поток-2\" под Балтийско море от Русия до Германия. Този ход накара швейцарската компания Олсийз (Allseas), която се занимаваше с полагането на тръбите на газопровода, да преустанови работа.   Говорителят на Кремъл Дмитрий Песков каза днес, че Москва ще предприеме реципрочни мерки срещу санкциите, които Русия смята за неприемливи.  \"Как и кога ще бъде направено това е въпрос на руските национални интереси\", заяви Песков.\r\nДа се говори за конкретните срокове за завършване на строителството на \"Северен поток-2\" все още е рано, отбеляза Песков, цитиран от ТАСС.  В същото време говорителят на Кремъл заяви, че се надява американските санкции срещу \"Северен поток-2\" да не възпрепятстват завършването на проекта. \r\nМеждувременно руският премиер Дмитрий Медведев каза, че е поставил задача на правителството да излезе с предложения за ответен отговор. Става въпрос за \"ограничителни мерки спрямо Съединените щати\".    ", "date": "2019.12.23", "title": "Русия ще отвърне на американските санкции срещу \"Северен поток-2\""}
{"url": "https://www.actualno.com/europe/turcija-e-gotova-za-dialog-s-gyrcija-za-iztochnoto-sredizemnomorie-news_1418311.html", "text": "      Анкара готова за диалог с Атина относно положението в източната част на Средиземно море, заяви турският външен министър Мевлют Чавушоглу в интервю за гръцкия вестник To Vima, цитиран от БГНЕС.      Той изрази надежда, че новото правителство на Гърция ще предприеме сближаване с Турция. „Атина не трябва да избягва преговори с Анкара, надявайки се на подкрепа от ЕС. Гръцката страна не трябва сляпо да се доверява на ЕС. Подобен подход само ще проточи процеса за регулиране на разногласията”, изтъкна Чавушоглу.   По думите му Турция от самото начало е залагала на диалога със страните от региона. „За съжаление, по-голямата част от страните с излаз на Средиземно море, игнорират призивите на Турция и се опитват да предприемат  едностранни стъпки”, добави Чавушоглу.\r\nТой се спря на подписания наскоро меморандум с Либия за разграничаване на юрисдикцията в Средиземноморието, който напълно съответства на нормите на международното прав. „Ние уважаваме правните и основополагащите принципи по разграничаване на морската зона”, каза Чавушоглу.  Министърът напомни, че властите на Либия подписаха по-рано аналогични документи с други страни. „Защо, например, никой не поставя под съмнение споразумението между Либия и Италия от 2018 година?”, попита Чавушоглу.\r\nПо думите му всички правни процедури, свързани с утвърждаването на меморандумите с Турция, са изпълнени в самата Либия, следователно документите имат законна сила. „Политическите промени в Либия няма да се отразят върху позицията на Турция”, увери Чавушоглу.   При това той заяви, че са недопустими  заявленията на гръцката страна за наличието на изключителни икономически зони на всеки  от островите. „Според Атина остров в Егейско море с площ от 10 квадратни километра, разположен на два километра от Турция и на 570 километра от Гърция, трябва да има шелф и изключителна икономическа зона от 40 000  квадратни километра”, поясни Чавушоглу.    Макар Турция да не е сред държавите, подписани Конвенцията на ООН за морското право, Анкара поддържа принципите, заложени в този документ, отбеляза министърът.\r\nПри това той не изключи възможността за разработването на находищата в морската зона южно от остров Крит. „Турция има пълното право да обявява търгове и да разработва морските ресурси в своята зона от Средиземноморието”, каза Чавушоглу.\r\nРъководителят на турската дипломация изрази съжаление заради деструктивната позиция на гръцката общност в Кипър, която не желае да дели ресурсите с турската общност на острова. „Турция е готова да инициира неофициална петстранна конференция за Кипър под егидата ООН”, предложи Чавушоглу. ", "date": "2019.12.23", "title": "Турция е готова за диалог с Гърция за Източното Средиземноморие  "}
{"url": "https://www.actualno.com/politics/bojko-borisov-ot-papata-do-belija-dom-naj-vajnite-hora-v-sveta-dadoha-ocenka-za-bylgarija-news_1418354.html", "text": "      Тази година беше успешна – голям ръст на икономиката, стабилни финанси, трайно повишение на доходите всяка година. От папата до Белия дом - най-важните хора в света дадоха оценка за България. Имаме етнически мир. Регионите са в растеж. Виждате Родопите, Северна България. Големите инфраструктурни проекти се строят - магистралите, ЖП-линиите, метрото в София, пречиствателните станции, заяви пред журналисти премиерът Бойко Борисов.       Той пристигна днес в Михалково, , който е на обща стойност 46 млн. лева. Борисов бе заедно със зам.-министъра на регионалното развитие и благоустройството Николай Нанков.\r\nПо думите му пътят е прекрасен. „Но мен най-вече ме интересува какво казват хората. И аз като вас питам, защото който е минавал по този път, знае какъв беше той. На външен вид е прекрасен, надзорът е тук, те ще си направят тестовете. Пътят тук беше тесен, едвам се разминаваха колите и камионите. Сега виждате две платна, мантинели“, допълни Борисов.   Той посочи, че на откриването няма да идва, но участъкът е почти готов, защото има само на няколко места, където довършват мантинелите. \r\nЗа отпуснатите от правителството той отбеляза, че това е жест на специално внимание към Родопите.    „Защото, доколкото виждате - на Златоград, на Маказа, където открихме пунктове, веднага потоците живват. Това дава възможност за Чепеларе, за Пампорово, за Смолян, за Девин ако щете, да може гръцките туристи да идват през зимата, а и през лятото, когато тук е по-хладно и зелено. Това е много добре и за нашите туристи, и за бизнеса, и за транспорта“, добави премиерът. Той подчерта, че Родопите са трудни, но и много красиви. \r\n„Вижте как са ги правили пътищата - отвесни. И тези скали, виждате колко са различни. Едните се ронят на малки камъчета, други - на големи скатове. Всичко укрепихме. От тук до Девин имаше срутища с хиляди тонове скална маса, които изчистихме. Помните ли пътят как удряше в планината, а бяха похарчени 240 милиона. Вижте как се забравя! Понеже президентът Радев много обича да говори за корупция. Да дойде да види неговото правителство -  17 км. за 240 млн. лв. За същия път 38 км  за 46 млн. лева. Ето я корупцията! Да отиде да я гледа! Тя е видима. Кои са управлявали тогава? Кои са го строили? Кой беше кръстил тогава тунел на името на дъщеря си? Тя е написана корупцията и тя е в неговата партия“, каза Бойко Борисов.      ", "date": "2019.12.23", "title": "Бойко Борисов: От папата до Белия дом - най-важните хора в света дадоха оценка за България"}
{"url": "https://www.actualno.com/dobrich/balchik-sybra-110-godishni-snimki-na-grada-v-kalendar-news_1418366.html", "text": "      В календара на община Балчик за 2020 г. са включени фотографии на морския град от фонда на Историческия музей, стана ясно на неговото представяне. Снимките са правени преди 110 години и показват духа на времето. Краеведът Александър Ламбов разказа интересни истории, свързани с някои от емблематичните сгради.      На фотографиите могат да се видят сградата на общината, която след превземането на Южна Добруджа от Румъния, е преустроена в румънски стил по идея на кралица Мария.   Градската градина, където преди век местните хора са се веселили под звуците на оркестър,кино „Елит“, най-старата джамия, строена по времето на завоевателя на Добруджа Али паша, лодките – таксита мауни, с които се пренасяло зърно и стоки от сушата до корабите и обратно, най-луксозният хотел по Северното Черноморие по това време „Дама пика“, който няколко пъти сменял собствениците си след игри на покер, строената през 1982 г. фамилна сграда на Димитриадис и други емблематични за града постройки са намерили място в календара.    припомня, че през 1997 г. наследниците на етническия грък Панаит Димитриадис, изселил се в Констанца, водиха съдебни дела. Претенциите им бяха българската държава да им възстанови два имота, единият от които се ползваше за детска градина, а в другия бяха част от общинските служби. След променлив успех за страните, Върховният касационен съд отхвърли иска като неоснователен, позовавайки се на вербални ноти на външните министерства на България и Румъния от 1953 г. Българската държава е станала собственост на сградите по силата на тези вербални ноти, а те не са били национализирани, е мотивът на магистратите от ВКС.\r\nБогатото културно и историческо наследство на Балчик трябва да бъде опазено за поколенията, категоричен е кметът Николай Ангелов. Общината вече е получила положително становище от Министерството на културата да получи правото на управление на храма на Кибела, очаква се решението да се вземе на правителствено ниво. Ако местната власт получи правото да го управлява, той ще бъде реставриран на мястото, където е в момента, или ще бъде изместен в района на Морска гара, е идеята на кмета Ангелов.   Античният храм на Великата майка на боговете беше открит случайно през пролетта на 2007 г. при изкоп за строеж на хотел. Археолози датират изграждането му в периода 280 – 260 г. преди Христа и е действал до края на IV век след Христа. Откритите артефакти са изложени в музея. Строителството на хотела е спряно, но изкопът застрашава съседната жилищна сграда, напомни Ангелов.     ", "date": "2019.12.23", "title": "Балчик събра 110-годишни снимки на града в календар"}
{"url": "https://www.actualno.com/crime/lekar-osyden-na-pyrva-instancija-zaradi-nemarliva-rabota-pri-fatalno-zavyrshilo-rajdane-news_1418359.html", "text": "      Присъда от 1 година затвор с тригодишен изпитателен срок т.е. условна е получил на първа инстанция лекар-ординатор от Видин – защото заради немарливата му работа е бил отнет шансът на майка да роди живо момченце, прокуратурата на официалния си сайт.      От съобщението става ясно, че лекарят е работил в МБАЛ „Св. Петка“ АД във Видин. Посочено е, че при процеса на раждане той е използвал т.нар. прийом на Кристелер. Това е метод, при който се притиска корема на майката, за да бъде избутан плода и заради който през годините в България имаше няколко големи скандала, тъй като практиката е считана за много опасна в редица държави – припомнете си подробности в !   По закон (чл. 123, ал. 1 от Наказателния кодекс), \"който причини другиму смърт поради незнание или немарливо изпълнение на занятие или на друга правно регламентирана дейност, представляващи източник на повишена опасност, се наказва с лишаване от свобода от 1 до 6 години\". В този случай лекарят е предприел раждане без диагностично-терапевтичен план, не е провел необходимите прегледи за изясняване на акушерския статус на жената, тоновете на плода не били проследявани в динамика с акушерски монитор, каквато е рутинната практика, а били слушани еднократно. Не се е консултирал и с началник на акушеро-гинекологичното отделение или негов заместник – това е било задължително при патологично раждане или секцио.\r\nПрисъдата може да бъде обжалвана.   ", "date": "2019.12.23", "title": "Лекар осъден на първа инстанция заради немарлива работа при фатално завършило раждане"}
{"url": "https://www.actualno.com/healthy/4-mln-leva-otivat-za-remont-na-aleksandrovska-bolnica-news_1418347.html", "text": "      Повече от 4 милиона лева ще получи предколедно едно от най-старите лечебни заведения у нас - Александровка болница. Средстваща ще отидат за ремонтни дейности на сградния фонд, който се намира в окаяно състояние, предаде БГНЕС.      През септември бяха отпуснати 3 320 000 лв. Средствата бяха определени за: пребазиране на Клиника по алергология в сградата на Клиниката по кожни и венерически болести, където вече се извършва ремонт – 300 000 лв.; ремонт на Клиника по хематология, за която предстои обявяване на процедура за избор на изпълнител – 1 020 000 лв.; ремонт на останалите клиники, помещаващи се в сградата на Пропедевтика на вътрешните болести – 2 000 000 лв.   Освен това, с решение на Министъра на здравеопазването за болницата са отпуснати още 800 000 лв. извън Програмата за нови асансьорни уредби, ремонти в Клиниката по хемодиализа и по психиатрия, както и за закупуване на оборудване в Клиниките по съдебна медицина и по патология.\r\nОт болницата коментират, че със средствата ще бъдат ремонтирани клиниките, които функционират в най-тежките условия в най-старата сграда на Александровска, построена преди 135 години.   ", "date": "2019.12.23", "title": "4 млн. лева отиват за ремонт на Александровска болница"}
{"url": "https://www.actualno.com/society/zakonodatelni-promeni-sreshtu-pravomoshtijata-na-banki-i-chsi-iskat-advokati-news_1418345.html", "text": "      За незабавна промяна на заповедното производство и Гражданския процесуален кодекс (ГПК) се обявиха известният дисидент Николай Колев-Босия и адвокати. На пресконференция в БТА те определиха частните съдебни изпълнители за изцяло противоконституционни, а за камуфлажен, който не цели да промени съществено беззаконието, а има за цел да го прикрие лицемерно и да продължи ограбването на хората.      \"Т.нар. бухалки вече ги няма – те просто се легализираха\", коментира Николай Колев - Босия и изтъкна, че и към банките има цели отдели за събиране на вземанията. \"Когато една власт сама признава, че не може да използва целия си властнически ресурс, а предоставя на частни лица да ѝ събират вземанията, въобще не можем да говорим за държава\", убеден е той и добави, че вижда не държава, а план за унищожаване на българската държава. \"В нито една европейска държава няма частни съдебни изпълнители, които да имат пряка дейност. Това го вършат държавните, а частните са само техни изпълнители\", подчерта Босия. Според него заповедното производство трябва да бъде премахнато.   \"Чрез заповедното производство се ограбва българския народ\", алармира адв. Владислав Янев. \"Големите надежди на българския народ, че властта ще вземе мерки да промени противоконституционното и несъответстващо на правото на ЕС българско заповедно производство, с което се узакони ограбването на българския народ, не станаха ефективни и на практика ограбването продължава\", заяви той. По думите му, \"прогласеното от българската Конституция, че България е правова демократична и дори социална държава се оказва куха лицемерна фраза, тъй като чрез действащи закони се ограбва българския народ\".\r\nВ България би трябвало да се прилага и правото на ЕС, тъй като България е член на ЕС и правото на ЕС би трябвало да се прилага с приоритет, но това не се спазва, отбеляза той и посочи, че българските съдилища в своите решения въобще не съобразяват правото на ЕС, задължителните решения на съда на ЕС и на Съда за защита на правата на човека в Страсбург. \"Въпреки многократните ни жалби до ЕС, въпреки становището на ЕК, че българското заповедно производство не съответства на правото на ЕС и въпреки изискването то да бъде променено и със сега действащите разпоредби на заповедното производство, които бяха променени, се продължава същото, макар и малко по-завоалирано\", добави адвокатът.  Той съобщи още, че със заповедното производство се стига до парадокс - да е узаконено съдът да не установява фактите. \"Как може да се постанови правилен съдебен акт, след като съдът законно е освободен от задължението да установи фактите и как може да се стигне до истината и до справедливост, без да се установят фактите\", изрази недоумение той. \"Така се узаконява беззаконието и съдебния произвол\", подчерта адвокатът.\r\n\"Тази ситуация доведе до икономически проблем, който е и социален – лишаване от доходи и имущество на голяма част от българския народ и то чрез актове на съда\", посочи Янев. \"Досега ограбването на българския народ бе извършвано по престъпен начин по какви ли не прийоми, докато сега ограбването на българския народ се извършва законно чрез закон и актове на съда\", коментира той и определи прилагането на заповедното производство като \"срам за историята на България\".\r\nАдвокат Данчо Стоянов изтъкна, че чрез частните съдебни изпълнители е налице подбуждане към насилие и посочи примери за пенсионери с доходи под линията на бедност със запорирани от ЧСИ пенсии и заключи: \"Тихата война е налице\".        Според присъствалите на пресконференцията адвокати, \"лобито на банките успя да победи в поредния рунд в борбата за защита на потребителите, а парламентът е превзет от лобито на банките\". В сегашните промени в ГПК по никакъв начин не се защитават правата на потребителите, категорични са те.\r\n\"Лобизмът е силен с мръсните пари и днес пише законите – частните съдебни изпълнители ги пишат в техен интерес, банките ги пишат в техен интерес, електроразпределителните дружества - в техен интерес\", коментира Росен Миленов (кой е той припомнете си ) и апелира гражданите да се обединят и противопоставят. \"Банките тази година ще бъдат с печалба от 1.6 милиарда и пак увеличават таксите. Те и електроразпределителните дружества, ВиК и другите естествени монополи ежедневно щавят българския народ. Вземат се на хората не само парите, а и целия живот\", добави Миленов. Единственото решение, според него, е да се даде реална възможност на хората да участват в управлението.\r\nДа се създаде Държавна агенция по вземания  и тя да събира всички вземания, предлага адв. Данчо Стоянов. \"Така всичко ще постъпва по правила, по законен ред и всички средства ще отиват в бюджета, а няма да се пълнят отделни сметки\", поясни той.\r\nАдвокатите обявиха, че  сдружението \"Солидарност\" на пострадалите от частни съдебни изпълнители българи, живеещи в различни европейски държави и неправителствени организации ще проведат серия протести и шествия в Брюксел против произвола на банките и частните съдебни изпълнители. \"В петък и събота очакваме да дойдат много прогонени българи, живеещи вече в Белгия, Англия, Италия, Франция и други европейски страни, ще участва и организацията на европейски адвокати, базирана в Брюксел\", съобщи адв. Данчо Стоянов. Той добави, че е получил уверения за подкрепа в лично качество и от българските евродепутати Радан Кънев (\"Демократична България\" и Петър Витанов (БСП).    ", "date": "2019.12.23", "title": "Законодателни промени срещу правомощията на банки и ЧСИ искат адвокати"}
{"url": "https://www.actualno.com/velikotarnovo/kevr-proverjava-izvynredno-parnoto-vyv-veliko-tyrnovo-news_1418363.html", "text": "      Комисията за енергийно и водно регулиране (КЕВР) започва извънредна проверка в \"Топлофикация – Велико Търново\" АД, предаде БГНЕС.      Причина за спешната предпразнична проверка са публикации в национални медии за периодично нарушаване на топлоснабдяването към клиентите на великотърновското топло. Председателят на КЕВР доц. Иван Иванов е изпратил писмо с искане за предоставяне на информация за причините за нарушеното топлоснабдяване и за предприетите от дружеството мерки за възстановяване на предоставяната услуга.   На топлофикационното дружество ще бъде извършена извънредна проверка с цел установяване на причините за проблемите с топлоснабдяването, както и за предприетите мерки.\r\nСлед приключване на проверката КЕВР ще изготви доклад за резултатите от нея, които ще бъдат публично обявени.   ", "date": "2019.12.23", "title": "КЕВР проверява извънредно парното във Велико Търново "}
{"url": "https://www.actualno.com/balkani/gyrcija-kipyr-i-izrael-podpisvat-sporazumenieto-za-gazoprovod-prez-januari-news_1418243.html", "text": "      Лидерите на Гърция, Кипър и Израел ще се съберат на 2 януари в Атина, за да подпишат споразумение за Източносредиземноморския газопровод, обявиха от гръцката правителствена пресслужба, на която се позовава БНР.      Газопроводът ще свързва находищата в акваторията между Кипър и Израел с Гърция и Италия.   Гръцкият правителствен говорител Стелиос Пецас заяви, че със споразумението трите държави ще отговорят подобаващо на \"провокативните\" действия на Турция.\r\n„Това лято Анкара започна сондажи за газ в кипърски води, а миналия месец сключи споразумение с либийското правителство за морските граници, пресичащи морето между Кипър и гръцкия остров Крит. Гръцкият външен министър Никос Дендиас посети Бенгази и заедно с източнолибийския командир Халифа Хафтар заклейми договореностите между Триполи и Анкара“.  Турският президент Реджеп Ердоган осъди гръцките претенции като \"неетични\" и предупреди, че ще увеличи военната помощ за либийското правителство срещу Хафтар. /БНР ", "date": "2019.12.23", "title": "Гърция, Кипър и Израел подписват споразумението за газопровод през януари"}
{"url": "https://www.actualno.com/society/eksperti-bezsmisleno-e-vlaganeto-na-189-mln-lv-za-izgrajdane-na-tryba-pri-r-struma-news_1418184.html", "text": "       Според спелеолози, поставянето на тръба при река Струма, като метод за справяне с кризата с водата в , е \"безсмислен\". Те извършват проучвания на карстовите води в района в опит да намерят алтернативен водоизточник за язовир \"Студена\", пише . За реализиране на идеята регионалното министерство ще отдели 1 890 000 лева.      Припомняме, че с парите ще бъде извършена аварийна мярка, за да се вкара повече дебит в язовир \"Студена\". Експертите смятат, че в момента замерванията на реката се извършват по \"допотопен\" начин и така се размътва водата надолу по другите извори.   По мнение на известния природозащитник Атанас Русев, методологията е странна, тъй като не дава точен резултат. Той обяснява, че в момента се изграждат с бентове, поставя се тръба, през която преминава цялото количество вода, а в края има резервоар с вместимост 1 000 литра. Методът е да се засече за колко време водата ще го напълни Русев обяснява, че данните няма да бъдат точни, тъй като мястото на река Струма, на което се извършват замерванията, е преди водоемът да е приел притока си от Палакарийския воден канал.\r\nОсвен това, спелеолозите алармират и за замърсяване на извора Врелото. Природозащитникът посочва, че този начин на изследване \"единствено може да навреди върху естествения баланс на карстовите води под земята и да доведе до непредсказуеми и непоправими последствия\".   ", "date": "2019.12.23", "title": "Експерти: Безсмислено е влагането на 1,89 млн. лв. за изграждане на тръба при р. Струма"}
{"url": "https://www.actualno.com/balkani/moshtna-eksplozija-na-benzinostancija-v-syrbija-petima-raneni-news_1418367.html", "text": "      Петима души бяха ранени при експлозия на бензиностанция в околностите на град Зворник в западната част на Сърбия, на 27 километра от Лозница, предава македонската медия “Макфакс“, цитирана от \"Фокус\".      Все още не е ясно какви са щетите, но видеокадри, публикувани в социалната мрежа показват, че експлозията е била много силна.\r\nСпоред сръбски медии взривът се е случил, след като автомобил е ударил колонка на бензиностанцията. Според тяхната информация има и загинали.\r\nНа мястото са пристигнали многобройни екипи на аварийните служби.   ", "date": "2019.12.23", "title": "Мощна експлозия на бензиностанция в Сърбия, петима ранени"}
{"url": "https://www.actualno.com/curious/6-te-zodii-koito-gi-chakat-golemi-promeni-prez-2020-news_1418285.html", "text": "      В навечерието на новогодишните празници всеки иска да повярва, че настъпващата година ще бъде благоприятна и изпълнена с чудеса и приятни изненади. Някой ще има късмет, но някой ще трябва да се потят, за да спечелят определени ползи. Нека разгледаме по-подробно кой от ги чакат големи промени през следващата 2020 година.           Овен За нарастващия импулсивен Овен началото на 2020 г. ще изглежда доста трудно. И всичко това, защото няма да му е лесно да споделя нищо с капризния и непоколебим Плъх. Всичко, което преди е било дадено лесно на Овена, сега ще бъде спечелено със забележителни усилия. Това ще бъде първата половина на годината. Но всички тези мъки не са напразни. До средата на лятото Овенът ще измисли тактиката за игра и ще продължи лесно да предприема неочаквани обрати на съдбата, което в крайна сметка ще му донесе финансова печалба и богат опит.   Рак Много интересни проекти очакват Рака през следващата година. Той няма да има време да влезе през 2020 г., когато върху него се излее море от печеливши предложения за работа. Ракът обикновено е скептичен и недоверчив към подобни неочаквани завои. Но този път си струва да се довери на съдбата и да вземете решение за това, което преди е изглеждало мираж. Ще има много работа и малко време да помисли за смъртта и живота. И това, разбира се, ще бъде от полза за Рака. С бърз старт в началото на годината, до края на пролетта, Ракът ще започне да събира първите плодове от своята старателна работа. Лъв        С голямо уважение към хората, Лъвът уверено се втурват към целта си и умело се справят с трудностите, които срещат по пътя си. Резултатите от усилията на Лъва ще са забележими в началото на първото десетилетие от годината. Знаейки, че Лъвът има голям запас от енергия, Плъхът непрекъснато ще се хвърля в по-сложни задачи. Няма да закъснеят щастието в любовта и благатата в семейния живот. Везни Аналитичното мислене и спокойният бизнес са качествата на Везните, които Плъхът ще оцени. Тази година всичко ще се получи по най-добрия начин, дори ако в началото ви се струва, че всички неща са обърнати с главата надолу. Толкова необходимо! Понякога подобно разтърсване и радикални промени в начина на живот помагат да се стигне до ново по-високо ниво. През следващата година може да очаквате преместване, промяна на работата или семейното положение. Но не се притеснявайте, всичко ще се случи по най-добрия начин за вас. Скорпион Годината на Белия плъх за упорития Скорпион ще бъде противоречива и нееднозначна. Сякаш първото полувреме ще се измерва, според приключенския ринга, след което, ще се преминава с нова сила. Разходите и паденията, ще бъдат не толкова болезнени, колкото през първите месеци на годината. Тук близките, ще помогнат да вземете правилните решения в Нова година и да не направите нищо глупаво.      Риби Основните късметлии на идната година ще бъдат мечтателите Риби. С правилното разпределение на енергия и отговорности Рибите ще успеят, както се казва, да разбият джакпота във всеки бизнес, който смятат за бизнес на живота си. Много е важно да не харчите енергията си за отрицателни мисли. Това, защото през Нова година 2020 ще привличате всичко, за което мислите, в живота си само от силата на мисълта. Погрижете се за здравето си, избягвайте токсичните хора и правете повече, за да ви доставят удоволствие. И глобалната промяна е точно зад ъгъла. ", "date": "2019.12.23", "title": "6-те зодии, които ги чакат големи промени през 2020"}
{"url": "https://www.actualno.com/europe/erdogan-isljamskite-ucheni-sa-doprinesli-za-naukata-news_1418357.html", "text": "      През последните 17 години Турция извърши скок в своето развитие във всички направления, включително в областта на науката и технологиите. Ние разширихме рамките на своите възможности, които някои чуждестранни кръгове се опитваха да ограничат.      Това заяви турският президент Реджеп Тайип Ердоган на форум в Истанбул, посветен на закриването на Годината на турския учен Фуат Сезгин.   Държавният глава подчерта, че не би било правилно да обвързваме развитието на научната мисъл единствено и само с постиженията на Запада, като при това се игнорира наследството на ислямските учени.\r\n„Това е или преднамерено преиначаване на фактите, или свидетелство за невежество“, каза Ердоган, цитиран от Анадолската агенция, предаде БГНЕС.   ", "date": "2019.12.23", "title": "Ердоган: Ислямските учени са допринесли за науката "}
{"url": "https://www.actualno.com/curious/dnes-se-sluchvat-chudesa-pojelajte-si-neshto-news_1418295.html", "text": "             Луната е в знак Скорпион до 18:35 ч. Време на емоционалната нестабилност. Зачестяват конфликтните ситуации, вътрешната агресивност у хората е готова да избие по всяко време. Стари обиди могат да избухнат с нова сила. Много хора изпитват отрицателни чувства и негативни емоции. Нужно е да се съхрани чувството за хумор, но без да преминава в злобен сарказъм. Енергията на този период действа на подсъзнанието на човека, пробужда в него странни предчувствия и го лишава от способността да контролира своите емоции. Уязвими са половите органи и дебелото черво.    Символи на деня – тризъбец, жезъл. Този лунен ден се отнася до последната балсамична фаза на лунния цикъл, както и всички следващи лунни дни. Това е доста приятен и тих ден от лунния цикъл, но това изисква рационално и ефективно разпределение на силите, тъй като енергията на деня, макар и стабилна, е много ограничена. Подобно на предходните лунни дни, настоящият ден е също посветен на духовното развитие. Денят идеално подхожда за медитативни практики, тъй като помага да се постигне пълно отпускане, необходимо за постигане на вътрешната хармония. Изострят се чувствителността и интуицията, може да получите вдъхновение. Денят е наситен с информация и ако внимавате за това, което се случва около вас, а също и да се вслушвате във вътрешния си глас, ще имате възможност да намерите отговори на нерешени въпроси или да видите истината за нещата и ако има трудности в променените обстоятелства, да намерите мъдро и ефективно решение.\r\nСмята се, че средствата дадени за благотворителност в този лунен ден, впоследствие се превръщат в придобивки, не само духовни, но и материални. Творческият подход ще помогне да се намерят нови начини за решаване на определени задачи. В този ден мислете само за прекрасни неща.\r\n27-ия лунен ден е добър период за провеждане на здравни и общоукрепващи комплекси. Препоръчва се внимателно да се извършват закаляващи процедури. Добре е да се даде на тялото физическо натоварване, но неговата интензивност трябва да бъде умерена. На двадесет и седмия лунен ден е препоръчително да се съблюдава умерено хранене. Днес е необходимо да се изключат от диетата картофи и цитрусови плодове. Полезна ще бъде постната храна. Добре е да се изключи употребата на алкохол.    Този лунен ден е подходящ за почивка. Добре е да го прекарате сред природата или да посветите деня на семейството, в общуване с по-старото поколение. Можете да правите това, което искате. Например да слушате музика, да гледате филми, да четете любима книга. Денят е подходящ за домашна работа.     Секс - В основата на секса трябва да стои духовната връзка, близостта между двамата, а не обикновената физиология. Покупки – Практически може да се купува всичко, което ви трябва, важното е покупката да не е твърде скъпа. Подстрижка – Подходящо е за всички, които се грижат за външния си вид и искат да направят впечатление, както и за промяна на имиджа. Подстрижката ще засили вашето обаяние и постигане на успех пред околните.   8 слънчев ден –Денят способства всички начинания, особено с елемент на авантюризъм. Проблемите започват да намират своето неочаквано решение. Добре е нищо да не се планира. Плановете може да се объркат. Живейте свободно и независимо, а не по график. ", "date": "2019.12.23", "title": "Днес се случват чудеса, пожелайте си нещо..."}
{"url": "https://www.actualno.com/crime/pijanijat-shofior-ubil-bebe-na-pytja-ostava-v-aresta-news_1418379.html", "text": "      Шофьорът, който на 19 декември в Русе, взела живота на бебе на 1 годинка, получи от съда мярка за неотклонение \"задържане под стража\". При тежкия инцидент средни телесни повреди получиха още две лица.      Съдът днес прие, че има опасност мъжът с инициали Д.Т. да се укрие и затова го задържа.   Определението на Окръжен съд – Русе подлежи на обжалване или протест пред Апелативен съд - Велико Търново. Задържаният е изписан от болница и е настанен в ареста.\r\n43-годишният мъж е управлявал лек автомобил „БМВ 316“ като неправоспособен водач и след употреба на алкохол с концентрация от 2,44 на хиляда в кръвта си.  До момента извършителят е осъждан общо 10 пъти, последно с присъда на Окръжен съд – Пловдив за грабеж, противозаконно проникване в чуждо жилище и изнасилване. Изтърпял е общо наказание от 5 години и 11 месеца лишаване от свобода и е освободен от затвора през 2015 г.\r\nПо делото са извършени огледи, разпитани са свидетели, изискани са справки, взети са проби от кръв и урина, назначени са медицински експертизи за установяване концентрацията на алкохол в кръвта на водача и преценка за евентуална употреба и на наркотични вещества. Автомобилът е иззет като веществено доказателство. Обвинението е за престъпление по чл. 343, ал. 4 от НК, за което се предвижда наказание лишаване от свобода за срок от 3 до 15 години.    ", "date": "2019.12.23", "title": "Пияният шофьор, убил бебе на пътя, остава в ареста "}
{"url": "https://www.actualno.com/curious/godishen-horoskop-za-telec-za-2020-godina-news_1417939.html", "text": "      Началото на новата година ще ви дари с много мъдрост.  Вашите прозрения ще ви водят по верния път.  Януари ще бъде силно начало за представителите на знака. Инвестирайте активно своята енергия и идеи, за да заложите процеса на успеха през цялата година.  През февруари може да усетите известна умора и това да намали активността ви. Ще ви бъде трудно да се справяте със задълженията си, а те ще се струпат повече от обикновено.  Помислете как да се разтоварите от дейности, които не са само ваши задължения, за да си освободите време, което да посветите единствено на вашите цели.      Началото на март няма да един от най-лесните периоди за вас, но не губете надежда. В средата на месеца  съдбата ще е благосклонна към вас и натоварването ви ще се намали значително. Това е време, в което  от изключително значение ще е творческият подход в работата ви и във всичко което правите.  Пролетта ще ви възнагради богато за положените усилия.   Април ще бъде вашият месец на любовта.  Самостоятелните представители на знака ще имат много възможности за срещи романтични преживявания.  Това е време за пътуване, нови познанства и освежаване на живота и връзката.  От 13 май до 25 юли Венера става ретроградна. Звездите предупреждават да сте внимателни с приема на алкохол. През този период не сключвайте брак. Можете да очаквате сериозни сътресения и промяна в отношенията, в това число и от нас от характер.  Възможно е обръщането към стара любов или окончателна раздяла с настоящата.\r\nПрез юни е възможно да си върнете стар дълг. Това е добро време за довършването на стари проекти, които отдавна чакат своя финал.  Юли ще бъде наситен с много любовни преживявания. Най-вероятно ще се върнат ваши забравени чувства. Преценете внимателно ситуацията и си припомнете причините, довели до раздяла преди. Началото на август ще бъдете господари на Съдбата си. Тогава ще може да планирате времето си, както ви е приятно и угодно. В края на месеца може да срещнете финансови трудности. Творческите личности сред вас ще имат неповторимо вдъхновение.  През септември изненадващо обстоятелство може да наруши предварително начертаните ви планове. Вашият бърз ум и адаптивност ще ви помогнат да се справите със ситуацията. Вероятно ще получите помощ от човек, който има повече възможности от вас.   Ще посрещнете октомври с повишен тонус и жизнени сили. Това е месец, в който ще имате успех във финансовата сфера.  Със сигурност няма да ви липсва и любов очакват ви много романтични моменти.\r\nПрез ноември ще са ви нужни повече усилия при осъществяването на личните ви цели. Ще имате чувството че всичко върви срещу Вас. Това може би е знак, че трябва да преосмислите приоритетите си. Последният месец на годината ще ви дари  с много щастие и заслужени победи. Насладете се на родовете на вашия труд и си поделете повече вълшебни моменти в празничния месец.\r\nПрез 2020 година Меркурий ще бъде ретрограден 3 пъти. През това време не започвайте нови проекти, не закупувайте носители на информация или друга техника, както средства за придвижване, като кола. Периодите на ретроградност на Меркурий са следните:       - от 17 февруари до 10 март;\r\n- от 18 юни до 12 юли;\r\n- от 14 октомври до 3 ноември Венера ще бъде ретроградна от 13 май до 25 юли. През този период не сключвайте брак. Можете да очаквате сериозни сътресения и промяна в отношенията, в това число и от финансов характер. Възможно е връщането на стара любов или окончателна раздяла с настоящата. Марс ще бъде ретрограден от 10-ти септември до 14-ти ноември. Това ще е период на намалена активност. Трудно ще намирате сили за осъществяването на намисленото. През това време бъдете внимателни при боравене с техника, оръжие, остри предмети и различни механизми.    ", "date": "2019.12.23", "title": "Годишен хороскоп за Телец за 2020 година"}
{"url": "https://www.actualno.com/goodnews/poljaci-kupiha-kamion-na-iranski-shofior-za-da-se-pribere-u-doma-news_1418247.html", "text": "      Ирански шофьор на камион, който се оказал загубен в Полша, след като автомобилът му се развалил на пътя, получи помощ от местни жители, които започнаха кампания за набиране на средства, предава AFP.      Поляците събрали достатъчно пари, за да купят на шофьора съвсем нов камион.   За няколко дни, зовът за помощ, публикуван на полски уебсайт, събрал повече от 250 хил. злоти в дарения (59 хил. евро) за шофьора на име Фардин Каземи, допълва агенция Фокус. \r\nКаземи, който не принадлежи към транспортна фирма и работи сам, е бил принуден да спи в своя развален камион, след като той се е повредил близо до полско градче, след като пропътувал повече от 5 хил. км.  Но местните жители донесли на шофьора храна и го подслонили за няколко дни, докато намерят решение на проблема му.\r\n„Много съм благодарен на прекрасната полска нация за (тяхната) гостоприемност“, коментира Каземи.   Той е носил пратка от стафиди до Полша и е трябвало да продължи пътя си до Чехия, за да получи друга стока, която да превози до Иран. След като историята на Каземи се разчула в интернет, полските шофьори на камиони се обединили и събрали пари и хора, които да помогнат на иранеца да поправи камиона си. Когато това се оказало невъзможно, те решили да съберат средства и да му купят нов. Такъв бил намерен, след като били събрани средства, но производителят – холандската фирма “DAF” – в последният момент се отказала от това да продаде камион на ирански гражданин от страх от американски санкции. Все пак организаторите на благотворителната кампания остават оптимистични, че Каземи скоро отново ще се върне на пътя.     ", "date": "2019.12.23", "title": "Поляци купиха камион на ирански шофьор, за да се прибере у дома "}
{"url": "https://www.actualno.com/society/medici-opynaha-palatki-pod-prozorcite-na-ananiev-news_1418375.html", "text": "      Медицинските здравни работници опънаха палатки през здравното министерство, след като чуха параметрите на подписания 2-годишен рамков договор между БЛС и НЗОК, предаде БГНЕС.      „Нашите искания ще продължат и е крайно време да изхвърлим думата протести. Крайно време е да заявим нашето право – да сме автономни професионалисти, които свободно да договарят своята позиция в системата на здравеопазването“, заяви Бойка Анастасова, съпредседател на Асоциацията на физиотерапевтите.   „Протест – не виждам срещу какво да протестирам. Това, което правя е да заявявам, което ми се полага и по Конституция“, категорична е тя.\r\nПреди седмица здравните работници опънаха палатки пред Министерски съвет с искане за цялостна реформа в системата.  Протестът принуди премиерът Бойко Борисов да свика спешна вечерна среща, на която присъстваха ресорният министър Кирил Ананиев и вътрешният Младен Маринов. ", "date": "2019.12.23", "title": "Медици опънаха палатки под прозорците на Ананиев "}
{"url": "https://www.actualno.com/plovdiv/promenjat-dvijenieto-v-plovdiv-trafikyt-se-zadrysti-news_1418333.html", "text": "      Обещаната промяна на режимите на светофарите в Пловдив е в ход, а макар и целта е да се избегнат задръстванията, точно това се получава в първите часове след промяната. На кръстовището на бул. \"Княгиня Мария Луиза\" и \"Източен\", например, въпреки промяната в десния завой, коли от крайната лента продължаваха да преминават и напред, както беше само до тази сутрин преди смяната на знаците.       Транспортният проект в Пловдив, който се оказа пълен провал точно в организацията на движението, включва и т.нар. умни светофари. Новата управа се зае да променя циклите, както и самата организация, но очевидно не е подбран подходящият момент, защото днес трафикът се оказа особено засилен и затруднен. ", "date": "2019.12.23", "title": "Променят движението в Пловдив, трафикът се задръсти"}
{"url": "https://www.actualno.com/society/valeri-todorov-otstranjavaneto-mi-ot-konkursa-za-direktor-v-bnr-e-nekompetenten-akt-news_1418250.html", "text": "      Доверието към СЕМ е достатъчно разколебано и е в критична точка. Призовавам и Комисията по културата и медиите, както и Министерството на културата да вземат отношения по този случай преди да бъде отнесен към европейските институции. Това се казва в обръщение на Валери Тодоров, който отпадна от надпреварата за генерален директор на БНР.       публикува пълния текст на обръщението на Тодоров, разпространено от БГНЕС.   „Във връзка с изявление на г-жа Ивелина Димитрова, председател  на техническата комисия на Съвета за електронни медии по избора на генерален директор на БНР, направено  на 20. 12. 2019 г., в което се  твърди че не отговарям на условията за участие в конкурса за генерален директор на БНР, тъй като не съм закрил участието си във фирма, съм длъжен да заявя следното:\r\nВ предоставен от мен нотариално заверен акт в СЕМ е видно, че още на 02.12. 2019 г. с решение на Общото събрание и нотариално заверен договор, съм прехвърлил управлението на фирмата и дружествените дялове на друго лице. Актът влиза в сила от момента на подписването му. Вписването в Агенцията е последващ акт, който може по различни обстоятелства да бъде забавен във времето и е независещо от мен обстоятелство. Но, въпреки това, вписването е станало часове след внасянето на документите ми за конкурса за генерален директор на БНР на 5.12. 2019 г.. Освен това, чл. 59 т. 2 от Закона за радиото и телевизията не посочва вписването в Търговския регистър като изискване и доказателство (прилагам цитат от ЗРТ по-долу).                     Смятам, че отстраняването ми от конкурса  е  тенденциозен акт и израз на недобра практика, пореден тревожен знак за състоянието на медийната среда и медийната регулация у нас. Въпросът е дали поради недостатъчна некомпенетност или със съзнателна умисъл СЕМ ме отстранява от конкурса и каква е целта на това действие. Ще напомня, че неведнъж без сериозни мотиви са отлагани или променяни сроковете за повеждане на конкурсите за генерални директори. Мога да дам само пример как в течение на 24 часа СЕМ обяви и отмени конкурса за генерален директор на БНТ. Регулаторът избра през 2013 г. генерален директор на БНТ, въпреки доказаното съдебно вписване за дружествено участие в управлението на фирма. На 23.08. 2017 г. СЕМ  избра генерален директор на БНТ въпреки  наличието на заведено съдебно дело срещу него. Подобна „прецизност“ сега  хвърля петно не само върху конкурса, но и върху медийната регулация и медийната практика. Призовавам СЕМ да преразгледа решението на Техническата комисия и да го свери с опитни юристи. Поредицата скандали с избора на генерални директори на БНР и БНТ доказват тази небходимост. Доверието към СЕМ е достатъчно разколебано и е в критична точка. Призовавам и Комисията по културата и медиите, както и Министерството на културата да вземат отношения по този случай преди да бъде отнесен към европейските институции.  През годините, когато управлявах БНР (2007 – 2013 г.), съвпаднали с тежката икономическа криза, БНР отбеляза високо и устойчиво развитие. Програмите достигнаха рекордни рейтинги и обхват на аудиторията. Извършени бяха първите експериментални цифрови излъчвания. Създадена  бе  уникалната хибридна интернет радиоплатформа БИНАР. Открити бяха три нови регионални радиостанции на БНР. Безпрецедентно развитие получи предавателната мрежа на БНР. Извършена беше техническа и технологична замяна и дигитализация  на ефирните студиа и на продуцентски студиа във всички програми. Открити бяха нови продуцентски центрове, изложбени зали. БНР се превърна в най-големият медиен партньор. Всичко това в рамките на отпуснатия бюджет. Плановете за приходите бяха преизпълнявани. Нито веднъж в рамките на медията не е възниквал проблем със свободата на словото и етичните стандарти.\r\nПоставям въпроса дали не е време радикално да се преразгледа дейността и работата на СЕМ, като членовете на медийния регулатор бъдат избирани чрез  конкурс, да се вкара обществена квота в обществения регулатор, да се извършва регламентираната в ЗРТ ротация на членовете, за да се преодолеят зависимостите в него, а също така да се въведе обществен надзор в медийния регулатор чрез Обществен съвет на електронните медии, предлаган от мен по-рано през годините. Също така да се премахнат редица проблемни клаузи в ЗРТ, включително изискването за оттегляне на кандидатите от управлението на дружества преди участието им в конкурсите за генерални директори и  издигането им за членове на управителните съвети на БНР и БНТ, непризнаването на трудов стаж по време на мандатите им и др. Ще чакаме ли да заемем следващото непрестижно място в индекса за медийните свободи?”.   Новият конкурс бе обявен няколко месеца след избора на . На 17 октомври СЕМ прекрати предсрочно мандата му след на ефирното излъчване на програма \"Хоризонт\" за близо 5 часа на 13 септември и след Силвия Великова. Всичко това породи сериозно напрежение в радиото. Впоследствие Комисията за регулиране на съобщенията глоби радиото с .    До 8 януари СЕМ трябва да обяви кои от сегашните кандидати са допуснати до участие в конкурса. Изслушванията им ще са на 20 и 21 януари. Ден след това – на 22 януари, ще бъде обявен новият шеф на БНР. ", "date": "2019.12.23", "title": "Валери Тодоров: Отстраняването ми от конкурса за директор в БНР е некомпетентен акт"}
{"url": "https://www.actualno.com/asia/petima-osydeni-na-smyrt-za-ubijstvoto-na-kashogi-news_1418279.html", "text": "      Петима души са осъдени на смърт заради убийството на журналиста Джамал Кашоги, съобщи прокуратурата на Саудитска Арабия, цитирана от АФП.      Държавният прокурор на кралството заяви, че на смърт да осъдени петима души, замесени в убийството, а още трима души са осъдени на общо 24 години затвор.   Известния саудитски разследващ журналист Кашоги бе убит в саудитското консулство в Истанбул от екип на саудитски агенти. Саудитската прокуратура заяви, че убийството е плод на „престъпна операция” и повдигна обвинения на 11 души, чиито имена не се съобщиха. Експерт на ООН заяви, че убийството „несъдебна екзекуция”\r\nУбийството на журналиста потресе целия свят. Предполага се, че заповедта за неговото ликвидиране е издадена от влиятелния саудитски престолонаследник принц Салман, но това не може да бъде доказано.  Престъплението стана причина за напрежение в и без това сложните отношения между Турция и Саудитска Арабия, които спорят за влияние в региона на Близкия изток. Президентът Реджеп Тайип Ердоган многократно е настоявал международните институции да се намесят, за да бъде изяснена истината около това скандално убийство.\r\nКашоги изчезна на 2 октомври 2018 година при посещението в саудитското генерално консулство в Истанбул. Той бе отишъл там, за да получи документи, необходими му за развод и сключване на брак с туркиня. Турските власти разполагаха с данни, че той е бил жестоко измъчват в сградата на консулството, а след това е бил убит. Позовавайки са на аудиозаписи турското правителствено издание Yeni Safak съобщи, че при изтезанията на журналиста са били отрязани пръстите му, а накрая и главата му. На тези записи се позоваха и други медии, но турските власти не ги показаха на широката общественост, припомня БГНЕС.    ", "date": "2019.12.23", "title": "Петима осъдени на смърт за убийството на Кашоги"}
{"url": "https://www.actualno.com/asia/turizym-pokraj-mineralni-izvori-nosi-na-turcija-1-mlrd-news_1418149.html", "text": "      Минералните извори в Турция са генерирали приблизително 1 милиард долара приходи от около 3 милиона туристи, включително 750 000 чужденци през цялата 2019 г., заяви ръководителят на Асоциацията за термично здраве и туризъм (TESTUD).      Най-вече туристи от Китай, Германия, Южна Корея, Япония, Русия, САЩ, Обединеното кралство, Малайзия, Испания, Бразилия, Азербайджан, Норвегия и Люксембург идват в Турция за целите на термичния туризъм, заяви Явуз Йълък пред Aнадолската агенция..   Сред другите страни, които проявили голям интерес, са Чехия, турската република Северен Кипър (TRNC), Грузия, Туркменистан, Кувейт, Бахрейн и Иран, добави Йълъk.\r\nМедицинският туризъм в Турция се превърна в процъфтяващ сектор, като стотици хиляди чужденци посещават Турция годишно за здравни дейности като хирургически операции, естествени минерални води и трансплантация на коса.  Турция представя на чуждестранни пациенти висококачествено лечение с по-ниски разходи в сравнение с Европа, САЩ и други западни страни, твърди в. „Sabah“, цитиран от БГНЕС.\r\nЙълък освен това подчертава, че въпреки по-малкия брой туристи от Германия, Италия, Чехия и Израел, има по-голям приток на валута поради пътувания, свързани с посещение на културни обекти,  направени в допълнение към термалния туризъм.   „Чуждестранните туристи, които харчат средно 650-750 долара в системата за настаняване на база „ол инклузив“,  достигат над 1000 долара за алтернативен туризъм, като по този начин осигуряват повече валутен приток към страната ни“, продължи той. \"В този контекст нашата страна, която е богата на туризъм, трябва да се съсредоточи върху термичното здраве и алтернативния туризъм.\"    TESTUD е създадена през 2017 г. и има 183 членове, състоящи се от болници, термични съоръжения, рехабилитационни центрове и здравни специалисти. ", "date": "2019.12.23", "title": "Туризъм покрай минерални извори носи на Турция $1 млрд. "}
{"url": "https://www.actualno.com/society/koga-i-kak-mojem-da-vyrnem-podarycite-ot-praznicite-news_1418277.html", "text": "      Връщането или замяната на закупен от физически магазин подарък е въпрос на добра воля на търговеца, а не на законодателното положение. Затова нашият съвет към хората е преди покупка да проверят дали конкретният обект или верига предоставят въпросното право. Нека този ангажимент и условията за изпълнението му да са писмено изразени– на касовата бележка, в търговската зала, като политика на фирмата. Това каза в навечерието на Коледно-новогодишните празници пред ТВ+ Игнат Арсенов от Комисията за защита на потребителите.      Той потвърди, че все повече български търговци прилагат тази добра практика, като обикновено става дума за право на замяна в рамките на месец от датата на покупката. „Трябва да реагираме максимално бързо – след Коледа, след Нова година, за да заменим подаръка“, обърна внимание експертът. По думите му практиката показва, че най-често потребителите искат замяна на артикула с друг от същия вид заради неточен размер или неподходящ цвят и по-рядко прибягват до съвършено различна стока.   „Когато подаръкът е закупен онлайн, имаме по закон право 14 дни, в които можем да го върнем на търговеца и да се получат парите обратно. Обикновено разноските за пощенските разходи са за сметка на потребителя, тъй като той е получил точно това, което е поръчано, но все пак иска да се откаже от него“, обясни Арсенов. Той уточни, че определени стоки и услуги са изключени от правото на отказ и даде примери с хотелските настанявания, билетите за транспорт или концерт с конкретни дати и часове. „Стоки, които са свързани с хигиената или такива, които бързо се развалят – например, един букет рози няма как да го върнем или храна, ако е закупена“, допълни той. Същото важи и за всичко изработено по индивидуална поръчка.\r\nИгнат Арсенов подчерта, че независимо дали подаръкът е от електронен или от физически магазин, финансовият документ трябва да се пази, тъй като той удостоверява от кого и кога е направена покупката. „Този, който подарява подаръка, трябва да знае, че следва да пази касовата бележка така, както когато купува за себе си. Може да не я дава с подаръка, но е важно да я пази, за да бъде предоставена в случай, че се стигне до желание на замяна. Ще се разбере каква е цената, но идеята е да имаме повече права“, добави Арсенов. „Когато се заменя, ние може да изберем по-скъпа стока. Тогава трябва да знаем цената, за да сме наясно колко ще доплатим, за да не се окажем измамени“, посочи още той.  В случай че стоката е дефектна или не отговаря на описанието, може да се претендира съответно за поправка, замяна или разваляне на договора.„Особеността при установен дефект е, че потребителят няма да има право директно да иска връщане на парите обратно. Преди това ще може да претендира за ремонт или замяна с нова. Едва ако това не бъде или не е възможно да бъде осъществено, или търговецът откаже да го направи, потребителят може да си поиска парите обратно“, каза още той. ", "date": "2019.12.23", "title": "Кога и как можем да върнем подаръците от празниците?"}
{"url": "https://www.actualno.com/bgfootball/vijte-simeon-slavchev-kato-malyk-v-agitkata-na-levski-snimka-news_1418320.html", "text": "      В неделя привлече и представи първото си зимно попълнение - Симеон Славчев. Първите думи на българския национал бяха, че това е сбъдната мечта за него, тъй като е привърженик на \"сините\" от малък.      \" \", сподели Славчев. Част от привържениците помислиха, че това са само част от обичайните изказвания при трансфер, които се ползват и за да се харесат на феновете.    Това, оказва се, далеч не е така. Веднага след трансфера му Славчев използва социалните мрежи, в които сподели няколко снимки със \"синия\" екип, а днес бяха разпространени и фотоси, които доказват неговите думи. На една от тях се вижда как с шал и зимна шапка на \"сините\" от  2002 година подкрепя Левски срещу Щурм (Грац) в мач от турнира за Купата на УЕФА. Друга снимка пък е именно от сектор Б и държи със свой приятел двупръчково знаме. .   ", "date": "2019.12.23", "title": "Вижте Симеон Славчев като малък в агитката на Левски (СНИМКА)"}
{"url": "https://www.actualno.com/politics/za-goljama-chast-ot-zashtitenite-zoni-v-bylgarija-ot-natura-2000-ne-e-opredelen-rejim-za-opazvaneto-im-news_1418334.html", "text": "      Управлението на мрежата с цел защита на околната среда и местното население все още не е ефективно, установи Сметната палата с одита на изпълнението „Ефективност на управлението на мрежата НАТУРА 2000 с цел защита на околната среда и местното население в зоните от мрежата” за периода 2016 - 2018 г., съобщиха от ведомството.  Заради това България е обект на наказателна процедура от страна на Европейската комисия.       При изграждане на мрежата НАТУРА 2000 се наблюдават следните пропуски в действията на МОСВ , които са довели до значително забавяне в изпълнението на дейностите:   - пропуски в хармонизирането на националното законодателство и непълно  транспониране на изисквания от Директива 92/43/ЕИО за опазване на естествените местообитания и на дивата флора и фауна и от Директива 2009/147/ЕО относно опазването на дивите птици за птиците;\r\n- от министъра на околната среда и водите не са издадени към 31 юли 2019 г. заповеди за обявяване на 211 от общо 341 одобрени зони в България от Европейската комисия. Това е трябвало да стане в срок шест години от одобрението , но за повечето зони без заповеди този срок е изтекъл. Поради забавянето на заповедите за обявяване на защитените зони не са определени режими за опазването им, което е причина за стартирането от Европейската комисия на наказателна процедура. Създаден е сериозен риск за бъдещ разход на публичен финансов ресурс поради неизпълнение  на целите на екологичната политиката на ЕС.  За , попадащи в защитени зони без издадени заповеди за обявяване, не е ясен предметът и целите на защитената зона, общата площ, описа на имотите, както и забрани или ограниченията на дейности и др. Това създава риск да се предприемат действия, водещи до увреждане или унищожаване на местообитания или видове, и се ограничава възможността за получаване на компенсаторни/инвестиционни плащания за пропуснати ползи и извършени разходи;\r\n- липсва стратегическа рамка на дългосрочна политика. Министърът на околната среда и водите не е изготвил Национална стратегия за опазване на биологичното разнообразие и Национален план за опазване на биологичното разнообразие.\r\nОрганизацията за управление на мрежата не е ефективна поради отсъствие на работещ механизъм за ефективна комуникация и координация между участващите органи и субекти на национално, регионално и общинско ниво, неправителствения сектор;       - при финансиране на изпълнението на мерките не е осигурена надеждна управленска информация, която да дава възможност за обективна оценка и прозрачно отчитане на публичните разходи и резултата от тях.\r\nНационалната приоритетна рамка за действие за НАТУРА 2000 (НПРД) определя необходимото финансиране за изпълнението на мерките, предвидени за мрежата от защитени зони НАТУРА 2000. Бюджетът в евро на Националната приоритетна рамка за действие за НАТУРА 2000 за периода 2014-2020 г. възлиза на около 1,585 млрд. евро. От тези средства 94 на сто са от Европейски структурни и инвестиционни фондове, 4 на сто от други източници и 2 на сто е национално финансиране от държавния бюджет.\r\nПроследяването на напредъка и постигнатите резултати от реализирането на  мерки и дейности от НПРД е значително затруднено, тъй като не е изградена предвидената Система за мониторинг, контрол, допълване и актуализация на Националната приоритетна рамка за действие за 2014-2020, което затруднява събирането на актуална и пълна информация за изпълнението и невъзможност на измерване и определяне на постигнатия очакван напредък от мрежата;\r\n- отсъстват данни за видовете, птиците и местообитанията с в България и данни за степента на съхранение и подобрение на биологичното разнообразие в защитените зони от мрежата;\r\n- няма измеримост на състоянието на местообитанията и на видовете в България , която да показва степента на съхранение и подобрение на природозащитното състояние.      От МОСВ е идентифицирана липсата на ефективен механизъм за управление на мрежата НАТУРА 2000 и необходимостта от усъвършенстване на нормативната уредба.\r\nНа министъра на околната среда и водите са дадени девет препоръки, а на министъра на земеделието, храните и горите – две препоръки, като следва да се предприемат мерки за изпълнението им в срок до 31.12.2020 г. ", "date": "2019.12.23", "title": "За голяма част от защитените зони в България от НАТУРА 2000 не е определен режим за опазването им"}
{"url": "https://www.actualno.com/society/pazete-domashnite-si-lubimci-po-praznicite-news_1418262.html", "text": "      В дните между Коледа и Нова година се очаква пик на изгубените домашни любимци заради стреса, който предизвикват фойерверките и пиратките. Затова от българския офис на международната организация за защита на животните „Четири лапи“ съветват собствениците на кучета, котки и други домашни любимци да ги предпазят и да намалят стреса им покрай празничната пукотевица.      „Според проучвания, всяко второ куче изпада в панически страх при гърмежите, съпътстващи празничните дни преди и след Нова година. Когато животното е навън, рискът да се отскубне от повода и да избяга не трябва да бъде подценяван,“ обяснява д-р Марина Иванова от „Четири лапи“. „Паническите пристъпи се характеризират с учестено дишане и загуба на ориентация. Инстинктивно животното търси най-близкото място, в което да намери сигурност и да се скрие. Не са рядкост и случаите, при които загубило ориентация куче излиза на пътното платно и става жертва на инцидент.“   За да бъдат предстоящите празници само повод за радост, експертите на „Четири лапи“ съветват собствениците да извеждат своите кучета на кратки разходки на познати места, в светлата част на деня и само на повод. Оборудването на домашния любимец с проследяващо устройство и светеща каишка е добра защита срещу изгубване, а идентифицирането с микрочип, освен че е задължително по закон, е и най-добрият начин да бъде открит собственикът на изгубено четириного.\r\nОт „Четири лапи“ също така споделят и някои прости стъпки, които собствениците на изгубили се кучета е добре да предприемат: „При пристъп на паника домашният любимец често побягва към дома или се скрива в най-близката гъста растителност. След като паниката поотмине, животното обикновено се връща на мястото, където се е отделило от собственика си. Затова е добре още от самото начало в търсенето му да се включат повече хора, като един да остане на мястото, където за последен път е видян четириногият любимец, а останалите постепенно да разширяват кръга на търсене, като задължително първо се проверят познатите маршрути към дома. Още в началото на търсенето е добре да бъдат пуснати снимки на изгубеното животно в социалните медии и специализираните сайтове с обяви, като също така се следят и публикациите за намерени животни,“ споделя д-р Иванова. Ако въпреки всичко в рамките на няколко часа домашният любимец не бъде открит, трябва да се пристъпи към разлепване на обяви със снимка в кварталните зоомагазини, ветеринарни клиники, супермаркети или спирки на градския транспорт, както и да бъде потърсена информация от най-близките приюти.  За да се намали стреса на четириногия член на семейството вкъщи, лекарите на „Четири лапи“ съветват да се затворят плътно прозорците и да се спуснат завеси, за да се намали шума и ярката светлина. Също така, да се осигури спокойно и тъмно място, наподобяващо бърлога, в което домашният любимец да може да се скрие и да се чувства защитен - за предпочитане в килер, баня или дори под леглото. Нивото на стрес може да се понижи, ако пуснете успокояваща музика, както и като галите, гушкате и говорите успокоително на своя питомец. От „Четири лапи“ препоръчват употреба на успокоителни за животни само след консултация с ветеринарен лекар, който познава добре темперамента на животното. Не бива да бъдат забравяни и отглежданите навън кучета и котки, като съветът на специалистите е да им се осигури защитен от шума подслон, в който животните да се чувстват сигурни. ", "date": "2019.12.23", "title": "Пазете домашните си любимци по празниците"}
{"url": "https://www.actualno.com/curious/luboven-horoskop-za-23-27-dekemvri-news_1418234.html", "text": "       Овен       Ще се чувствате спокойни и сигурни. Можете да разчитате на подкрепа от страна на партньора, особено ако се нуждаете от финанси или съвет, свързан с пари и инвестиции. Телец През новата седмица социалният и любовният ви живот ще се слеят в едно. Очакват ви вълнуващи срещи, които ще предизвикват страхотни емоции!   Близнаци Знаете, че краят на всяка година е белязан от равносметки. Отделете време, в което да споделите вашите амбиции, свързани с кариерата с любимия човек. Рак     Трябва да промените перспективата си и да „влезете в обувките” на половинката си. Това е единственият начин да проумеете някои действия. Лъв Не забравяйте в цялата празнична еуфория да покажете своята любов и благодарност към любимия човек. Не се изолирайте емоционално.  ", "date": "2019.12.23", "title": "ЛЮБОВЕН хороскоп за 23-27 декември "}
{"url": "https://www.actualno.com/europe/balotaj-na-prezidentskite-izbori-v-hyrvatija-news_1418196.html", "text": "      Президентът-консерватор на Хърватия ще се изправи на балотаж срещу бившия ляв премиер, след като националист фолк звезда спечели голяма част от крайнодесните избиратели и се класира трети, пише АФП.      Силно оспорваният вот на първия тур сигнализира за възраждане на популизма в балканската държава, бореща се с приток на мигранти по своите граници, емиграция и ширеща се корупция.   Освен това Хърватия очаква да разбере кой ще бъде държавен глава, в момент, в който страната се подготвя да поеме ротационното председателство на Европейския съюз през новата година.\r\nСлед почти изцяло преброени бюлетини, левият бивш премиер Зоран Миланович получава най-много гласове - 29,56%, според избирателната комисия.  Действащият президент Колинда Грабар-Китарович събра 26,7%, завършвайки второ място само на два пункта пред 57-годишния крайнодесен певец Мирослав Скоро.\r\nСкоро, чиито патриотични фолклорни мелодии бяха хит през 90-те години на миналия век, спечели близо една четвърт от гласовете с обещания за помилване на прословут военен престъпник и разполагане на войски по границата, които ще спират мигрантите.\r\nНо според анализатори, резултатите от първия кръг показват, че електоратът на Хърватия се измества вдясно - въпреки че лагерът е разделен на две.       51-годишната Грабар-Китарович  стана първата жена президент на Хърватия - до голяма степен церемониална роля - през 2015 г. с подкрепата на ХДС, която водеше Хърватия през последните три десетилетия. По време на мандата си тя често се колебаеше между умерената и националистическата фракции. Сега тя е изправена пред нелеката задача да обедини двете крила на партията на балотажа на 5 януари.\r\nАко тя се провали, анализатори твърдят, че това би създало проблеми за умерения премиер на ХДС Андрей Пленкович, когато той се яви на парламентарните избори догодина.\r\nМеждувременно на неговото правителство ще бъде възложено да ръководи председателството на ЕС за шестмесечен мандат, като на дневен ред ще бъдат трънливи въпроси като Брекзит и предложенията за членство в Общността на Западните Балкани.\r\n\"Хърватия отиде вдясно и това се отрази на изборите\", заяви политическият анализатор Тихомир Чипек, като добави, че вотът в страната отразява тенденциите в други части на Европа. \"Радикалната десница показа силата си. Ще видим дали тя ще бъде повторена и на парламентарните избори\", добави той.\r\nМеждувременно левицата изглежда се обединява около Миланович, 53-годишен, който беше министър-председател от 2011 до 2016 г. и произхожда от опозиционната хърватската социалдемократическа партия. Той се опитва да се върне на политическата сцена с обещание да превърне Хърватия в \"нормална\" либерална демокрация с независима съдебна система и уважение към малцинствата.      Хърватия може да е магнит за туристите, но не е рай за местните жители, на които им е омръзнало от слаба икономика и ширеща се корупция.\r\nПравителството се бори най-вече да спре онези хървати, които заминават в по-заможните държави от ЕС за по-добро заплащане и професионални възможности. Мнозина, които напускат, също определят като причина корупцията и лошите обществени услуги, като основни мотиви за емиграция.\r\nВ същото време властите заеха твърда позиция срещу мигранти от Азия, Близкия Изток и Северна Африка, които се опитват да се промъкнат през границите на страната по пътя към Западна Европа, припомня БГНЕС. ", "date": "2019.12.23", "title": "Балотаж на президентските избори в Хърватия"}
{"url": "https://www.actualno.com/starazagora/odejala-i-lakomstva-dariha-starozagorskite-syvetnici-na-decata-ot-centrovete-ot-semeen-snimki-news_1418290.html", "text": "      40 топли одеяла и спално бельо и торбички с лакомства за Рождественските празници общинските съветници на Стара Загора. С подаръците днес те зарадваха децата от центровете за настаняване от семеен тип в града.          Средствата за подаръците старейшините събраха на коледното си тържество, на което разиграха търг и томбола, за да осъществят идеята си.   „Да зарадваме децата, които са лишени от родителска грижа, бе първата ни съвместна обществена инициатива и се радвам, че колегите откликнаха с желание. Всеки от нас включи в импровизирания търг свои вещи, които останалите откупувахме. Така се събра достатъчно голяма сума, за да бъдем наистина полезни“, сподели председателят на Общинския съвет Мария Динева. ", "date": "2019.12.23", "title": "Одеяла и лакомства дариха старозагорските съветници на децата от центровете от семеен (СНИМКИ) "}
{"url": "https://www.actualno.com/society/ombudsmanyt-s-shest-merki-sreshtu-sysedskite-vojni-news_1418226.html", "text": "      Омбудсманът Диана Ковачева изпрати писмо до министъра на регионалното развитие и благоустройството Петя Аврамова в Закона за управление на етажната собственост (ЗУЕС).      „Макар че законът установи някои добри практики, съществуват все още редица проблеми в отношенията между собствениците в сгради в режим на етажна собственост, както и между собствениците и органите на централната и местната власт“, пише доц. Ковачева. Тя посочва, че препоръките са провокирани от множеството жалби и сигнали, които постъпват в институцията, основно заради скандали във входовете и неразбирателство между съседите, когато трябва да се събират средства или да се извършват спешни ремонти.   Сред препоръките на омбудсмана за промени в закона е увеличаване на правото на местните власти да упражняват контрол по прилагането на закона. „В своята работа непрекъснато се сблъсквам с проблеми на гражданите, при които основният принцип на закона - „саморегулацията“ не е изпълним. В много случаи собствениците не могат да стигнат до еднозначно решение и да управляват правилно етажната собственост. Това води до засилено напрежение сред живеещите в сгради в режим на етажна собственост. В тези случаи те имат нужда от местните власти, които да служат за арбитър по възникналите проблеми между тях.\r\nДруго предложение на омбудсмана е да се прецизира уредбата на вноските за управление и поддръжка на сградата по отношение на собственици, които не обитават жилищата си. Според сега действащия закон, те могат да не плащат, което води до несправедливо разпределение на разходите.  „В този смисъл е добре да се обмисли възможността при разпределянето на разходите за поддръжка на общите части същите да се дължат от собствениците без оглед обитаемостта на самостоятелните им обекти предвид разходите за абонаменти и услуги в сградата, които се плащат непрекъснато“, пише още омбудсманът.\r\nОблекчаване на кворумите за провеждане и вземане на решения на общото събрание на собствениците, е друга от препоръките на доц. Ковачева. Това е необходимо с оглед на нарастващия брой необитаеми жилища в сградите и на незаинтересовани собственици, които не присъстват на общите събрания в сгради в режим на етажна собственост.   Писмото на омбудсмана е свързано и с инициативата на Министерството на регионалното развитие и благоустройството за изготвяне на проект за изменение на ЗУЕС. Срокът за предоставяне на идеи за промяна беше до 15 април т.г., но и до момента няма публикуван проект за обществено обсъждане.    „Надявам се, че изложените проблеми и препоръки ще бъдат обсъдени и взети предвид при изготвянето на законопроекта“, пише доц. Ковачева до министър Аврамова. ", "date": "2019.12.23", "title": "Омбудсманът с шест мерки срещу съседските войни"}
{"url": "https://www.actualno.com/politics/prezidentyt-rumen-radev-udostoi-turskija-poslanik-s-orden-madarski-konnik-news_1418270.html", "text": "      Президентът Румен Радев удостои турския посланик с орден „Мадарски конник“ първа степен.      Висшето държавно отличие е за големите заслуги и принос на дипломата за развитието на българо-турските отношения и сътрудничество.   Президентът отбеляза, че с негово съдействие бяха организирани редица срещи на високо политическо ниво и беше задълбочен двустранният политически диалог.\r\n„Искам специално да откроя динамичното двустранно икономическо сътрудничество и устойчивия ръст на стокообмена между нашите държави“, отбеляза Румен Радев.  Държавният глава посочи като успешни проектите в областта на енергетиката, които са от изключителна важност в цяла Югоизточна Европа.\r\n„Нашите държави се радват на много добри и динамични добросъседски отношения във всички сфери. В този смисъл хората, живеещи в двете държави, се стараят да допринасят като приятелски отношения“, открои от своя страна турският посланик.   Хасан Улусой посочи, че през последните две години са осъществени над 120 визити между държавните власти на България и Турция и са осъществени над 30 културни и социални събития в посолството..    „Това показва как две държави тясно могат да си сътрудничат и да работят заедно“, каза още посланикът. Улусой, чиито мандат изтича, в заключение заяви, че си тръгва, но България чувства като втори дом.\r\nПрипомняме, че през май турският посланик у нас поиска в училище. Вижте какво каза тогава президентът Радев в  ", "date": "2019.12.23", "title": "Президентът Румен Радев удостои турския посланик с орден \"Мадарски конник\""}
{"url": "https://www.actualno.com/starazagora/rojdestvenski-bogoslujenija-za-starozagorskite-mirjani-news_1418283.html", "text": "      Рождественски богослужения ще отслужи за старозагорци по време на празниците Старозагорският митрополит Киприан.      Първата служба в програмата на Негово високопреосвещенство е на 24 декември, вторник, когато се отбелязва Бъдни вечер. В 9:30 часа в Катедралния храм \"Св. Николай Мирликийски” той ще отслужи  Полунощница, Утреня, Царски часове, Вечерня със света Василиева литургия. В първия ден на Рождество Христово в същия храм отново от 9:30 часа ще бъдат отслужени Утреня и света Златоустова литургия. От 15 до 17 часа в Митрополитския дом митрополитът ще приема поздравления от своите епархиоти и гости, на които ще преподаде Архипастирски благослов за празника на Богорождението. На 26 декември, Събор на Пресвета Богородица от 9:30 часа той ще отслужи утреня и света Златоустова литургия в храма \"Рождество Богородично\" при Шипченския манастир в град Шипка.   На Стефановден - 27 декември, петък, Архиереят ще служи в Бачковския манастир „Успение Богородично“. ", "date": "2019.12.23", "title": "Рождественски богослужения за старозагорските миряни"}
{"url": "https://www.actualno.com/politics/premieryt-inspektira-remontiranija-pyt-krichim-mihalkovo-smoljan-news_1418323.html", "text": "      „Изпращаме успешна година, с голям ръст на икономиката, стабилни финанси, с трайно повишение на доходите. От папата до Белия дом най-важните хора в света дадоха оценка за България, имаме етнически мир, а регионите са в растеж“.      Това заяви министър-председателят Бойко Борисов при инспекцията на ремонтираните над 36 км от третокласния път III-866 Кричим - Михалково – Смолян. Инвестицията в трасето е по ОП „Региони в растеж“ и е за над 52 млн. лв., съобщиха от правителствената пресслужба.   Третокласният път е основна пътна връзка за жителите на Михалково, Кричим и Девин с град Смолян и к. к. „Пампорово“. Участъкът осигурява и бърз достъп до път І-8 Пазарджик - Пловдив. По време на огледа на трасето заедно с премиера Борисов бе заместник-министърът на регионалното развитие и благоустройството Николай Нанков.\r\n„Това е изключително важен пробив за Смолян, за бизнеса, за целия регион, за туризма. Беше дупка до дупка, нито беше укрепен. Всичко вече е с нови мантинели – 30 километра, с бетонни стени направено. Ето и мрежи – за да може да предпазват напролет, като дойдат срутищата“, отбеляза премиерът Борисов. Той изтъкна, че стотици хиляди тонове скална маса е била изнесена и след това е била изградена мащабната подпорна стена.  Премиерът Бойко Борисов посочи, че строително-ремонти дейности по участъка приключват за по-малко от 8 месеца. По думите му преди това е имало изключително тесни трасета, по които не е могло да се завива. А в момента и пешеходците се движат спокойно, заради разширения и направени тротоари.\r\nМинистър-председателят Бойко Борисов добави, че догодина по това време ще има още един пробив за Гърция – към ГКПП Рудозем-Ксанти, което ще е от изключителна полза за бизнеса и туризма в региона.   Премиерът Борисов каза още, че правителството е насочило вниманието си към Родопите, Северна България и Северозапада, за да се гарантира развитието им. „Трябва да браним работниците като зениците на очите си, защото те дават Брутния вътрешен продукт“, подчерта премиерът Борисов по време на инспекцията на един от най-живописните пътища у нас.    Участъкът, на който Борисов направи оглед, е разделен на два лота - 22 и 23. Лот 22 започва от кръстовището за стената на яз. „Цанков камък“ при Михалково и преминава покрай язовир „Въча“ . Този участък е с дължина 21,1 км.  Той вече е с нова  пътна настилка, подобрено отводняване, нова маркировка, пътни знаци и ограничителни системи. Ремонтиран е и  мостът над река Чурековска в село Михалково. По проекта са изградени 10 подпорни стени с различна височина от 2 до 6 метра. По трасето са монтирани високоякостни мрежи за предотвратяване свличането на камъни и земни маси.\r\nВ лот 23 е участъкът от изхода на Кричим до яз. „Въча“ . И в този участък са изградени подпорни и укрепителни стени с различна височина,  укрепени са откосите с високоякостни мрежи. В този участък са ремонтирани 4 големи мостови съоръжения и тунела „Кричим”, с дължина 130 м. Тунел „Кричим“ е изграден през 1963 г., като от тогава досега не беше ремонтиран. Съоръжението е с нова хидроизолационна и дренажна система, нова пътна настилка, тротоари, енергоефективна осветителна система и др.  ", "date": "2019.12.23", "title": "Премиерът инспектира ремонтирания път Кричим-Михалково-Смолян "}
{"url": "https://www.actualno.com/society/vijte-koga-shte-dojde-snegyt-news_1418240.html", "text": "      Снегът ще се отложи за след Коледа, в дните до Нова година. Това съобщи за БНТ синоптикът Анастасия Стойчева.      \"На 24 декември температурите ще останат малко по-високи от обичайните. През всички дни от самата Коледа ще има преваляния, те ще са слаби, предимно в планините. Там валежите ще са главно от сняг\", каза тя.   Доста по-различно ще е времето след Коледа. Още на Бъдни вечер, по Коледа и в Деня на бащата, 26 декември, се очаква силен студен вятър, със скорост на поривите около и над 100 километра в час. Сняг ще падне в планините и по високите полета на Западна България.\r\nНа 28 и 29 декември ще нахлува голяма порция студен въздух с доста ниски температури, а в резултат на Средиземноморски циклон валежите ще са по-съществени и ще са от сняг. Ще се образува снежна покривка, допълни още Стойчева.  След Нова година температурите отново ще тръгнат нагоре. Възможно е да посрещнем 1 януари с пролетни температури над 10 градуса. ", "date": "2019.12.23", "title": "Вижте кога ще дойде снегът!"}
{"url": "https://www.actualno.com/europe/allseas-sprja-izgrajdaneto-na-severen-potok-2-news_1418224.html", "text": "      Швейцарската компания Allseas е изтеглила от Балтийско море специалните кораби, които полагат тръбите на „Северен поток-2”, предаде агенция „Блумбърг”.      Причината са санкциите на САЩ срещу руските газопроводи, които влязоха в сила в нощна срещу събота. Allseas отказа коментар за колко време е отложен проектът, предаде БГНЕС.   Припомняме, че на 17 декември сенатът на САЩ отправи ясен сигнал, че руските \"Северен поток 2\" и \"Турски поток\" ще имат сериозни проблеми със санкциите. Повече може да видите в  ", "date": "2019.12.23", "title": "Allseas спря изграждането на \"Северен поток-2\""}
{"url": "https://www.actualno.com/cosmos/otkriha-planeta-goljama-kolkoto-zemjata-news_1418209.html", "text": "      Нашият район в Космоса се оказва доста населен от към планети. Астрономите са открили нова екзопланета само малко по-голяма от Земята, в орбита около звезда червено джудже, само на 66,5 светлинни години от нас.      Учените смятат, че тази екзопланета е отличен кандидат да ни помогне да запълним огромната си пропаст в знанията за популацията на планетите в нашата галактика Млечен път. До момента в нея е потвърдено съществуването на над 4100 екзопланети и сега имаме много по-дълбоко разбиране на планетарните системи и как те се формират и се развиват.   Мисиите за лов на екзопланети Kepler, а сега и TESS, увеличават броя на откритите по-малки екзопланети: тези с маса колкото на Земята и на Венера и следователно вероятно ще бъдат скалисти, а не газообразни - това е една от предпоставките за живота, какъвто го познаваме.\r\nНо според международен екип, ръководен от астрофизика Ави Шпорер от Института за астрофизика и космически изследвания на MIT, тези скалисти планети са трудни за измерване и трудно се характеризират. Това е така, защото рядко ги намираме около звезди, които са достатъчно ярки, за да позволят подробни изследвания.  Ето защо откриването на тази нова екзопланета е толкова приветствано в научната общност.\r\n\"Тук представяме откритието на GJ 1252 b, малка планета, обикаляща около М джудже. Планетата първоначално е открита от TESS\", пишат изследователите.  „Въз основа на данните от TESS и допълнителните последващи данни ние можем да отхвърлим всички фалшиви положителни сценарии, показвайки, че това е реална планета.“, пишат астрономите в проучването си.   GJ 1252 b е около 1,2 пъти по-голяма от Земята и около два пъти земната маса. Тя е в орбита на червена джудже звезда, наречена GJ 1252, която е около 40% от размера и масата на Слънцето.    Екзопланетата обикаля около звездата си веднъж на 12,4 часа - твърде близо за да бъде обитаема, а едната страна е винаги обърната към звездата - но тази стегната орбита я прави привлекателна по друга причина.\r\nСамо на 66,5 светлинни години системата е на достатъчно близко разстояние, а звездата е достатъчно ярка за тези последващи наблюдения. Освен това червеното джудже е необичайно спокойно за звезда от този тип и фактът, че планетата я обикаля толкова често, означава, че има много възможности да я хванем да се движи пред своя домакин.\r\nТова се нарича транзит и ако планетата има атмосфера, тя ще бъде осветена от светлината на звездата по време на транзит, което потенциално ще позволи на астрономите да видят какво има на нея, използвайки спектроскопични наблюдения.   Изследването е предоставено на Американското астрономическо общество и е достъпно в , предава БГНЕС. ", "date": "2019.12.23", "title": "Откриха планета голяма колкото Земята"}
{"url": "https://www.actualno.com/burgas/burgazlii-shte-posreshtnat-2020-godina-s-obshto-horo-na-ploshtad-trojkata-news_1418246.html", "text": "      В Бургас започна подготовката за концерта по повод настъпването на новата 2020 година, организиран от Община Бургас. Тържеството ще се проведе на площад \"Тройката \" и е с начален час 22:30.      За настроението на всички дошли на площада за да посрещнат заедно новата година, ще се грижат изпълнители от различни жанрове. Едни от тях са Михаела Маринова, музикантите от група Stiff Bones, DJ Максимилиян, Берковската духова музика. По традиция от Община Бургас подготвят новогодишна баница с късмети. Всеки от празнуващите на площада ще има възможност да я опита, защото ще бъдат раздадени над 1 500 парчета. В полунощ всички участници в градското тържество ще могат да се хванат на новогодишно хоро.  То ще се вие под звуците на Берковската духова музика, а танците ще продължат и след полунощ. ", "date": "2019.12.23", "title": "Бургазлии ще посрещнат 2020 година с общо хоро на площад \"Тройката\""}
{"url": "https://www.actualno.com/mestniizbori2019/objalvat-potvyrdenite-rezultati-ot-izborite-v-gorna-orjahovica-i-pavlikeni-news_1418263.html", "text": "      Съдебните решения, с които на първа инстанция бяха потвърдени резултатите от местните избори за кмет на община Горна Оряховица и за общински съветници в Горна Оряховица и Павликени, се обжалват във Върховния административен съд, съобщава БНР.      Местната коалиция „БСП, АБВ, Движение 21“ е подала касационни жалби до Върховния административен съд срещу решенията на Административния съд във Велико Търново, с които беше потвърден изборът на кмет и общински съветници в Горна Оряховица.   В Павликени Националният фронт за спасение на България обжалва на втора инстанция изборът на общински съветници и разпределението на квотите в общинския съвет.\r\n7 изборни дела приключи Административният съд във Велико Търново, няма решения за касиране на местните избори. По две от делата - за избора на общински съветници във Велико Търново и за кмет на село Леденик, по време на делата жалбите бяха оттеглени и производствата прекратени, припомня Националното радио.      ", "date": "2019.12.23", "title": "Обжалват потвърдените резултати от изборите в Горна Оряховица и Павликени"}
{"url": "https://www.actualno.com/asia/amerikanski-voenen-be-ubit-v-afganistan-news_1418212.html", "text": "      Талибаните поеха отговорност за нападението, при което беше убит американски военен в Афганистан, като заявиха, че бунтовниците също са ранили няколко американски и афганистански военнослужещи, съобщи АФП.      В съобщение през WhatsApp до АФП говорителят на талибаните Забихула Муджахид заяви, че бунтовниците \"взривиха американско превозно средство в квартал Чар Дара в Кундуз\" вечерта на 22 декември, съобщи БГНЕС.   Американските военни по-рано потвърдиха смъртта на един свой военен. ", "date": "2019.12.23", "title": "Американски военен бе убит в Афганистан "}
{"url": "https://www.actualno.com/europe/silna-burja-vryhletja-ostrov-korsika-video-news_1418198.html", "text": "      Остров Корсика е изолиран от континентална Франция поради лоши метеорологични условия, съобщава France Info.      Според портала, заради бурята Фабиен, фериботите, пътуващи към Корсика в неделя, останаха на пристанището в Марсилия. Всички полети до острова също бяха отменени. Летището на най-големия град е затворено от събота и ще бъде отворено не по-рано от вторник, предаде БГНЕС.   Железопътната компания на Корсика съобщи във Фейсбук, че влаковете няма да се движат по маршрутите си в понеделник сутринта поради паднали дървета по пътя.\r\nПо-рано беше съобщено, че най-малко осем души са загинали в резултат на бурята, която удари Испания, Португалия и Южна Франция в петък вечер. Бурята \"Елза“ събори електропроводи и прекъсна въздушната и железопътната връзка в целия регион. След като „Елза“ отслабна, веднага след нея регионът беше връхлетян от бурята „Фабиен“.     ", "date": "2019.12.23", "title": "Силна буря връхлетя остров Корсика  (ВИДЕО)"}
{"url": "https://www.actualno.com/balkani/idejata-za-mini-shengen-e-plan-za-velika-syrbija-smjatat-albanci-news_1418231.html", "text": "      Зад идеята за  „мини-Шенген“, тоест зона за свободно движение на капитали и хора на  Западните Балкани, се крие намерението за създаване на „голяма Сърбия“, заяви Едита Тахири, бившият главен преговарящ на Косово със Сърбия, пише БГНЕС.      Само албанският премиер Еди Рама не вижда, че „мини-Шенген“ е функция на „Сръбска неохегемония на Балканите“, добави той критикувайки Рама за организирането на среща в Тирана с участието на северномакедонския премиер Зоран Заев и президентите на Сърбия и Черна гора Александър Вучич и Мило Джуканович   „Това, че идеята „мини Шенген” създава икономическото ядро за „голяма Сърбия“ се вижда от всички албанци, с изключение на Еди Рама. Възхитен съм от мъдрите и стратегически реакции на албанците в защита на националните интереси и предотвратяването на сръбската неохегемония на Балканите”, написа Тахири на своята страница във Фейсбук.\r\nАлбанският премиер остро критикува косовските политици, най-вече премиера в оставка Рамуш Харадинай, за отрицателното им отношение към идеята за „мини Шенген”.  В отговор на обвиненията на Рама косовските политици отговориха, че Прищина не може да приеме никаква инициатива за регионално сътрудничество, включваща Сърбия, докато лидерите й не признаят Косово и продължават да отричат престъпленията срещу цивилни лица в последните войни, не само в Косово, но и в Босна и Херцеговина и Хърватия.\r\nОпозиционните организации и гражданското общество в Албания също се възмутиха и нарекоха Рама „предател на националните интереси“, защото „продава Косово на Вучич“.    ", "date": "2019.12.23", "title": "Идеята за \"мини Шенген\" е план за Велика Сърбия, смятат албанци"}
{"url": "https://www.actualno.com/chronicles/syzdadeno-e-pravitelstvo-na-liberalnata-koalicija-nachelo-s-vasil-radoslavov-news_1418150.html", "text": "      Васил Радославов е роден на 15 юли 1854 г. в Ловеч в семейството на Христо Попович, килиен учител в Ловеч. Брат е на Михаил Радославов и Юрдана Радославова. Учи в родния си град Ловеч и Априловската гимназия в Габрово, а по-късно в Писек (1872) и Прага (1874), Чехия. Работи като учител в Тетевен (1868), Габрово (1871) и Ловеч (1875 – 1878). От септември 1877 до юли 1878 е секретар на Ловчанския градски съвет.       Политическа дейност    От есента на 1878 г. следва право във Виена и завършва в Хайделберг, Германия в 1882 г. След завръщането си в България е адвокат и се занимава с политическа дейност. Деен член на Либералната партия. През 1884 г. става редовен член на Българското книжовно дружество, днес Българска академия на науките. Той е министър на правосъдието във второто правителство на Петко Каравелов (1884 – 1886) и на 18 декември 1885 г. без консултации с правителството въвежда съдебните закони на Княжество България в Източна Румелия, което предизвиква дипломатически скандал.\r\nПрез следващите месеци Радославов е сред най-активните представители на националистическото крило на Либералната партия. Той влиза в конфликт с премиера Каравелов и на няколко пъти заплашва да напусне кабинета, което става през юли 1886 г. След преврата от 9 август 1886 г. и абдикацията на княз Александър I Батенберг, Радославов оглавява правителството и става най-младият министър-председател в историята на България. След избора на княз Фердинанд I крилото на Васил Радославов, което приема името Либерална партия (радослависти), е основната легална опозиция на правителството на Стефан Стамболов (1887 – 1894).  След падането на правителството на Стамболов през 1894 г. Либералната партия (радослависти) участва за кратко в правителството на Константин Стоилов, но скоро отново преминава в опозиция.\r\nВасил Радославов е министър на вътрешните работи в правителството на Димитър Греков и правителството на Тодор Иванчов (1899 – 1900). Радославов ръководи потушаването на бунтовете срещу въвеждането на десятъка при Дуранкулак, Шабла и Тръстеник. Затова през 1903 година е осъден на 8 месеца затвор от Държавния съд за нарушаване на Конституцията. По-късно е амнистиран.\r\nСлед поражението на България в Междусъюзническата война (1913 г.) Радославов оглавява коалиционно правителство на Либералната, Народнолибералната и Младолибералната партии. То остава на власт до 20 декември 1913 г. и отново от 23 декември 1913 г. до 1918 г., и управлява страната по време на Първата световна война.        Съдебно преследване Въпреки че включването на България във войната среща относително широка подкрепа, след нейния тежък за страната край мнозина обвиняват за неуспеха и втората национална катастрофа правителството на Радославов.\r\nСкоро след сключването на Солунското примирие д-р Васил Радославов заминава за Германия на 5 октомври 1918. Нему се пада единствен да изпрати в изгнание Александър І (26 август 1886 г.) и Фердинанд І (3 октомври 1918 г.). През 1923 г. задочно е осъден от Третия държавен съд на доживотен затвор за политиката си по време на Първата световна война. Амнистиран е през лятото на 1929 г.\r\nУмира в Берлин на 21 октомври 1929 година. Погребан е с почести в София на 3 ноември същата година.\r\nВасил Радославов е женен за Евантия Провадалиева.      Награди и отличия Д-р Васил Радославов е един от едва шестимата българи, удостоени с най-високия държавен орден „Св. св. равноапостоли Кирил и Методий“ – през февруари 1918 г. ", "date": "2019.12.23", "title": "Създадено е правителство на Либералната коалиция начело с Васил Радославов"}
{"url": "https://www.actualno.com/europe/stoltenberg-e-gotov-za-sreshta-s-putin-news_1418251.html", "text": "      Генералният секретар на НАТО Йенс Столтенберг е готов на лична среща с Владимир Путин за обсъждане на трудностите в отношенията на алианса и Москва. Това той заяви в интервю за германската агенция DPA, предаде БГНЕС.      „Ако са налице подходящи рамкови условия, аз бих се срещнал с президента Путин”, каза Столтенберг. Според него именно във времена на сложности в отношенията е важно да се седне край масата за преговори.   „Русия е нашият най-голям съсед, така и ще бъде”, констатира генсекът на НАТО. Той е на мнение, че дори ако в обозримо бъдеще не се подобрят отношенията с Москва, алиансът трябва да е готов за „управлява” тези отношения. ", "date": "2019.12.23", "title": "Столтенберг е готов за среща с Путин "}
{"url": "https://www.actualno.com/crime/mlado-momiche-zagina-pri-katastrofa-na-bul-bylgarija-v-sofija-news_1418216.html", "text": "      20-годишна пътничка е загинала при катастрофа на столичния бул. „България”, след като водачът на колата е загубил управлението, съобщaва БТВ. Според информация на Нова тв колата е самокатастрофирала.      Сигналът е постъпил малко след 21:30 часа. По първоначални данни е пострадал един мъж, който е откаран в „Пирогов”.   Образувано е досъдебно производство. Бул. „България” е бил затворен за няколко часа снощи от Околовръстното шосе до бул. „Тодор Каблешков” в посока към НДК. ", "date": "2019.12.23", "title": "Младо момиче загина при катастрофа на бул. България в София"}
{"url": "https://www.actualno.com/balkani/rumynija-otdade-pochit-na-jertvite-na-revolucijata-ot-1989-godina-news_1418181.html", "text": "      Хиляди хора излязоха по улиците на румънската столица Букурещ в неделя, за да си спомнят онези, които загубиха живота си в революцията преди 30 години, която сложи край на комунистическата диктатура на Николае Чаушеску, съобщава АФП.      Хората запазиха минута мълчание на Площада на революцията, след което пуснаха стотици балони, за които организаторите заявиха, че представляват 1142-мата души, убити по време на въстанието.   Президентът Клаус Йоханис и няколко министри от дясноцентристката му администрация положиха възпоменателни венци и запалиха свещи пред паметника на жертвите.\r\n\"Искаме да разберем истината за декември 1989 г.\", каза Йоханис няколко часа по-рано, когато откри изложба за революцията. \"Искаме виновните да бъдат съдени и да има справедливост\", каза той.  Бившият президент на Румъния Йон Илиеску в момента е подсъдим по обвинения в престъпления срещу човечеството заради предполагаемата му роля през последните дни на революцията. „Благодарение на загиналите през декември 1989 г. живеем в свободна страна“, каза 52-годишната Вероника Николау по време на митинга.\r\nНа 22 декември 1989 г. Чаушеску дава заповедта на армията и силите за сигурност да стрелят по протестиращите. Но повечето 900-те жертви загинаха след свалянето му от власт, когато той беше наследен от Илиеску. Съдебният му процес започна миналия месец.   Революцията от 1989 г., която свали режима на Чаушеску, започна на 15 декември в западния град Тимишоара, преди да достигне столицата шест дни по-късно.    Чаушеску и съпругата му Елена бяха арестувани на 22 декември и разстреляни след кратък процес на Коледа.\r\nНеделният митинг беше последното в поредица от събития, проведени през последните няколко дни в чест на революцията, припомня БГНЕС. ", "date": "2019.12.23", "title": "Румъния отдаде почит на жертвите на революцията от 1989 година "}
{"url": "https://www.actualno.com/healthy/ekspert-iskanijata-na-sestrite-sa-na-pyt-da-se-izrodjat-v-nesyshtestvuvasht-konflikt-news_1418238.html", "text": "      \"Справедливи искания и справедлива кауза са на път да се изродят в един несъществуващ конфликт, който не е в услуга на никого\".  Така проф. д-р Иво Петров коментира напрежението между протестиращите медицински сестри и лекарите.      Той припомни, че \"една не малка част от колегите преди да станат лекари са били , включително и аз. Ние не сме от двете страни на бариерата, това е изкуствено създадено”, заяви проф. Петров.   \"Каузата е справедлива, но се изказват и парадоксални искания, които са неосъществими\", допълни още той. \r\nПо думите му \"демонизирането на лошите лекари, които взимат много пари, е абсурд.\"  Проф. Петров обърна внимание на факта, че младите лекари взимат изключително , а бъдещето се крепи на тях и ако не се грижим за тях това ще доведе до следващия голям катаклизъм.\r\n\"Така че трябва да бъдем заедно, а не да се създават излишни допълнителни проблеми. На всички ни е ясно, че трябва да има промени във финансирането и организация, но не с катаклизъм, а с прагматичност.\", каза още той.   В коментар на предстоящите празници, проф. Петров допълни, че и препиването и преяждането са еднакво опасни за сърцето. Той допълни, че \"сърцето трябва да е здрав мускул, за да може да понесе ударите на Съдбата и ударите на любовта. Той е издържлив орган и трябва да се отнасяме с уважение към него.\"     ", "date": "2019.12.23", "title": "Експерт: Исканията на сестрите са на път да се изродят в несъществуващ конфликт"}
{"url": "https://www.actualno.com/society/kak-da-reagirame-pri-silen-vjatyr-news_1418252.html", "text": "      През последното денонощие структурите на ГД „Пожарна безопасност и защита на населението“ са реагирали на над 70 сигнала за паднали дървета и клони, укрепване и отстраняване на опасни предмети, както и обезопасяване на прекъснати кабели. Според прогнозата на Националния институт за метеорология и хидрология днес и утре в различни части на страната също е обявен жълт код за силен вятър.      Експертите от ГД „Пожарна безопасност и защита на населението“ напомнят, че силните ветрове могат да бъдат опасни и да нанесат сериозни материални щети.    Как да реагираме при силен вятър, съвети на специалистите Ако сте у дома при възникването на необичайно силен вятър, е добре да изключите тока и газта. Вратите и прозорците трябва да бъдат добре затворени, а от первазите да бъдат премахнати всички неукрепени предмети /саксии, украса и др./.  Не бива да оставате на открито за дълго време заради опасност от падащи предмети от заобикалящите ви сгради.\r\nСилните ветрове засягат най-често покривните конструкции и горните етажи - преценете и, ако е необходимо, използвайте за убежище приземните етажи и мазето на сградата.   Ако сте далеч от дома, подслон може да намерите в обществени сграда и в подлези.    Когато сте на път, добре е да спрете автомобила си на открито място, далеч от електропроводи, дървета и от надвиснали скални маси.\r\nАко сте извън превозно средство, потърсете ниските места в района, където да изчакате преминаването на опасността. ", "date": "2019.12.23", "title": "Как да реагираме при силен вятър? "}
{"url": "https://www.actualno.com/society/zybolekarskijat-syuz-podpisa-ramkovija-dogovor-s-nzok-news_1418265.html", "text": "      БЗС подписа рамковия договор за 2020 г. с НЗОК.\"Новото е, че падна горната граница за всички наши граждани, които са обеззъбени. От догодина всички над 65 години, които се нуждаят, ще им бъдат направени подвижни тотални протези. Самата протеза е безплатна, те трябва да доплатят цената на зъботехническия труд. Ние сме на пазарен принцип и цената ще бъде около 70-80 лв.\" Това съобщи председателят на Зъболекарския съюз д-р Николай Шарков пред  журналисти на излизане от Министерството на здравеопазването, предаде  репортер на Агенция \"Фокус\".      \"Винаги съм казвал, че пакета за деца е един достоен пакет, защото децата до 18-годишна възраст имат право на един преглед и 4 дейности, които включват както кариес, така и неговите усложнения. Преди подписването поставихме едно условие – догодина за здравноосигурените лица над 18 години трябва да се вземат спешни мерки. Не може толкова години този пакет да е толкова беден и еднообразен. Има и едно нещо в НРД, което остава сякаш скрито – всички деца с психични проблеми, всички в социалните домове и всички лишени от свобода, се лекуват напълно безплатно\", допълни още той.   Очаква се подписването и на НРД за медицински дейности, като в момента БЛС е на среща при министъра на здравеопазването и Надзорния съвет на НЗОК. ", "date": "2019.12.23", "title": "Зъболекарският съюз подписа рамковия договор с НЗОК"}
{"url": "https://www.actualno.com/crime/medici-vikat-policija-v-bolnicata-sredno-po-tri-pyti-mesechno-news_1418185.html", "text": "       Причина за това стават пациенти хулигани или буйни техни близки. Реалните случаи са в пъти повече, но медиците сигнализират само за най-сериозните ситуации. Статистиката е в резултат от проучване на „Монитор“.      „Работещите в лечебните заведения нямат право, а и не разполагат с механизъм, по който да се справят с хулиганите, да ги заставят да напуснат болницата или да ги глобят\", обяснява говорителят на Университетската болница „Света Анна” в София Антон Луков. Припомняме, че преди около месец точно там арогантен пациент започна да троши врати в хирургичното отделение. Скачаше и да бие лекари и медицински сестри. Луков обясни, че извършителят е планирал всичко предварително, тъй като е сложил ръкавица върху камерата за видеонаблюдение.   В УМБАЛ-Бургас се разигра подобна ситуация през лятото. Тогава германец с психични отклонения е останал в болничното заведение в продължение на три месеца“, разказва говорителят на здравното заведение в Юлия Андреева. По-късно станало ясно, че мъжът е спрял приема на хапчетата си, започнал да пие алкохол, паднал и си счупил таза. В бургаската болница пострадалият отказал да плати изкуствена тазобедрена става, като не пожелал и да бъде опериран. С времето психическото му състояние се влошавало.\r\nПо коридорите в болницата си устройвал \"рицарски\" турнири и нахълтвал в стаите на медицинските сестри и пациентите, като ги плашел. Изданието пише, че роднините му в Германия не искали да си го приберат. От туроператорската фирма били категорични, че договорът му за почивката е изтекъл и той вече не е техен клиент. В крайна сметка, директорът на болницата се принудил да му купи билет със собствени средства и да го закара до летището. Обадил се на сестра му, за да го посрещне в Германия.  Друг случай пак в бургаската болница е с пиян англичанин, който пристигнал с уж окървавени дрехи, но не можел да обясни къде точно по тялото се е наранил. Малко след това, станало ясно, че червеното по дрехите му не е кръв, а смес за настилки. Юлия Андреева обяснява, че годишно пациентите с подобни прояви, заради които се налага да се вика полиция, наброяват 30.\r\nОтново в УМБАЛ-Бургас бил приет мъж, който по думите на лекарите, превърнал стаята в хан – поръчвал пици, пушел и пиел бира. Най-новата тенденция е агресивните пациенти и техни близки да заплашват, че ще снимат в болничното заведение и ще качат снимки или видео в социалните мрежи. В „Пирогов“ пък се е случвало докато лекарите преглеждат и помагат на ранени, техни роднини да крадат медиците. Твърди се, че се е случвало да се взимат телефони, лаптопи и портмонета.   В рамките на 4 месеца в болницата са констатирани 8 случая на буйстващи пациенти, заради които е сигнализирано до Районното полицейско управление.     ", "date": "2019.12.23", "title": "Медици викат полиция в болницата средно по три пъти месечно"}
{"url": "https://www.actualno.com/society/prognoza-za-vremeto-23-dekemvri-ponedelnik-news_1418168.html", "text": "      Днес вятърът ще се ориентира от запад-северозапад. Ще бъде умерен и силен и с него ще нахлува студен въздух. Облачността ще е променлива, често значителна и след обяд на много места в България отново ще превалява дъжд. Максималните температури ще са между 7° и 9° в Северозападна България, до 13°-15° в източните райони от страната, където преди обяд все още ще духа умерен южен вятър. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).      Над Черноморието облачността ще е променлива, често значителна и в следобедните часове главно по южното крайбрежие ще превали дъжд. Ще духа умерен южен вятър, който привечер ще се ориентира от запад-северозапад и ще се усили. Максимални температури – 12°-15°. Температурата на морската вода е 12°-13°. Вълнението на морето ще бъде 1-2 бала.\r\nВ планините ще духа силен, по високите и открити части - бурен вятър от западната четвърт. Ще бъде предимно облачно и на много места ще превалява сняг. Под около 1 600 метра валежите ще са от дъжд. Максимална температура на 1 200 метра – около 6°, а на 2 000 метра – около 0°. ", "date": "2019.12.23", "title": "Прогноза за времето - 23 декември (понеделник)"}
{"url": "https://www.actualno.com/asia/erdogan-turcija-ne-moje-da-poeme-sama-nova-bejanska-vylna-news_1418186.html", "text": "      Турският президент Реджеп Ердоган предупреди Европа, че Турция не може сама да се справи с нова вълна от , които бягат от засилените бомбардировки в северозападната провинция Идлиб, съобщи АФП, цитирана от БГНЕС.      Десетки хиляди сирийци са избягали към турската граница след засилените руски бомбардировки в района на Маарет ал Нуман. Доминираният от джихадистите Идлиб е приютил около три милиона души, включително много хора от други части на Сирия. Режимът в Дамаск многократно се зарича да поеме контрола над провинцията.   \"Турция не може да се справи с нова бежанска вълна от Сирия\", каза Ердоган и добави, че над 80 000 души от Идлиб са избягали в райони близо до турската граница. Ако потокът се увеличи, \"Турция няма да носи сама тази миграционна тежест\", добави той.\r\n\"Отрицателните ефекти от този натиск върху нас ще бъдат проблем, който усещат всички европейски страни, особено Гърция\", предупреди той.  Европа отново ще изпита същите сцени преди сключеното през 2016 г. споразумение за миграция между Турция и Европейския съюз, каза Ердоган - препратка към най-тежката на континента след Втората световна война, когато през 2015 г. над милион души избягаха в Европа.\r\nКато част от споразумението ЕС обеща на Анкара шест милиарда евро в замяна на по-силен контрол върху бежанците, които се опитват да достигнат до Европа.   Преди това Ердоган твърди, че не всички тези пари са пристигнали и предупреди, че Турция може да бъде принудена да отвори вратите за сирийските бежанци, които бягат в Европа.    Турските власти твърдят, че в Турция живеят около пет милиона бежанци, сред които 3,7 милиона са сирийци. Въпреки че са на противоположни страни на сирийската гражданска война, Турция и Русия работиха в тясно сътрудничество за разрешаване на конфликта. ", "date": "2019.12.23", "title": "Ердоган: Турция не може да поеме сама нова бежанска вълна "}
{"url": "https://www.actualno.com/pernik/jazovir-studena-prodyljava-da-gubi-obem-no-s-po-bavni-tempove-news_1418230.html", "text": "      Язовир „Студена”, чието пресъхване доведе до режима на водата в Перник, продължава да губи от обема си, но това става с по-бавни темпове. Това съобщи пред bTV кметът на града Станислав Владимиров, цитиран от БГНЕС.      Обемът на язовира в момента е около 4 милиона кубични метра. Продължават усилията за прихващането на допълнителни води, които да повишат нивото – днес служители на местна служба за защитна на населението ще търсят начини за изпомпване на вода от околни пещери.   Перник е на още по-строг режим на водата от петък. От края на миналата седмица перничани и живеещите в околността ще имат вода по 8 часа, вместо по 10 часа в денонощието. В града беше обявено и бедствено положение в събота. То е въведено като извънредна мярка, за да могат да се случат по-бързо спешни аварийни и строително-монтажни работи, които да увеличат притока към яз. „Студена”. е в сила 7 дни – до 29 декември, но при необходимост ще бъда удължен срокът. Перничани възстанаха и    ", "date": "2019.12.23", "title": "Язовир \"Студена\" продължава да губи обем, но с по-бавни темпове "}
{"url": "https://www.actualno.com/politics/dogan-e-pritesnen-zaradi-antidps-koalicii-predstoi-chistka-smjata-jurnalist-news_1418222.html", "text": "      В ДПС са притеснени заради антиДПС коалициите, които се оформят в последно време. Разбрали са, че леви и десни сядат на една маса и обсъждат как да държат ДПС в изолация. Ахмед Доган хем иска промяна, хем не иска избори, затова беше критичен към своите. Така коментира журналистът Илхан Андай речта на Ахмед Доган пред BTV.      Не беше толкова силно словото като това през 2015г., когато лидереът а ДПС изгони Лютви Местан и думите му оттекнаха дори в Анкара, каза той, но все пак Ахмед Доган е бил много критичен към своите заради слабото представяне на партията на местните и европейските избори.   Целта, поставена от Сокола за активистите на ДПС, била 430 000 гласа. Партията събрала едва 317 000 гласа. Това поставя ДПС в замразено положение, което не отговаря на визията на Ахмед Доган за партията, коментира още Андай.\r\nПо думите му в сараите са говорили за това как ДПС може да се превърне в представителна партия, а местната влас, която винаги е била мотора на политическата сила да спре да функционира. Затова лидерът Ахмед Доган, е бил много критичен към своите, каза Андай.  Доган е критикувал водещи депутати и икономическия екип на партията, както и  местната власт с думите \"не четете\", стана ясно от думите на журналиста. Местната власт разчитала прекалено  много на централата на партията, за да се развива,  всместо да е  двигател на развитието на ДПС, обясни още той.\r\nОт речта на Доган станало ясно, че на Националната конференция на партията през април \"ще падат глави\". Със сигурност както в Шумен, и други региони, където ДПС загуби общини, коментира анализаторът.   По думите му \"голямата новина за всички ще бъде, че Мустафа Крадайъ ще бъде преизбран като председател. Думите на Доган бяха, че той е \"находка\" и трябва \"да се развива\", обяви журналистът. Според него Ахмед Доган реагира предварително, защото има гласове в ДПС, които оспорват лидерството на Карадайъ.    Традиционно на срещата в сараите е отсъствал Делян Пеевски, \"но той е бизнесмени е с особен статут\", коментира Андай. \"Благодарение на него, ДПС спечели едни допълнителни гласове на местните избори, но както казах ДПС изгуби традиционни гласове. Сега Карадайъ и екипът му трябва да си ги върнат\", каза още той. ", "date": "2019.12.23", "title": "Доган е притеснен заради антиДПС коалиции. Предстои чистка, смята журналист"}
{"url": "https://www.actualno.com/books/posreshtame-praznicite-s-ocharovatelnata-balada-za-edin-schupen-nos-news_1418245.html", "text": "      В последните дни преди Коледа от издателство „Емас“ ни поднасят една нестандартна, но стопляща сърцето история, идваща от Норвегия – „Балада за един счупен нос“ от един от най-извесните детско-юношески автори в страната Арне Свинген. Издателството е избрало това заглавие за специалната си поредица „Европейски разказвачи“, която приютява най-доброто от литературата за млади читатели на континента, а преводът е на награждаваната Ева Кънева.      Тринайсетгодишният Барт е непоправим оптимист, макар да не му е леко. Умее да вижда всичко откъм хубавата страна. Майка му никога не сменя чаршафите вкъщи. Толкова по-добре – тъкмо няма да намери съмнителната му колекция от снимки под матрака! Майка му не пазарува? Е, не е болка за умиране. Има къде-къде по-страшни неща. С най-хубавото момиче от класа не могат да бъдат гаджета. Е, нищо! Нали все пак седи до нея в клас. Барт не може да си покани приятели вкъщи, защото с майка му живеят само в една стая. Да, но пък си има MP3 плейър.   В училище е аутсайдер, а отгоре на всичко редовно яде бой на тренировките по бокс, които посещава само заради майка си. Но той не унива. От философската нагласа на Барт мъдрост могат да почерпят не само децата, но и възрастните. „Човек просто трябва да приеме някои неща в живота“ – убеден е вътрешно той. И да си намери отдушник. Неговият отдушник е музиката. И то не каква да е музика, а оперна. Сложи ли си слушалките, забравя за всички неприятности. И много обича да пее – но само в тоалетната. Там спокойно отпуска гласа си.\r\nНикой дори не подозира за таланта му, докато един ден съученичката му Ада, с която седят на един чин, не го моли да й направи запис със свое изпълнение. Силно впечатлена от гласовите му данни, Ада веднага връчва диска на класния, убедена, че прави услуга на скромния Барт. Съучениците са във възторг, а класният обявява, че Барт ще закрие тържеството по случай края на учебната година. Най-сетне Барт има възможността да се влее в редиците на харесваните в училище. Има обаче един проблем: Барт не може да пее пред хора...  „Балада за счупения нос“ е очарователна история за смелостта, за страха, за тормоза в училище и за музиката. Но най-вече история за съдбоносните дни в живота, за дните, когато те залива лавина от събития. А после вече нищо не е същото.\r\nНорвежкият писател Арне Свинген е роден през 1967 в Осло и е автор на цели 99 книги, преведени на 20 езика! От 22 години работи като писател на пълен работен ден. Посвещава голяма част от времето си на посещения в норвежки училища и срещи с ученици. Приел е за своя лична кауза да мотивира децата и най-вече момчетата да заобичат четенето. Арне е сред норвежките писатели с най-много участия в литературния четения в библиотеки и културни институти. Проучване, проведено през ноември 2019 година, показва, че в класацията на най-заеманите норвежки автори (автори както на детско-юношеска литература, така и на литература за възрастни, както и на документалистика)  в норвежките библиотеки Арне Свинген се нарежда на трето място.   Особено голям успех писателят постига с „Балада за един счупен нос“, издадена през 2012 година – роман, пропит с хумор и тъга, с оптимизъм и обезсърчение. Книгата е номинирана за редица награди и е удостоена с престижната Литературна награда на Норвежкото министерство на културата, както и с френско-белгийска и американска литературна награда. „Балада за един счупен нос“ е най-превежданият роман на Арне Свинген и е издадена в шестнайсет държави.     ", "date": "2019.12.23", "title": "Посрещаме празниците с очарователната \"Балада за един счупен нос\""}
{"url": "https://www.actualno.com/celebrate/sv-naum-preslavsko-ohridski-news_712390.html", "text": "      Преп. Наум Охридски бил най-младият от учениците на светите братя Кирил и Методий, в гр. Девол, Македония, наставлявал в Христовата вяра, там се подвизавал и починал в 910 година. Мощите му са източник на изцерения.      Преп. Наум Охридски умрял на 23 декември 910 година, когато се и празнува неговата памет. Но навярно поради това, че тогава е зимно време, а при това и Коледен пост, още от дълбока древност Охридската архиепископия, закрита като самостоятелна през 1767 година, установила 20 юни като ден за по-тържествено чествуване на неговата памет     ", "date": "2019.12.23", "title": "Св. Наум Преславско-Охридски"}
{"url": "https://www.actualno.com/curious/godishen-horoskop-za-oven-za-2020-g-news_1417934.html", "text": "      Началото на Новата година ще ви подскаже че е настанало време за самореализация. Помислете дали да не продължите образованието си или да не повишите квалификацията си.      Януари ще ви даде изключително много възможности в това отношение и би било безразсъдно да не ги използват. Дава ви се златен шанс да бъдете нещо много повече от това което сте в момента. В края на месеца ще трябва да се мобилизирате, за да съхраните важни за вас лични отношения. Притесненията ви може да ви накарат да прибегнете към алкохола. Това само ще усложни ситуацията. Придържайте се към здравия разум.\r\nФевруари ще ви даде шанс да подобрите финансовото си състояние. Това може да стане благодарение на ваши контакти в чужбина. Личните ви амбиции ще бъдат добре аргументирани  и лесно ще намерите пътя към осъществяването им. Може да се каже че този месец  ще осигури благосъстоянието ви през цялата година.\r\nМарт ще ви донесе цяла палитра от събития.  Тогава всички въпроси които ви касаят изискват своето внимание и вашето активно участие. Съдбата няма да ви остави да се оправяте сами и ще имате своята доза късмет, за да смогнете да се справите с всичко по най-добрия начин. В края на месеца бъдете внимателни при пътуване и боравене с техника.  Април ще започне с активизиране на обстановката на любовния фронт.  Възможно е да бъдете изкушени да поддържате повече от една връзка едновременно.  Каквото и да става нещата ще се развиват по начин по който ви харесва.   През май е възможно да имате  някои затруднения. Те ще се дължат на влошена комуникация.  Бъдете сигурни, че се изразявате правилно, както и че разбирате какво другите ви казват и какво искат от вас.  През юни не се очаква сериозна промяна в ситуацията около вас.  През този месец бъдете внимателни с илюзиите.  Не прекалявайте с алкохола и внимавайте при приема на лекарства. В края на месеца  трудна ситуация ще се разреши благодарение на вашата дисциплина.\r\nЮли е добре да бъде вашето време за почивка. Тогава няма да сте в състояние да решавате сложни служебни задачи и изобщо няма да сте настроени за работа. Любовните отношения може да подобрите с пътуване в чужбина. През август може да очаквате появата на неразрешени  проблеми от миналото. Хубавото е, че ще имате всички ресурси да се справите с тях.    Септември не е подходящо време за сключване на брак. Избягвайте изясняване на отношенията с партньора.  В работата може да се появят подводни камъни.  През октомври и ноември ще ви се наложи да преразгледате приоритетите си. Някои от вас ще се замислят за смяна на начина на живот  или смяна на работата.  Във всеки случай не бягайте от отговорностите си.\r\nПоследният месец на годината ще ви даде възможност да използвате пълноценно личните си ресурси. Вашият успех ще зависи от нивото на дисциплината ви и качеството на работа, което ще постигнете. Възможно е да се почувствате ограничени в свободата си, но това ще е цената, която трябва да платите, за да постигнете мечтите си.\r\nПрез 2020 година Меркурий ще бъде ретрограден 3 пъти. През това време не започвайте нови проекти, не закупувайте носители на информация или друга техника, както средства за придвижване, като кола. Периодите на ретроградност на Меркурий са следните:   - от 17 февруари до 10 март;\r\n- от 18 юни до 12 юли;   - от 14 октомври до 3 ноември Венера ще бъде ретроградна от 13 май до 25 юли. През този период не сключвайте брак. Можете да очаквате сериозни сътресения и промяна в отношенията, в това число и от финансов характер. Възможно е връщането на стара любов или окончателна раздяла с настоящата. Марс ще бъде ретрограден от 10-ти септември до 14-ти ноември. Това ще е период на намалена активност. Трудно ще намирате сили за осъществяването на намисленото. През това време бъдете внимателни при боравене с техника, оръжие, остри предмети и различни механизми. ", "date": "2019.12.23", "title": "Годишен хороскоп за Овен за 2020 г. "}
{"url": "https://www.actualno.com/interest/bez-sutien-bezsramie-izbor-ili-grija-za-zdraveto-news_1418192.html", "text": "      Все повече и повече жени протестират срещу изискването да носят сутиен се обединяват в движението \"Нобра\", пише изданието Slate.fr.      Повечето жени решили да не носят сутиен го правят, защото са започнали да оценяват комфорта, от който по-рано се отказват.\r\n\"Веднъж трябваше да се преоблека много бързо и забравих да сложа сутиена. После попитах мъжа си дали това се е забелязало. Той ми каза: \"Не\". Тогава си казах - защо да го слагам?\", спомня си  46-годишната Алоиз, която членува в \"Нобра\" от 2014 година.\r\n\"Имам голям бюст и ми е трудно да намирам сутиени, които да са здрави, удобни, не прекалено скъпи е не прекалено грозни,\" казва още Алоиз.     Анабел е с размер 100 D. Тя също е престанала да носи сутиен от съображения за своя комфорт:\r\n\"Започнах да го свалям от време на време, после през лятото и оттогава повече не съм го слагала. Слагам сутиен само когато спортувам\".\r\n30-годишната Марго е взела това решение през 2013 година, след като попада на статия, която информира,  че сутиенът притиска кръвоносните съдове на гърдите.    \"Малко знаем за влиянието на сутиена върху здравето на жената, защото по тази тема не е проведено нито едно сериозно научно изследване. Финансират се изследователски проекти, свързани с лечението на рака на гърдата или създаването на оптимални сутиени\", смята д-р Жан-Дени Руийон.\r\nСпоред  него сутиенът блокира кръвообращението и лимфната циркулация. Той способства и за повишаването на температурата на гърдите, което може да има няколко последици включително и появата на стрии.   Няколко научни изследвания, включително и проведено през 1991-ва година, прави хипотетична връзка с рака на гърдата, но до момента нищо не е доказано.\r\nД-р  Руийон заминава с изследването на носенето на сутиен от 1997 година, като наблюдава над 300 жени, за да изясни въпроса за полезността на този аксесоар. Сутиенът възпрепятства работата на мускулната тъкан, което ускорява остаряването на гърдите, смята той. Според първичната оценка 6 седмици след спирането на носенето на сутиен, жените участвали в неговото изследване, повече не искат да го сложат отново и не могат да го търпят.\r\nПо думите му липсата на сутиен подобрява плътността и твърдостта на гърдите. Жените с големи гърди, които в продължение на десетилетия са носили сутиен вече са имали прогресивно старение на млечните жлези, но именно те постигат най-бързия резултат, защото фактът, че гърдите са тежки оказва по-голямо натоварване на тъканта, както се случва с всяка мускулатура.   Някои жени усещат, че отново стават господарки на тялото си. Те чувстват реалната форма на гърдите си и я приемат, дори ако тя се отличава от нормата, представена от колективното въображение.\r\nСваляйки този слой от дрехите те изпитват нови усещания, такива като движението на гърдите в хармония с останалите части на тялото.   \"Липсата на сутиен се е считало за признак на жена с леко поведение, тъй като без тази защита се виждат зърната. Понякога усещам известен дискомфорт, защото момичетата без сутиен се възприемат като игриви и безсрамни. Стърчащите зърна се считат за признак на желание, макар че това съвсем не е така\", категорична е Марго. \r\n\"Понякога ми е неловко, ако съм с бяла блуза, под която се виждат зърната ми, но много бързо започвам да се убеждавам. Ние непрекъснато виждаме мъжките зърна, така че няма нищо страшно ако се виждат и женските,\" смята Амели.\r\nДа се откажеш от сутиена, така както това са направили и жените по време на майските събития във Франция от 1968 година, днес би означавало стремеж към равенство с мъжете, а не сексуално освобождаване.\r\nАнели, една от администраторките на \"Нобра\" казва: \"Аз призовавам не към това да изхвърлим своите сутиени, а към това всички да осъзнаем, че тяхното носене е избор, а не задължение. \" ", "date": "2019.12.23", "title": "Без сутиен - безсрамие, избор или грижа за здравето"}
{"url": "https://www.actualno.com/cite/svetyt-shte-prodylji-da-syshtestvuva-i-sled-praznicite-news_1418223.html", "text": "       \"Светът ще продължи да съществува и след празниците, така че нищо лошо няма да се случи ако не похарчим всичките си пари сега.\" Това каза водещата на сутрешния блок на Нова телевизия Аделина Радева.       ", "date": "2019.12.23", "title": "Светът ще продължи да съществува и след празниците"}
{"url": "https://www.actualno.com/crime/5-pometeni-koli-sled-gonka-v-plovdiv-news_1418266.html", "text": "      Един арестуван и пет пометени коли след гонка с полицията в Пловдив. Екшън сцените са се разиграли тази нощ.      Полицаи са се опитали да спрат за проверка автомобил със софийска регистрация. Водачът обаче не се подчинява и продължава. Полицаите започват да го гонят, съобщи Нова телевизия.   След малко шофьорът на цивилния автомобил удря пет паркирани коли и спира. От колата излизат петима души и побягват в различни посоки. Един е хванат и задържан. ", "date": "2019.12.23", "title": "5 пометени коли след гонка в Пловдив"}
{"url": "https://www.actualno.com/america/vylna-ot-ubijstva-v-zatvorite-na-honduras-news_1418248.html", "text": "      Най-малко 36 души бяха убити при сблъсъци през уикенда в затворите на Хондурас. В неделя следобед 18 души от една банда загинаха при сблъсък между затворници в затвора Ел Порвенир на 60 км северно от столицата Тегусигалпа.      При свадата бяха използвани огнестрелни оръжия, ножове и мачете, ранени бяха 10 души, ,заяви пред местните медии лейтенант Жозе Коело, говорител на Националните междуведомствени сили за сигурност (Фусина).   На 20 декември вечерта 18 затворници загинаха, а 16 бяха ранени при стрелба в затвора в пристанищния град Тела, северозападно от столицата. Тези инцидента станаха малко, след като президентът Хуан Орландо Ернандес, който е изправен пред вълна от размирици в затворите, разпореди във вторник армията и полицията да поемат контрола над 27 затвора в страната, които са препълнени с около 21 000 затворници.\r\nПо-късно силите за сигурност заявиха, че разполагат около 1200 военни и полиции в 18 затвори, класифицирани като \"високорискови\".  Президентът предприе извънредните мерки, след като на 14 декември в затвора с висок режим на сигурност в Ла Толва на 40 км източно от Тегусигалпа бяха убити от други затворници петима членове на една всяваща страх банда. Този пък линч стана само ден след застрелването на надзирател в затвор също с максимален режим на сигурност в западния град Санта Барбара .\r\nХондурас страда от наркотрафик, банди, бедност и корупция. Страната е с един от най-високите показатели на убийства в света в невоенно време. През 2018 г. са регистрирани 41,2 убийства на 100 000 жители.   За да се бори с тежката престъпност, президентът Ернандес създаде военна полиция, финансирана от нов данък, и изгражда специални затвори за заловени и осъдени бандите.    Високото ниво на престъпност бе основната причина за мигрантската вълна към САЩ, по-специално от непълнолетни, които казват, че се страхуват да не бъдат въвличани в банди. ", "date": "2019.12.23", "title": "Вълна от убийства в затворите на Хондурас "}
{"url": "https://www.actualno.com/america/35-raneni-pri-verijna-katastrofa-v-sasht-video-i-snimki-news_1418190.html", "text": "      63 автомобила се сблъскаха при верижна катастрофа в американския щат Вирджиния, заради гъста мъгла и заледен участък на пътя. 35 души са ранени и откарани в болница, като състоянието им е от леко до критично. Според полицията, загинали при катастрофата няма.        Някои от колите са изблъскали други извън пътя. Платното за насрещно движение е затворено, за да могат по него да се движат линейките, които превозват пострадалите.    Инцидентът е станал на междущатската магистрала I-64 при моста Куинс Крийк в Йорк източно от Вирджиния, в неделя сутринта местно време. Сблъсъкът е станал на около 80 км източно от град Ричмънд, предава БГНЕС.   ", "date": "2019.12.23", "title": "35 ранени при верижна катастрофа в САЩ (ВИДЕО И СНИМКИ)"}
{"url": "https://www.actualno.com/america/kim-s-koleden-podaryk-za-trymp-otkazva-se-ot-pregovorite-sys-sasht-news_1418258.html", "text": "      Северна Корея планира да провежда твърда политика към САЩ, включително да се откаже от преговорите за ядрено разоръжаване на Корейския полуостров. Това съобщи CNN, позовавайки се на източник в Пхенян.      Събеседникът на телевизията добавил, че новите мерки на Пхенян трябва да станат „Коледен подарък” за Вашингтон, който бил обещан от КНДР. Според източника Северна Корея възнамерява да укрепва статута си на държава, притежаваща ядрено оръжие. В същото време тя едва ли ще пристъпи към изпитания на балистична ракета с далеч обсег, защото това може да навреди на отношенията й с Китай и Русия, а те са важни търговски партньори на Пхенян.   Страната няма да се стреми към отслабване на санкциите, за да постигне икономическо развитие. Вместо това републиката ще се стреми съм самообезпечаване.\r\nИзточникът на CNN добави, че лидерът Ким Чен Ун е заел „изчаквателна позиция” заради импийчмънта на президента Доналд Трампа. Телевизията пояснява, че Пхенян не желае преждевременна договореност с американския лидер, ако е голяма вероятността той да загуби президентските избори догодина.  В началото на декември представителят на КНДР в ООН Ким Сонг заяви, че страната му не се нуждае от продължаване на преговорите със САЩ за ядреното разоръжаване. По думите на дипломата това вече не влиза в дневния ред на преговорите със САЩ. Той окачестви като клопка на Вашингтон обсъждането на въпроса, което му е било необходимо за разрешаване на вътрешни проблеми. ", "date": "2019.12.23", "title": "Ким с \"Коледен подарък\" за Тръмп, отказва се от преговорите със САЩ "}
{"url": "https://www.actualno.com/america/belijat-dom-e-opital-da-zamrazi-pomoshtta-za-ukrajna-90-minuti-sled-razgovora-na-trymp-sys-zelenski-news_1418203.html", "text": "      Белият дом се е опитал да замрази помощта за Украйна само 91 минути след като през юли президентът Тръмп разговаря с президента Владимир Зеленски по телефона, разкрива новоразпространено електронно писмо, цитирано от АФП.      Новият имейл е бил получен от Центъра за обществен интегритет след съдебно разпореждане по дело за свободата на информацията. Той показва, че висшият служител на Белия дом Майк Дъфи се е свързал с висши служители на Министерството на отбраната за спирането на помощта за Украйна малко повече от час и половина, след като Тръмп е приключил разговора на 25 юли с президента Зеленски. В имейла Дъфи моли Министерството на отбраната да „задържи“ предоставянето на помощ, следвайки план на администрацията за преразглеждане на средствата.   „Предвид чувствителния характер на заявката, оценявам, че запазите тази информация само за онези, които трябва да я знаят, за да изпълнят насоките“, пише в имейла.\r\nВ разговора Тръмп поиска украинският лидер да разследва политическия му съперник, демократът Джо Байдън. Демократите твърдят, че това показва, че президентът на САЩ е използвал служебното си положение за лична политическа изгода.  Съдбоносният телефонен разговор е от ключово значение по обвинението за злоупотреба с власт, по което на Тръмп беше гласуван импийчмънт в Камарата на представителите.\r\nСлужител на американското разузнаване, който е слушал разговора, е информирал за него ръководството на службите, което в крайна сметка предизвика разследването за импийчмънт, припомня БГНЕС.   Процедурата е във втората си фаза - съдебен процес в Конгреса, който е доминиран от републиканци.  Очаквано,контролираната от демократите Камара на представителите гласува \"за\" импийчмънт на президента Доналд Тръмп по две обвинения: злоупотреба с власт и възпрепядстване на работата на Конгреса. Още можете да прочетете в .     ", "date": "2019.12.23", "title": "Белият дом е опитал да замрази помощта за Украйна 90 минути след разговора на Тръмп със Зеленски "}
{"url": "https://www.actualno.com/starazagora/dvijenie-v-edna-lenta-po-otsechka-ot-am-trakija-news_1418300.html", "text": "      Движението при километър 193 на Автомагистрала (АМ) \"Тракия\" в района на с. Яздач в посока Бургас до 17:30 часа днес ще се осъществява  в една лента, предупреждават от пресцентъра на Агенция „Пътна инфраструктура“ (АПИ). Причината за пренасочването на движението от изпреварващата лента в активната и аварийната лента е монтаж на мантинели в средната разделителна ивица. Монтаж на мантинели ще се осъществява днес до 17 часа и при километър 98 на магистралата, а от пътната агенция призовават водачите да се движат с повишено внимание и съобразена скорост в посока Бургас.      От АПИ напомнят и, че днес, 23 декември, от 16 до 20 часа ще бъде ограничено движението на камионите над 12 тона по автомагистралите и най-натоваренитe пътища с цел по-добра безопасност и увеличаване на пропускателната способност на инфраструктурата. Агенцията призовава на път да се тръгва с автомобили, подготвени за зимни условия, да се да кара внимателно и със съобразена скорост, да не се предприемат рискови изпреварвания и да се спазват въведените ограничения, пътната сигнализация и да не използват аварийните ленти по автомагистралните участъци за по-бързо придвижване. Шофирането под емоции не гарантира по-кратко пътуване, но застрашава живота и здравето не само на рисковите водачи, а и на останалите участници в движението, които спазват правилата.    ", "date": "2019.12.23", "title": "Движение в една лента по отсечка от АМ \"Тракия\" "}
