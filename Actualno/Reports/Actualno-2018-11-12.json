{"url": "https://www.actualno.com/balkani/rumynskijat-prezident-ne-sme-gotovi-za-predsedatelstvo-na-es-news_705696.html", "text": "  Румънският президент Клаус Йоханис заяви, че Румъния не е готова на 01 януари да поеме ротационното председателство на ЕС и призова правителството да подаде оставка, предаде БГНЕС.     Йоханис посочи, че ситуацията е „излязла извън релси” и има „политическата необходимост от промяна на правителството”, като го нарече „нещастен случай на румънската демокрация”.   Виорика Дънчила стана премиер на страната през януари тази година, но според експерти, тя има малка роля, а правителството се води от лидера на управляващата Социалдемократическа партия Ливиу Драгня.\r\nДрагня не може да бъде министър-председател, защото е обвинен в кражба на гласове.  ", "date": "2018.11.12", "title": "Румънският президент: Не сме готови за председателство на ЕС"}
{"url": "https://www.actualno.com/asia/hamas-poe-otgovornost-za-raketnija-obstrel-sreshtu-izrael-news_705694.html", "text": "  Военното крило на управляващото в Ивицата Газа движение ХАМАС пое отговорност за ракетния обстрел срещу израелска територия, предава БГНЕС.     „Съвместното командване на палестинските фракции обявява началото на бомбардировките на селищата на врага с десетки ракети\", се казва в официално изявление.   Повече от 80 ракети бяха изстреляни от Ивицата Газа към територията на Израел.Към настоящия момент се съобщава за най-малко един пострадал в резултат на обстрела. Става въпрос за 19-годишен мъж, чието състояние медиците определиха като критично.\r\nВ отговор на атаката израелските ВВС са започнали удари срещу „терористични цели“ по Ивицата Газа, поясниха военните в специално изявление след ракетния обстрел.  ", "date": "2018.11.12", "title": "ХАМАС пое отговорност за ракетния обстрел срещу Израел"}
{"url": "https://www.actualno.com/society/ot-alma-mater-se-smiliha-nad-bashar-rahal-a-klipyt-sys-smetankata-izchezna-ot-neta-news_705684.html", "text": "  Със значително закъснение управителният и програмният съвет на телевизия \"Алма матер\" най-сетне взеха отношение по случая със скандалният клип, в който директорът на студентската програма Башар Рахал с обещание да ги направи известни по модела на секретарката Цвети, която му носи кафе с къса пола и му предлага сметанка. В писмо до медиите те написаха следното:     \"Уважаеми колеги,\r\nПрез последните дни клип за студентски кастинг, качен във Фейсбук от Телевизия „Алма матер“, стана обект на основателна критика от страна на обществеността и медиите. Стилистиката и посланието на клипа не са в съответствие с академичния тон, който се очаква от всяко звено на най-стария и най-авторитетен университет в страната.\r\nДнес случаят беше обсъден на съвместно заседание на Управителния и Програмния съвет на телевизията. В проведения сериозен разговор директорът на телевизията Б. Рахал изрази съжаление за недобрата преценка докъде пародиен тон е приемлив и къде преминава в лош вкус и сексизъм. Целта на клипа не е била да отправи към младите хора погрешно послание, което би могло да се изтълкува като утвърждаващо стремежа към известност над упорития труд и сериозните качества. Напротив – целта на кастинга е да се намерят най-способните и талантливи млади хора, които с оригинални идеи и много работа да позволят Телевизия  „Алма матер“ да стане интересна и гледана телевизия, посветена на образование, наука, култура и младежка тематика и даваща възможност да се чуе гласът на студентите.  Всички членове на двата съвета изразиха мнение, че тези важни цели не могат да бъдат постигнати с нарушаване на добрия тон и вкус и с послания, които не съответстват на високата мисия на Софийския университет.\r\nУниверситетът е доказал, че е силно ангажиран с темата за борбата с насилието срещу жени, като чрез свои инициативи и събития постоянно насочва вниманието на обществото към нея. От няколко седмици Университетът подготвя съвместно с Военна академия и благотворителен концерт срещу трафика на жени.\r\nСлед сериозната дискусия и ангажираността на всички участвали в обсъждането сме убедени, че директорът и екипът на Телевизия „Алма матер“ ще се придържат към академичните стандарти.    Сериозният обществен интерес към темата обаче повдига по-широкия въпрос за спазването на високи стандарти в журналистиката и на журналистическата етика изобщо. Реакцията на обществото показа, че журналистическите стандарти и добрият вкус трябва да се спазват дори при изготвяне на 30 секунден клип, който не е излъчван в ефира, а е предназначен за фейсбук, следователно е назрял моментът за обществено обсъждане на спазването на високите журналистически стандарти и на журналистическата етика.\"\r\nОт написаното става ясно, че Рахал ще продължи да бъде директор на телевизията, въпреки, че клипът предизвика масово недоволство и мнозина поискаха оставката му от поста, включително и студенти към ФЖМК. В същото време видеото, озаглавено \"Годината, в която стана известен\", изчезна от интернет, а самият Рахал изтри от фейсбук профила си всичко свързано с него - включително обяснението му, че това не било сексизъм, а сарказъм. Рахал до последно твърдеше, че и настояваше, че щом клипът е предизвикал толкова голям обществен интерес, значи може да е доволен и повече хора ще се заинтригуват от кастинга. Предните дни преподаватели от Факултета по журналистика написаха , в което изразиха възмущението си от сексисткото, а според нас и ", "date": "2018.11.12", "title": "От \"Алма матер\" се смилиха над Башар Рахал, а клипът със сметанката изчезна от нета"}
{"url": "https://www.actualno.com/burgas/novijat-predsedatel-na-administrativen-syd-burgas-vstypi-v-dlyjnost-news_705683.html", "text": "  Новият председател на Административен съд Бургас встъпи в длъжност. Чавдар Димитров, беше избран на 30 октомври тази година.     Припомняме, че Съдийската колегия на Висшия съдебен съвет го избра единодушно за председател на Административния съд в Бургас. Пред това той получи и подкрепа от Общото събрание на съдиите от Административен съд в града.   На церемонията по встъпването е длъжност, присъства председателят на Върховния административен съд Георги Чолаков, административни ръководители на съдилища, прокуратури, съдии и съдебни служители.\r\nПредседателят на ВАС Георги Чолаков подчерта, че избирането на съдия Димитров с пълно мнозинство от Съдийската колегия и подкрепата на магистратите от Бургас е огромен вот на доверие, който ще бъде оправдан до края на мандата.  Съдия Димитров е с ранг „съдия в Апелативен съд“, има над 16 години стаж в органите на съдебната власт. Магистър по право на Югозападния университет „Неофит Рилски“ Благоевград. Специализирал е в областта на правото на Европейския съюз.", "date": "2018.11.12", "title": "Новият председател на Административен съд Бургас встъпи в длъжност"}
{"url": "https://www.actualno.com/balkani/gruevski-e-ohranjavan-ot-shestima-policai-no-nikoj-ne-znae-kyde-e-news_705693.html", "text": "  Въпреки, че бившият премиер на Македония Никола Груевски е охраняван от шестима полицаи и въпреки това към момента никой не знае къде се намира и все още не му е връчена заповедта за явяване в затвора.     Съгласно македонските закони на Груевски му се полагат 6-ма полицейски служители, които да го охраняват, като бивш премиер на Македония.   Въпреки това тази охрана не е 24 часова, а изпълнява задълженията си спрямо нуждите на охранявания.\r\nЗа това е и служителите на МВР не знаят къде се намира той, предаде БГНЕС.  Вече три дни съдебни куриери се опитват да връчат на бившия премиера заповедта за явяване в затвора. Ако днес Груевски не бъде намерен от съда ще се обърнат към полицията за съдействие.\r\nБившият министър-председател на Македония няма паспорт и според решение на Апелативния съд от 23 юли той трябва да се явява поне веднъж месечно в Наказателния съд.   Груевски получи две години ефективна присъда по делото „Танк“ за закупуването на служебния му „Мерцедес“ за над 650 000 евро, докато беше премиер. По делото „Танк“ бившият министър на вътрешните работи Гордана Янкулоска беше осъдена на шест години затвор.    ", "date": "2018.11.12", "title": "Груевски е охраняван от шестима полицаи, но никой не знае къде е"}
{"url": "https://www.actualno.com/society/slavi-trifonov-protestite-bjaha-otrazeni-v-novinite-no-vyprosyt-e-kak-news_705698.html", "text": "  Не знам дали сте разбрали от медиите, че вчера имаше масови протести в цялата страна. Ако сте гледали новините, сигурно сте разбрали – протестите бяха отразени в новините на големите телевизии. Друг е въпросът – как.     Това написа Слави Трифонов като коментар по повод простестите в страната от изминалите седмици в официалната си страница във фейсбук.\r\n\"По принцип съм забелязал, че когато репортерите отразяват по празниците, така нареченото от тях - „Голямо прибиране“, влагат повече апломб. Вчера ми се сториха някак обрани. Забелязах и още нещо – когато телевизиите показват прибиращите се българи от Гърция, винаги включват на живо репортер от Кулата, който да покаже колоната от автомобили. Вчера обаче, когато протестиращи затвориха с часове Кулата, там нямаше нито един репортер. Бяха на километри от Кулата. Бяха на километри и от Благоевград. Само ни информираха, че и там нещо се случва и че има жандармерия. Казаха, че камион се е врязал в група протестиращи. На БНТ, например, това им беше една от водещите новини. Викам си – ако се е врязал камион в протестиращи, това ще е нещо страшно. Пострадали не видяхме. Какво точно се е случило – не видяхме. Репортери на мястото на събитието – не видяхме\", допълни Трифонов.\r\nЕто какво още написа шоуменът:  \"Вчера през деня пък търсех из каналите дали някоя телевизия предава протестите на живо. Тръгнах да търся ТВ 7 – не можах да я открия. Викам, чакай да цъкна „BiT“ - те пускаха такива работи. Цъкнах – нищо на живо, никакви новини, цял ден повторения на стари предавания. В 8 часа вечерта вървеше точно такова предаване с водещ Венета Райкова. Горе-долу като свърши, си казах: „Чакай да цъкна на bTV“. Цъкнах и там почна предаване с водещ... Венета Райкова.   И неделната сутрин ми беше интересна. Викам: „Ще пусна Нова телевизия, може Ани Цолова да каже нещо за организираните протести по повод високите цени на горивата, за новите данъци, за „Бонус-малус“.\r\nПуснах, Ани Цолова я нямаше, имаше някаква умърлушена водеща, която интервюираше... разбира се - професор Михаил Константинов.    Бях се затъжил за него, отдавна не го бях виждал по телевизиите, има – няма от един-два дена. Той беше поканен именно по темата, по която и аз очаквах, ама още с първото си изречение професорът зави другаде. Изнесената информация от Михаил Константинов - професорът по математика, но по душа – професор по всичко, много ме притесни, даже си я записах, за да алармирам от негово име. И така, внимание, цитирам проф. Константинов: „Зимата ще бъде неприятна и по друга причина, за която все още малко се говори. Очертава се изключително сушава зима. В момента нивото на високопланинските езера за първи път спада с около метър – в Рила и в Пирин. Хората не помнят такова нещо. Ако водата силно намалее, това ще удари реколтата и тогава вече може да говорим за повишаване на цените на храната.“ Алармирах. Точка.\r\nИ тази сутрин се събудих с Нова телевизия, и по-точно с предаването „На кафе с Гала“. Та, в днешното предаване водещата Гала попита своите гости как са си изкарали през почивните дни. Пръв отговори Юлиан Константинов, оперен певец, по-известен като брат на Пламен Константинов. Софиянецът Юлиан разказа как се е прибирал вкъщи. Цитирам: „От центъра до нас, което по принцип са 10 минути, станаха 45. Имаше някакви протестиии...голям майтап!“ Край на цитата.\r\nПосле се обади и другият гост – Илиян Любомиров – поет. Той каза следното: „Аз забелязвам покрай тия протести, че има един нов феномен – „протестиращи кифли“. Това са хора, които ходят, снимат се за 5 минути или пускат лайв видео от протестите и се прибират...“   И аз така – пуснах си 5 минути от Гала и после спрях телевизора, ама за да изляза.\r\nСега да видим как днешните вестници отразиха вчерашните протести.   На първата си страница вестник „Труд“ излиза с позиция за протестите. Труд-позицията е озаглавена: „Миш-маш протест“. В нея пише: „Ще им се на някои да запеят „Пожарът на бунта гори...“ Какво гори? Нещо като тюрлюгювеч, забравен в горещата фурна на българския преход.“\r\nТова ми е предостатъчно. Сега да ви попитам: Да си спомняте кой използва думата „тюрлюгювеч“ по повод на едни протести, искащи една оставка? Да, използва я Валери Симеонов. И сега, вижте колко интересно и колко изненадващо – вестник „Труд“ ползва стилистиката на Валери Симеонов, т.е. използва стилистиката на управляващите, за да се подиграе на граждански протести.\r\nВсъщност, вестник „Труд“ отделя по-малко от страничка на вчерашните протести. Повече място във вестника получава обаче новина от страница 7. Там с големи букви е новината: „Пуснаха веян паламуд по 12 лева на килограм“.   Какво мога да добавя? „Труд“ явно се хвърлят като Матросов на амбразурата. Но, слабичко. Сигурен съм, че „Труд“ могат да са още по-всеотдайни и ще им дам съвет да побързат – че току-виж и те станали седмичник като вестник „Стандарт“.\r\nОтиваме към вестник „Телеграф“ - На 5-та страница във вестника пише „Протести затапиха големите градове“. Хубаво, така е. Но толкоз. Вестникът е отделил само половин страница на протестите. Половин страница – толкова в днешния брой е получила и момичето на броя... Мая, по цици, на 26 г., от Плевен. Браво, дъ ге!\r\nВсъщност, най-всеотдаен е моята любов Недялко. Аз затова го обичам. Щото е всеотдаен. Вчера неговият сайт написа: „Незаконен метеж блокира София“. А днес пусна следното бомбастично заглавие:„Извънредно в ПИК! Ето ги лицата на метежа – рокери, ултраси и мутри с джипове блокираха България!“\r\nОбичам те, Недялко!\r\nВсъщност, като казвам: „Обичам те, Недялко“, аз искам да кажа: „Обичам ви, прекрасни, свободни български медии.“", "date": "2018.11.12", "title": "Слави Трифонов: Протестите бяха отразени в новините, но въпросът е как"}
{"url": "https://www.actualno.com/society/otnovo-masovi-protesti-sreshtu-visokite-ceni-na-gorivata-v-cjalata-strana-video-news_705704.html", "text": "  Масови протести срещу високите цени на горивата се провеждат в редица градове на България, предаде репортер на БГНЕС.     В София протестът за горивата се сля с протеста на майките на деца с увреждания. Традиционният протест на майките от инициативата „Системата ни убива“ започна около 18.00 часа пред МС с питка хляб, раздадена между майките. Валентина Ташкова заяви пред БГНЕС, че всички вече се познават, имат една кауза и са се превърнали в семейство. Един от протестиращите, който е от първия ден, е направил питката, за да се подкрепят, докато скандират „Оставка“ и „Валери Симеонов – вън от властта“. Друга майка разказа, че оставката на вицепремиера не е гледана на днешния коалиционен съвет. Това означавало, че премиерът тотално абдикира от исканията на майките по отношение съдбата на вицепремиера.   Десетки старозагорци излязоха на улицата и тази вечер срещу високите цени на горивата и ниския стандарт на живот. С автопоход по улиците на града под надслов: „Държавата - това сме ние!” те поискаха оставката на правителството, предаде кореспондентът на БГНЕС от града.\r\nПротестиращите бяха категорични, че страната ни се намира в остра демографска криза, в извънредно положение, за преодоляването на което са необходими спешни и драстични мерки.   Масов протест има и в град Перник. Автомобилното шествие стартира от спортна зала \"Борис Гюдеров\", премина през центъра на града и след това продължи към пътен възел \"Даскалово\", който свързва София и Югозападна България.   Блокиран е пътят между града и София. Това е поредният протест в Перник, където в събота вечерта на 1000 автомобила участваха в шествието срещу високите цени на горивата и промените в цената на гражданската отговорност.    За трети пореден ден варненци протестират срещу високите цени на горивата, повишаването на налозите за старите автомобили и застраховката „Гражданска отговорност”, съобщава Нова тв. Хората искат и оставката на вицепремиера Валери Симеонов заради циничното му изказване спрямо майките на деца с увреждания. Варненци блокираха две централни кръстовища.", "date": "2018.11.12", "title": "Отново масови протести срещу високите цени на горивата в цялата страна (ВИДЕО)"}
{"url": "https://www.actualno.com/society/poredna-vecher-na-protesti-pod-prozorcite-na-vlastta-video-news_705692.html", "text": "  И тази вечер граждани излязоха на протест пред сградата на Министерски съвет, предаде репортер на .     Освен майките на деца с увреждания, които протестират вече 22 дни с искане за оставката на вицепремиера Валери Симеонов, недоволство имаше и срещу високите цени на горивата.\r\nПротестиращите скандираха “Валери, позор! Оставка и затвор!”, “Мафия” и “Всеки ден ще е така до оставката!”.  Майките на деца с увреждания се обърнаха към премиера Бойко Борисов, като заявиха, че не се интересуват от коалицията на ГЕРБ с “Обединени патриоти”, а настояват заместник-министър председателят Симеонов да напусне поста си в правителството. Майките отново бяха категорични, че няма да се откажат и остават под прозорците на властта. Междувременно граждани, които се вляха в протеста на майките с искания за по-ниски цени на горивата, се обявиха и срещу “геноцида на българския народ”.    Протестът в София тръгна към сградата на НФСБ, а майките заявиха, че в сряда (14 ноември) отново ще се организира мотошествие в подкрепа на техните искания.\r\nПротести тази вечер имаше и в други градове на страната. ", "date": "2018.11.12", "title": "Поредна вечер на протести под прозорците на властта (ВИДЕО)"}
{"url": "https://www.actualno.com/europe/srybskata-cyrkva-objavi-avtokefalnostta-na-ukrainskata-za-neosnovatelna-news_705701.html", "text": "  Светият архиерейски събор на Сръбската православна църква (СПЦ) съобщи, че решението на Вселенската патриаршия за автокефалност на украинската църква е неоснователно, а \"решението за реабилитация на разколническия групи е неприемливо\" и заради това Сръбската православна църква не признава тези решения. По този начин СПЦ застана на страната на Руската православна църква в този спор, предаде БГНЕС.     На двудневното заседание на събора, който се проведе на 6 и 7 ноември, архиереите на СПЦ заключиха, че Цариградската патриаршия прие канонично неоснователно решение за реабилитация и за признаването на двама лидери на разколнически групи в Украйна, Филарет Денисенко и Макарий Малетик, за епископи заедно с тяхната епархия и духовенството.   СПЦ посочва, че Филарет навремето е бил канонично лишен от чин, а след това и изключен от църковната общност и анатемосан, а Макарий, казват от СПЦ \"е лишен от апостолски прием, тъй като е бил част от секта\".\r\nЗатова Светият архиерейски събор взе решението Цариградския синод да се счита за необвързващ със Сръбската православна църква.  „Съборът не признава споменатите личности и техните последователи за православни епископи и свещеници и, следователно, не приема богослужебни и канонично общение с тях и с техните поддръжници\", се подчертава в изявлението.\r\nСъборът на Сръбската православна църква предлага на Цариградската патриаршия и на всички останали автокефални православни църкви, да се обсъди въпросът за автокефалност и въпросът за православната диаспора възможно най-скоро на Всеправославен събор.   Според изявлението на СПЦ всички православни църкви, от Константинопол до Московската патриаршия, са официално информирани за позицията на този съвет.    ", "date": "2018.11.12", "title": "Сръбската църква обяви автокефалността на Украинската за неоснователна"}
{"url": "https://www.actualno.com/europe/es-pritiska-belgrad-i-prishtina-za-dogovor-news_705702.html", "text": "  ЕС като посредник между Белград и Прищина ще направи всичко възможно да се стигне до споразумение между двете страни преди края на мандата на ръководителя на европейската дипломация Федерика Могерини, предаде БГНЕС.     От Брюксел съобщават, че в момента се провеждат разговори с цел продължаване на диалога между Сърбия и Косово, като към момента няма заложена дата за следваща среща на президентите на двете страни.   Независимо от това дали ще се стигне до продължаване на диалога през този месец се очаква са излезе доклада на ЕС за напредъка в нормализиране на отношенията на двете страна.\r\nОт този доклад зависи решението на членовете на ЕС за броя глави, които Сърбия ще отвори през декември при преговорите за присъединяване на страната.  ", "date": "2018.11.12", "title": "ЕС притиска Белград и Прищина за договор"}
{"url": "https://www.actualno.com/society/ekoinspekcijata-v-burgas-zatvori-prechistvatelnata-stancija-na-arabadjiev-news_705706.html", "text": "  Екоинспекцията в Бургас затвори пречиствателната станция на Елените, собственост на бизнесмена Ветко Арабаджиев. До принудителната мярка се стигна след разпореждане на Окръжната прокуратура.     Съоръжението, което поема отпадните води освен на ваканционно селище  Елените, и на част от Свети Влас, от днес е на авариен режим. Пречиствателната станция работи незаконно, без да има лиценз за ВиК оператор, обясниха от екоинспекцията.   „Проблемът, е че от 2012 година тази пречиствателна станция работи без разрешително за заустване. Те събират такси, а не си плащат санкциите към държавата“, обясни Тонка Атанасова – директор на РИОСВ-Бургас.\r\n„Такса плащаме, пък за мръсната канализация не знам, дават ти една ей такава голяма бележка, пък какво пише на нея един дявол знае“, коментира собственик на къща за гости в Свети Влас.  Натрупаните глоби за замърсяване на морската вода са за .", "date": "2018.11.12", "title": "Екоинспекцията в Бургас затвори пречиствателната станция на Арабаджиев"}
{"url": "https://www.actualno.com/varna/budni-varnenci-na-protest-i-tazi-vecher-news_705707.html", "text": "  Протестите дейности в морската ни столица продължават, съобщи кореспондент на от града.     За поредна вечер стотици недоволни граждани се събраха пред общината, блокираха кръстовището и след едночасови скандирания около 300 протестиращи се отправиха на протестно шествие към Аспарухов мост.   Развяваха се плакати с надпис \"Оставка\" . Варненци са категорични, че е достигнат прага на търпимостта им и оставката е единствена алтернатива за промяна на системата и начина на управление.", "date": "2018.11.12", "title": "Будни варненци на протест и тази вечер"}
{"url": "https://www.actualno.com/ruse/rusenskata-alma-mater-chestva-patronnija-si-praznik-news_705705.html", "text": "  На 12 ноември, в „Канев център“, се състоя тържество за Деня на Русенския университет „Ангел Кънчев“ и неговата 73-та годишнина. Сред гостите бяха народни представители, областният управител на Област Русе Галин Григоров, заедно със своите заместници Валентин Колев и Свилен Иванов, областният управител на Област Видин Албена Георгиева, зам.-кметът по европейско развитие в Община Русе д-р Страхил Карапчански, кметът на Община Видин инж. Огнян Ценков, изпълнителният директор на Агенцията по заетостта Драгомир Николов, както и представители на бизнеса, институциите и неправителствени организации.     Д-р Карапчански отправи приветствия към аудиторията и връчи на ректора на РУ „Ангел Кънчев“ чл.-кор. проф. дтн Христо Белоев поздравителен адрес от кмета на Община Русе Пламен Стоилов, в който се казва: „Използвам този прекрасен повод, за да изкажа уважението си към Вас за дългогодишния Ви принос към развитието на Русенския университет. Несъмнено, Вие успявате да запазите статута му на един от най-добрите университети в България, като същевременно с това модернизирате преподавателските методи и материалната база, което прави Университета още по-предпочитан сред младите бъдещи висшисти“.   Областният управител Григоров отбеляза, че Русенският университет е допринесъл много за развитието на региона, както и че учебното заведение е център на образованието за Северна България. „Вземайки пример от Русенския университет, трябва заедно да се борим Русе да бъде бъдещия център на един нов Дунавски регион“, добави губернатора.\r\nНа събитието бяха връчени грамоти и награди. Защитилите образователната степен „доктор“ получиха дипломите си на церемонията. Вокална група „Слънце“ с ръководител Наталия Константинова се погрижи за доброто настроение на гостите.  ", "date": "2018.11.12", "title": "Русенската Алма матер чества патронния си празник "}
{"url": "https://www.actualno.com/dobrich/protest-blokira-pytja-mejdu-dobrich-i-varna-snimki-news_705714.html", "text": "  Около 50 автомобила блокираха изхода от Добрич за Варна тази вечер. Това съобщи кореспондент на от града.     Протестиращите хора блокираха пътя между Добрич и морската ни столица с часове, огласяйки блокадата с викове \"Мафия\" и \"Оставка\", въпреки дошлите полицейски автомобили и призивите за вдигане на блокадата на Жулиян Минев, началник на \"Пътна полиция\" към Областната дирекция на МВР Добрич. \"Управляващите и те са полагали клетва, а какво правят за нас, хората\", запита един от протестращите\" в отговор на полицейския служител защо са нарушили предварително заявения маршрут за протест.  \"Не протестираме само за бензина, а за ниските доходи, за несигурността в страната\", заяви Камелия Тодорова, която се определи просто като \"една креслива майка на болно дете\".\r\nПротестът започна от 18 часа тази вечер от пешехоната зона на Добрич, като сред присъстващите се наблюдаваха предимно млади хора. Негодуващите спряха първоначално пред местната централа на ПП \"ГЕРБ\", където с шумни вувузели скандираха \"Оставка\" и \"Долу правителството\".     Снимки: Actualno.com По-късно голяма част от тях се качиха на автомобилите си, решени да се движат бавно, и се насочиха към изхода за Варна в района на 5-ти километър, където вдигнаха блокадата.\r\nУтре вечер се очаква пореден протест в града от 18 часа, а протестиращите са категорични, че нямат организатори и излизат по собствен воля.", "date": "2018.11.12", "title": "Протест блокира пътя между Добрич и Варна (СНИМКИ)"}
{"url": "https://www.actualno.com/crime/zadyrjaha-zapodozrjan-za-ubijstvoto-v-gorna-orjahovica-news_705717.html", "text": "  Криминалистите в Горна Оряховица задържаха тази вечер Николай Кънчев, заподозрян за убийството на 45-годишна жена, което беше извършено по особено жесток начин в събота в апартамент в кв. „Пролет“ в железничарския град, предаде БНР.     36-годишният Николай Кънчев, който беше обявен за общодържавно издирване, е бил забелязан от полицаите в района на автогарата в Горна Оряховица. Опитал се да избяга, но бил заловен, посочи директорът на ОД МВР старши комисар Димитър Машов. Окръжната прокуратура във Велико Търново образува досъдебно производство за убийството.   Една от версиите на разследващите е, че то е било извършено заради ревност. В рамките на 24 часа предстои да бъдат събрани достатъчно доказателства, за да бъде повдигнато обвинение на Кънчев. Той има четири присъди, като последната е от тази година – условна за притежание на наркотици.", "date": "2018.11.12", "title": "Задържаха заподозрян за убийството в Горна Оряховица"}
{"url": "https://www.actualno.com/plovdiv/misterijata-na-britanskite-grobishta-v-plovdiv-snimki-news_705607.html", "text": "  В централния гробищен парк на Пловдив има един обособен парцел на метър по-ниско ниво от останалите, ограден с каменен зид и перфектно поддържан. В него почиват останките на англичани, ирландци, шотландци, починали в плен от рани и болести. През 1918 година община Пловдив отделя това място и там са погребани военни, починали и другаде. Освен в Пловдив, британски гробища има и в София.      , артилерист, е починал на 24 години само дни преди края на войната от инфлуенца в Солун. Семейството му скоро научава къде точно е погребан, така че днес, наред с Н.Пр. Ема Хопкинс, посланик на Великобритания у нас, военното аташе на посолството и капелан от Британската армия, беше и Дейвид Джоунс, праплеменник на загиналия. \"През войната Великобритания и България са били врагове, но скръбта ни по загиналите е обща и не бива да повтаряме грешките, довели до този конфликт,\" каза Хопкинс. Първата световна война помита като коса . И на Британските гробища в Пловдив на плочите е отбелязана все възраст, която . Човек разбира съвсем добре нещата, обаче, когато се докосне до истинската история на иначе анонимните за нас имена. Оказва се, че за сто години от своето съществуване, едва сега на това гробище идват . Първият, разпознал през лятото свой роднина, е възрастен англичанин, дошъл на екскурзия в Пловдив. Нели Михайлова, която се грижи за британския парцел, традиция в семейството ѝ още от 1964-та година, видяла как той обходил плоча след плоча, докато спрял пред една, положил цветя и се разплакал. Каква е точно историята, не става ясно, тъй като тя не знае английски език, но очевидно младежът, погребан под тази плоча, не е забравен.  Днес семейството на 24-годишния артилерист с рядкото вече име Ейбрахам Джоунс почете прачичо си с отделна молитва, произнесена от капелана. Когато тръгва към касапницата на Първата световна, Ейбрахам е бил един от трима братя, израснали в малко английско селце. Само той загива, а майка му го жали дълги години. Не е бил женен, не оставя поколение. Детството му минало край една красива малка река. Днес праплеменникът му остави на гроба му речен камък от нея с надпис: . Снимките на гробищата, на плочата, на военното аташе заедно със семейството се очакват с нетърпение в Англия от другите роднини. Сто години след смъртта си 24-годишният артилерист сякаш се връща на мястото, където е бил щастлив.\r\nАко тази история е вълнуваща, но се среща сравнително често по всички военни гробища, белязали световните конфликти и захвърлили синове и бащи в незнайни краища, то другата е и то не от сега. Днес отговор дава пак жената, която всеки ден е там и се грижи за гробищата, но от истината става още по-мистериозно.      Оказва се, че това прави , малко над 50-годишна. Разказала историята на Нели Михайлова.\r\nПреди години тя сънувала млад мъж, който ѝ казал - когато имаш проблеми, когато си тъжна, ела на гроба ми на Британските гробища в Пловдив, единствения висок паметник и аз ще ти помогна. Жената дори не знаела, че има такива гробища. Дошла в Пловдив, намерила го. Това е паметникът на . Роден е на 23 декември 1894 година, загинал е на 24-годишна възраст. Съвсем наскоро инспекция от британската организация, обединяваща пет дружества на ветерани, е оставила на паметника ламинирано копие от авиаторското свидетелство на Чарлз Грейг, издадено през 1915 година с номер 2197. От снимката гледа млад симпатичен мъж. Човек може само да гадае що за ирационални сили са участници в тази история, дали духът на авиатора е неспокоен, и тази любов по някакъв необикновен начин още оцелява, що за чудо е това. Типично по британски, страховито и призрачно, но всъщност е съвсем истинска история. Последният път, когато е идвала, е било на Задушница, донесла вино, жито, палила свещ, плакала...Казвала, че наистина намира успокоение и сякаш черпи енергия от паметника. Указанието било да стои зад него. Както се черпи енергия от дърво. И тя го прави. До ден-днешен.    ", "date": "2018.11.12", "title": "Мистерията на британските гробища в Пловдив (СНИМКИ)"}
{"url": "https://www.actualno.com/society/ban-syzdava-novo-samostojatelno-nauchno-zveno-na-mjastoto-na-nimh-news_705650.html", "text": "  С решение на общото събрание на БАН се създава ново самостоятелно научно звено с работно наименование „Институт за изследване на атмосферата, климата и водите“. Това се посочва в съобщение на Учредителния научен съвет на института за изследване на атмосферата, климата и водите на БАН.     В новото звено ще се отделят част от дейността, активите и пасивите на сегашния Национален институт по метеорология и хидрология (НИМХ) към БАН. То ще функционира от 1 януари 2019 година. От същата дата ще функционира и НИМХ към МОН. Учените, специалистите и членовете на научно-помощния персонал на НИМХ трябва да подадат заявление, ако искат да работят в новото научно звено.   От съобщението става ясно, че информацията за това ще бъде конфиденциална до обособяването на двете звена, едното в БАН, другото в МОН. Срокът за подаване на заявленията е 20 ноември. Тези, които решат да останат в БАН, в новото звено, ще запазят научните си степени и академични длъжности. Те ще запазят проектите си и условията за работа, в т.ч. ползваната научна инфраструктура.\r\nМеждувременно бе уточнено, че на 31 октомври от управителния съвет на БАН е бил обявен конкурс за директор на Института за изследване на атмосферата, климата и водите при БАН със срок за подаване на документи до 30 ноември.  По-рано в края на септември председателят на общото събрание на Академията заяви, че научната дейност на новосъздаденото към Министерски съвет звено ще бъде по-скоро за обслужване на оперативната дейност, \"докато в БАН ние държим да запазим комплексния характер на Академията и да имаме изследвания в тази толкова важна област, каквато е климатът, атмосферата, водите\".\r\nЗапочва инвентаризация на активите на Националния институт по метеорология и хидрология. Голяма част от имуществото, което Институтът използва, е собственост на БАН, подчерта тогава проф. Славчева. \"При това ние държим тя да бъде на новия принципал, не НИМХ, а Министерство на образованието и науката - то да бъде собственика, както в момента БАН е собственик\", каза още Славчева.   ", "date": "2018.11.12", "title": "БАН създава ново самостоятелно научно звено на мястото на НИМХ"}
{"url": "https://www.actualno.com/music/oratnica-se-zavryshtat-s-nacionalno-turne-i-treti-album-news_705709.html", "text": "  Оратница се завръщат с национално турне и трети албум. На 30 ноември в Mixtape 5 Оратница ще представят третия си студиен албум Alter Ethno.     Преди това групата ще подгрее публиката в страната с първото си национално клубно турне от една година насам, което ще включва дати в Перник, Варна, Свиленград, Велико Търново, Русе и Бургас.\r\nБандата се връща на клубната сцена след последния си европейски тур през декември 2017-а, последвано от цяла година отсъствие, в което се фокусираха върху записите на третия си студиен албум, както и върху съвсем нови музикални проекти. През изминалата година Оратница бяха посланик на българската музика в поредица събития, свързани с Европредседателството, а през месец септември изправиха на крака Зала Арена Армеец на откриването и гала церемонията на Световното първенство по художествена гимнастика (видео).\r\nНовият албум на Оратница е съвсем ново музикално измерение на тяхната впечатляваща смесица от фолклорни мелодии и акустично изпълнени електронни стилове (дъбстеп, трап и дръм енд бейс).   В него групата експериментира в още по-широк списък от музикални жанрове (фънк, джаз, афтобийт , ембиънт и др.), както и цяла палитра от фолклорни традиции – от аборигенски мотиви, през етиопски мелодии, до арабски елементи.\r\nПървият цялостен проект на групата като секстет ще допълни към стила на бандата и красотата на женските фолклорни гласове на двата нови члена - Дияна (певица във фолклорен ансамбъл „Тракия“ и „Мистерия на българските гласове“) и Ася (певица в “Космическите гласове”). Техните магически вокали ще представят автентични песни от шопкия и родопския региони.    Останалите членове на Оратница са: Християн Георгиев (кавал, вокал, мелодика, тамбура), Георги „Хорхе“ Маринов (диджериду, гайда), Петър „Бъни“ Йорданов (кахон, тъпан) и Иван „Попа“ Господинов (вокал).\r\nВ последните 9 години групата не само съживи интереса към българските музикални традиции сред различните поколения у нас. С уникалната си музика и над 150 концерти и международни фестивали, Оратница създадоха изцяло нова публика за българската етно музика в цяла Европа.", "date": "2018.11.12", "title": "Оратница се завръщат с национално турне и трети албум"}
{"url": "https://www.actualno.com/plovdiv/budjetyt-na-es-vyv-fokusa-na-syveta-po-evropejski-vyprosi-v-plovdiv-news_705691.html", "text": "  Бюджетът на ЕС, бъдещето на Европа през призмата на проведените национални обществени обсъждания, Brexit и предизвикателствата в двустранните отношения обсъдиха членовете на Съвета по европейски въпроси. Заседанието се проведе в Пловдив и разгледа текущи и стратегически въпроси, свързани с членството на България в Европейски съюз.     Съветът одобри проектите на позиции на страната ни за предстоящите заседания на Съвета на ЕС по икономически и финансови въпроси по част „Бюджет“ и по земеделие и рибарство.   Важна част от заседанието бе посветена на отчета за изпълнението на плана за действие за 2018 г. с мерките, произтичащи от членството на страната ни в ЕС, към 31 октомври 2018 г. От общо 154 мерки към края на октомври са изпълнени 115 мерки. Мерките, чието изпълнение все още не е приключило, са 39, което е 25 на сто.\r\n„Благодаря на колегите за мненията, които бяха споделени и по отношение на натрупания опит по време на Българско председателство на Съвета на ЕС и за идеите как да запазим изградения капацитет“, каза министър Лиляна Павлова и допълни: „Трябва да продължим да работим със същите темпове на работа, както и да пренесем добрите практики от работата ни като председателство в работата на национално ниво\".  ", "date": "2018.11.12", "title": "Бюджетът на ЕС във фокуса на Съвета по европейски въпроси в Пловдив"}
{"url": "https://www.actualno.com/politics/nikolaj-prodanov-italianskata-afera-njama-obshto-s-uvolnenieto-mi-ot-vtu-news_705700.html", "text": "  „В моята заповед за уволнение нищо не пише за италианците”, заяви в ефира на bTV Николай Проданов, преподавател във ВТУ и зам.-министър на правосъдието.     Заместник-министърът на правосъдието проф. Николай Проданов беше дисциплинарно уволнен като преподавател във Великотърновския университет (ВТУ). Според  Проданов университетското ръководство свързва името му с незаконни свидетелства за учителска правоспособност на 170 италиански граждани, издадени от учебното заведение.   „Това, което знам е, че в университета се разви тезата, че в Италия има липса на педагогически кадри, има хора с висше образование, но голяма част от тях нямат учителска правоспособност. И има една пазарна възможност за Великотърновския университет да квалифицира италианските висшисти, като ги обучи за учители“, каза Проданов.\r\nТой обяви, че не знае на какъв език се развива действието. И обясни, че за да се обучават тези хора в университета, той трябва да признае техните дипломи, защото те не са по българските стандарти.  „Това решение трябва да го вземе академическия съвет, но то не е взето, когато е трябвало. И когато дошъл моментът да се оформят техните свидетелства, че имат правоспособност, в НАЦИД (Националният център за информация и документация) са поискали  такъв документ за дипломите”, обясни Проданов.\r\nПо неговите думи се е дописал един стар протокол от академическия съвет отпреди няколко месеца и прокуратурата твърди, че използването на този документ съдържа в себе си признаци на извършено съдебно престъпление.   „На сайта на университета се появи съобщение, в което тези заключения се отричаха и беше заявено, че аз съм уволнен дисциплинарно заради това, че не съм си изпълнявал задълженията в университета, което не е вярно“, каза заместник-министърът на правосъдието.    „Обвинен съм, че в края на миналата година не съм си изпълнил едни определени задължения по взимане на часове”, добави той. Проданов уточни, че това няма връзка със случая с италианската афера.\r\nЯсно е кой е подал сигнала – това е друг колега, но се прави внушението, че аз съм въздействал, за да стигне прокурата до извода, че има извършени закононарушения. Твърди се, че зам.-министър на правосъдието – част от изпълнителната власт, може  да окажа някакво въздействие върху прокуратурата, подчерта Николай Проданов.", "date": "2018.11.12", "title": "Николай Проданов: \"Италианската афера\" няма общо с уволнението ми от ВТУ"}
{"url": "https://www.actualno.com/balkani/opozicijata-v-kosovo-se-bori-za-svaljane-na-pravitelstvoto-news_705718.html", "text": "  Лидерът на Демократичния съюз на Косово (ИДП) Иса Мустафа след днешното заседание на партията заяви, че ИДП не изключва възможността за приемане на гласовете на депутатите от Сръбска Листа за свалянето на правителството на Рамуш Харадинай, съобщи МИА.     Мустафа заяви пред репортери, че правителството на ИДП бе свалено по същия начин чрез гласовете на сърбите.   Сръбската листа предложи на опозицията гласовете на 10 депутати за събарянето на правителството на Харадинай. До това се стигна след решението за въвеждане на допълнителни мита за вноса на сръбски стоки в Косово, предаде БГНЕС.\r\n„Виждаме, че се говори много за тази инициатива. Ние поставихме инициативата за импийчмънт на това правителство”, заяви Мустафа.  Лидерът на основната опозиция в Косово подчерта, че намерението му е правителството да се свали и да отиде на предсрочни избори с политическо споразумение и за тази цел не изключва сътрудничество с всеки.\r\nОпозицията в момента има 58 депутати в 120-членния парламент на Косово.   ", "date": "2018.11.12", "title": "Опозицията в Косово се бори за сваляне на правителството"}
{"url": "https://www.actualno.com/america/pochina-syzdateljat-na-spajdyrmen-news_705715.html", "text": "  Американският писател Стан Лий, създател на комиксите за Спайдърмен, Хълк и Х-Мен почина на 95-годишна възраст, съобщава сайтът TMZ, цитирайки дъщерята на писателя.     Лий е починал днес в медицински център в Лос Анджелис. Той е страдал от няколко години от сериозни заболявания, включително пневмония и проблеми със зрението.     Стан Лий е американски писател, редактор и създател на много комикси. Негово творение са героите Спайдърмен, Доктор Стрейндж, Хълк, Железния човек и други от най- известните Марвел герои.  В последните 10 години Стан Лий се появи на малкия и на големия екран с епизодични роли във филми и сериали по негови произведения.", "date": "2018.11.12", "title": "Почина създателят на Спайдърмен"}
{"url": "https://www.actualno.com/plovdiv/resheno-njama-da-ima-kulturen-centyr-v-garnizonna-furna-v-plovdiv-news_705641.html", "text": "  С 26 гласа \"против\", 4 \"за\" и 12 \"въздържали се\", Общинският съвет отхвърли искането на гражданска инициатива начело с художника Емил Миразчиев бившата Гарнизонна фурна да бъде превърната в център за изкуство. Въпреки че Гражданската инициатива бе просрочена с 1 година, председателят на Общинския съвет Савина Петкова обяви, че ще пусне предложението за гласуване, защото темата е важна.      \"С Гарнизонна фурна се върнахме в изходна позиция. Тази подписка ни пречеше да стартираме каквото и да е там. Община Пловдив и Общинският съвет бяха достатъчно толерантни, за да дадат още една година за подписката и вече имаме ясно становище, че няма да се случи това, което предложи господин Миразчиев\", заяви след гласуването кметът на града Иван Тотев. Той допълни, че в кулоарите на общинския съвет е получил идеи, които отново ще бъдат разгледани. \"Имаме предложение за детски център, отново имаме и предложение от район \"Западен\" за парк, така че отново отваряме темата и до месец - до приемане на бюджета, ще видим какво решение ще се вземе\", допълни кметът.   Бившата Гарнизонна фурна бе прехвърлена от Министерски съвет на община Пловдив в края на 2015-а година. Теренът включва общо 9 сгради, които са в окаяно състояние и бяха предвидени за събаряне. Още при приемането на обекта, от район \"Западен\", където се намира имота, бе обявено намерение да се изгради модерен парк, който да стане естествено продължение на Младежкия хълм. За целта бяха отделени , с които да се съборят старите и опасни сгради. Точно преди стартирането на демонтажа обаче, художникът Емил Миразчиев се обяви публично срещу събарянето и настоя Гарнизонна фурна да бъде пробразувана в културен център. Гражданската инициатива поиска тези 350 хиляди лева за преустройство на основната сграда. То включваше инвестиции от 4 милиона лева в културно съдържание, а в облагородяване и ремонт - 1,5 милиона лева. Хората на Миразчиев искаха общината да предостави базата на символичен наем от 1 лв. годишно.    Кметът на район \"Западен\" Димитър Колев проведе серия от срещи с граждани, като дори направи и обществено обсъждане в намиращото се наблизо читалище. Освен това живеещите край Гарнизонна фурна внесоха подписка, с която поискаха инвестиционното намерение да се осъществи и на запустялото място да се изгради парк. Въпреки всичко, от общинската администрация дадоха шанс на гражданската инициатива и отложи събарянето на сградата с повече от година като даде възможност на общинския съвет да реши съдбата на спорния имот. Парите, предвидени за бутане, бяха пренасочени за други дейности в района.", "date": "2018.11.12", "title": "Решено: Няма да има културен център в Гарнизонна фурна в Пловдив"}
{"url": "https://www.actualno.com/analysis/20-godini-po-mlad-po-dokumenti-kak-edno-delo-e-na-pyt-da-promeni-sveta-news_705553.html", "text": "  В Холандия се разглежда уникално дело по иск, подаден от мъж, който иска да докаже, че е с  20 години по-млад, следователно данните в документите му трябва да бъдат променени. Колкото и парадоксално да звучи, казусът може да се превърне в сериозен икономически и обществен проблем.     69-годишният Емил Ратълбанд иска да бъде признат за 49-годишен. Основният му довод е неговото физическо състояние.   \"Лекарите казаха, че тялото ми принадлежи на 45-годишен мъж\", казва той пред The Guardian. Самият той се нарича \"млад бог\".\r\nРетълбанд се позовава на отношението на холандците към транссексуалните. Ако преди биологичният пол е бил синоним на джендър и се е смятал за обективно обстоятелство, то сега тези понятия са разделени и се възприемат като предмет на избор. Сега човек може не само да смени пола си, но и да избере и друг джендър (социална роля), т.е. да се позиционира като жена, оставайки мъж от биологична гледна точка.  Борбата срещу дискриминацията на транссексуалните сега е задължителна част от правозащитните съдебни дела. И ако може да се смени джендъра въз основа на свободния избор, за да се чувстваш \"комфортно\", защо не може да смениш и възрастта си по същата причина? Ищецът посочва, че смяната на датата на раждане му е необходима именно заради борбата с дискриминацията.\r\nРатълбанд твърди, че е дискриминиран по възраст в сайтовете за запознанства и при търсене на работа. Той е професионален \"треньор\" за личностно развитие, специалист по \"лингвистично програмиране\".\r\nНякои мислят, че делото му е експеримент или акция за привличане на вниманието, но Ратълбанд е напълно сериозен, че фактическата му възраст се отразява на емоционалното му състояние и провокира хората да се подават на стереотипите.       \"Когато съм на 69 години, аз съм ограничен. Ако съм на 49 години ще мога да си избера друга къща, друга кола. Ще мога да работя повече. Когато съм в сайт за запознанства, на 69 години не получавам отговори от онези, с които искам да се запозная.  Когато бъда на 49, с моето лице ще имам много възможности\", разсъждава Ратълбанд.\r\nСъдията по делото призовал да се помисли за родителите, от които ищецът ще открадне 20 години от живота им – време на изключителна грижа и възпитание. Но родителите на  Ратълбанд вече са починали. На въпрос от какво трябва да се ръководи съдът, променяйки датата на раждане на хората, Ратълбанд отговаря: \"От здравия смисъл\". Според социолозите много скоро борбата с ейджизма (бел. ред. - на английски ageism, от age - възраст) ще излезе на преден план и ще се превърне във важна част от обществената дискусия в развитите страни. Някои аспекти в концепцията не позволяват да се махне с лека ръка и тя да бъде определена като поредната \"мултикултурна приумица\" или \"ляволиберална глупост\", пише \"Взгляд\".\r\nВсе пак консерваторите също остаряват и дори най-големите традиционалисти едва ли биха искали да усетят дискриминацията на свой гръб.      Обикновено ейджизмът бива два вида – дискриманция поради младост и дискриминация поради старост. В миналото, когато възрастта е определяла обема на знания и умения на човека, най-разпространен е била първият вид дискриминация. Редица политически и граждански права се предоставяли след 25-35-годишна възраст. Но границата непрекъснато се сваля и в повечето случаи пълнолетието днес се дава на 18-годишна възраст.\r\nДискриминацията на възрастните хора е характерна за днешните времена. Понякога я наричат геронтофобия, а явлението се обяснява с разпада на голямото семейство.  Грубо казано – по-рано младите живееха в един дом със старите, а сега живеят отделно. Като резултат възрастните все по-трудно биват разбирани и се смятат едва ли не за извънземни – такъв е резултатът от разрива на връзката между поколенията.\r\nСпоред психолозите пренебрежителното отношение към възрастните хора е предизвикано от страха пред старостта и смъртта, но това е теория, а дискриминацията при наемане на работа е практика. Това е отдавна осъзнат проблем, срещу който противодействието не  е толкова голямо, колкото борбата срещу расовото, половото или други неравенства.\r\nВ много европейски страни има закони, забраняващи ейджизма при наемането на сътрудници извън ограниченията, които поставя самата специалност. На ниво обществена реакция се наблюдава неодобрение и неприемане на ейджизма. Чиновниците и бизнесмените, които си позволяват да кажат нещо от типа \"старите хора са товар за семейството и бюджета\", не могат да очакват нищо добро.\r\nОчевидно проблемът за трудоустрояването на възрастните хора ще става все по-актуален и болезнен, особено с повишаването на пенсионната възраст (в Япония тя е 70 години, при това се обсъжда възможност за повишаване). Следователно търпимостта към ейджизма ще се понижава и може да премине в неприемане със скандали на такова ниво, каквото предизвиква днес расизмът.   Методът на Ратъбланд не е универсален, но холандецът е прав за това, че възрастта не винаги е биологична даденост и много зависи от особеностите на всеки човек и начина му на живот- някои на 70 са \"свежарки\", а други – още на 50 са \"развалини\".\r\nВсъщност Ратълбанд е готов да се жертва за своето искате, като е готов да се откаже от правото си на пенсия, за да не възникнат \"никакви непредвидени юридически обстоятелства\". В този смисъл всеки по себе си е Ратълбанд и може да се предположи, че Що се отнася до по-широкото понятие за \"пренебрегването на възрастните\", то има надежда, че изглаждането на ситуацията ще се размине без рязко поляризиране на мненията и уличното противопоставяне на активистите.  А първата крачка към това е – обадете се на родителите си. Actualno.com/Евгения Чаушева ", "date": "2018.11.12", "title": "20 години по-млад по документи - как едно дело е на път да промени света"}
{"url": "https://www.actualno.com/society/novinite-naj-vajnoto-za-denja-12-noemvri-news_705687.html", "text": "  Редакционният екип на ви представя най-важните новини за изминалия ден, 12 ноември.      Апелативният специализиран наказателен съд наложи запор над дружествените дялове и банкови сметки на бизнесмена Миню Стайков, както и възбрана над множество негови недвижими имоти в цялата страна – земеделски земи, жилища, сгради.   Световната здравна организация (СЗО) предупреди в понеделник, че употребата на антибиотици е опасно висока в някои страни, докато недостигът в други стимулира рисковата злоупотреба, водеща до появата на смъртоносни инфекции с устойчиви на лекарства бактерии. Със значително закъснение управителният и програмният съвет на телевизия \"Алма матер\" най-сетне взеха отношение по случая със скандалният клип, в който директорът на студентската програма Башар Рахал призоваваше младежи за кастинг с обещание да ги направи известни по модела на секретарката Цвети, която му носи кафе с къса пола и му предлага сметанка.     Масови протести срещу високите цени на горивата се провеждат в редица градове на България, предаде репортер на БГНЕС. В София протестът за горивата се сля с увреждания.      Двамата ресорни министри, Николина Ангелкова и Бисер Петков, се срещнаха с туристическия бранш и работодатели, за да обсъдят проблема с кадрите, предаде БГНЕС. По време на междуведомствен съвет бе обсъден недостигът в сектора да се набавя чрез Агенцията по заетостта. Протестите са демократично право и те възвръщат надеждите и достойнството също така на българите като граждани. Затова според мен и тези протести са закономерни. Това заяви президентът Румен Радев, който посети 61-ва Стрямска механизирана бригада в Карлово, предаде БГНЕС. Държавният глава посочи, че очаква правителството и Народното събрание да посочат изход от тази ситуация. Доволни сме от срещата с премиера Бойко Борисов. Това каза пред журналисти кметът на град Калофер и председател на Национално сдружение на кметовете на малките населени места Румен Стоянов след среща при премиера Бойко Борисов, предаде агенция \"Фокус\". В Холандия се разглежда уникално дело по иск, подаден от мъж, който иска да докаже, че е с 20 години по-млад, следователно данните в документите му трябва да бъдат променени. Колкото и парадоксално да звучи, казусът може да се превърне в сериозен икономически и обществен проблем. 69-годишният Емил Ратълбанд иска да бъде признат за 49-годишен. Основният му довод е неговото физическо състояние. Проектонаредбата за въвеждане на системата \"бонус-малус\" що се отнася до застраховката \"Гражданска отговорност\" предизвика бурни дискусии и множество критики. Извън обикновени хора, и експерти посочиха, че има недомислици в предложението. Ето какво смята г-н Валери Алексиев, бивш изпълнителен директор на едно от най-големите застрахователни дружества в България - ДЗИ, който говори по темата пред . Насочване на автомобилното движение по четирите транспортни ринга в града, изграждане на буферни паркинги при станциите на третия лъч на метрото при булевардите \"Монтевидео\" и \"Ботевградско шосе\", увеличение на цените на зоните за паркиране при достигане на запълняемост над 85%, въвеждане на жълта зона в останалата част от града, ограничаване на тежкотоварното движение само в най-външния ринг. Няколко месеца, след наводненията и свлачищата в Чепеларе и региона, общината все още чака помощ от държавата, за да извърши аварийни ремонти по няколко влошаващи състоянието си обекта. С решение на общото събрание на БАН се създава ново самостоятелно научно звено с работно наименование „Институт за изследване на атмосферата, климата и водите“. Това се посочва в съобщение на Учредителния научен съвет на института за изследване на атмосферата, климата и водите на БАН.", "date": "2018.11.12", "title": "Новините: Най-важното за деня, 12 ноември"}
{"url": "https://www.actualno.com/vidin/kmetyt-na-vidin-uvaji-praznika-na-rusenskija-universitet-angel-kynchev-news_705676.html", "text": "  Тържествено отбелязаха Деня на Русенския университет 12 ноември. На тържествената церемония в Русе присъстваха кмета на Видин Огнян Ценков, областният управител Албена Георгиева, административният директор на филиала на университета във Видин Момчил Станков, както и много граждани и студенти.     Те бяха посрещнати от ректора на университета  чл.-кор. проф. д.т.н.Христо Белоев, председателят на Общото събрание на университета проф. д-р Велизара Пенчева, кметът на Русе Пламен Стоилов, представители на академичното ръководство. Домакини и гости поднесоха венци пред паметника на Ангел Кънчев пред сградата на Ректората.   По-късно във фоайето на Ректората гостите  разгледаха  изложба  от  печатни и електронни издания – монографии, студии, книги, дисертации и др. и награждаването на техните автори - преподаватели, докторанти и студенти.  На тържествено събрание в Канев център в Русе, посветено на 73 години от създаването на Русенския университет и 168 години от рождението на неговия патрон Ангел Кънчев, кметът на Община Видин Огнян Ценков поднесе приветствие: “Днес съм тук сред вас и с вас, за да благодаря на ръководството на университета и на Общото събрание, че заедно всички ние успяхме да осъществим едно голямо желание на видинчани - Видин да има университет. Част от хората, благодарение на чиито усилия и всеотдайност се сбъдна нашата дългогодишна мечта, се намират в тази зала” – каза той.\r\nЦенков връчи на проф. д-р Белоев икона с лика на Св. Димитър Солунски Чудотворец – духовен закрилник на град Видин и албум със снимки от церемонията по връчване на званието „Почетен гражданин на Видин и Общината“ на ректора на Русенския университет и на председателя на Общото събрание на висшето учебно заведение, която се проведе в град Видин на 26 октомври.", "date": "2018.11.12", "title": "Кметът на Видин уважи празника на Русенския университет „Ангел Кънчев”"}
{"url": "https://www.actualno.com/europe/turcija-e-gnevna-ot-komentari-na-parij-po-sluchaja-hashogi-news_705659.html", "text": "  Турция отхвърли като \"неприемливи\" коментарите на френския външен министър Жан-Ив льо Дриан, обвиняващ президента Реджеп Тайип Ердоган, че играе \"политическа игра\" около убийството на Джамал Кашоги.     Припомняме, че Ердоган заяви в събота, че Турция е споделила записи, свързани с убийството на саудитския журналист миналия месец с Рияд, както и със Съединените щати, Франция, Великобритания и други съюзници, без да дава подробности за специфичното съдържание на лентата.   В интервю за \"Франция 2\" в понеделник Льо Дриан заяви, че \"за момента не е наясно\" за каквато и да било информация, предадена от Анкара.\r\nНа въпрос дали турският президент лъже, той каза: \"Това означава, че той играе политическа игра при тези обстоятелства\".  Коментарите на френския дипломат предизвикаха ярост в Анкара, пише още агенция France Presse, цитирана от БГНЕС.\r\n\"Смятаме за неприемливо, че той обвинява президента Ердоган, че \"играе политически игри\", заяви директорът по комуникациите към турското президентство Фахтретин Алтън. \"Нека не забравяме, че този случай би бил вече покрит, ако не бяха решителните усилия на Турция\", отбеляза експертът.   \"Последните коментари на Льо Дриан за отношението на Турция към убийството на Джамал Хашоги не отразяват фактите\", каза още Алтън. Той посочи, че Анкара споделя доказателства, свързани с убийството с длъжностни лица от голям брой страни, и че Франция не е \"изключение\".     Джамал Хашоги, автор в The Washington Post и критик на саудитското правителство, е видян за последен път на влизане в саудитското консулство в Истанбул на 2 октомври. След многократни откази, Саудитска Арабия най-накрая призна, че 59-годишният журналист е бил убит в мисия, проведена при „измамна“ операция. ", "date": "2018.11.12", "title": "Турция е гневна от коментари на Париж по случая \"Хашоги\""}
{"url": "https://www.actualno.com/curious/3-te-naj-lyjlivi-zodii-news_705605.html", "text": "  Случвало ли ви се е да чувате, че трябва да се доверявате чак когато видите действие, а не само чувайки думи. И все пак не всички хора лъжат. Но има зодии, които абсолютно винаги или преувеличават, или тотално изменят реалните случки, или говорят такива безсмислици, че дори самите те не си вярват.         Лъжат изключително много и изобщо не държат на думата си. Представителите на тази зодия обикновено сменят мнението си по няколко пъти. Ако имате среща с представител на тази зодия, не очаквайте всичко да се случи по план. Също така избягвайте да търсите услуга от тях, защото може би ще ви обещаят да направят нужното, но впоследствие могат да си измислят 10 извинения, кое от кое по-невярно. Внимавайте с тези зодии, особено когато става въпрос за нещо важно, което пряко ви касае.   При тях проблемът идва от това, че са изключително колебливи и много трудно взимат решения. Докато се чудят между две неща, за тях е много по-удобно да излъжат, отколкото да кажат истината. Те са много непостоянни и обикновено си противоречат. Възможно е да чуете нещо от тях сега, а час по-късно да кажат точно обратното.\r\nВнимавайте в комуникацията с тях, защото умеят да лъжат и знаят точно какво и кога да кажат. Много често лъжат, когато са във връзка, защото обикновено са склонни към изневяра и съответно това ги подтиква към лъжа. Те нямат смелостта да кажат всичко в очите на ближния, затова никога не им се доверявайте на 100%.        ", "date": "2018.11.12", "title": "3-те най-лъжливи зодии"}
{"url": "https://www.actualno.com/pleven/kmetyt-na-pleven-iska-sreshta-s-shefa-na-policijata-zaradi-skandal-trygnal-ot-nepravilno-parkirane-news_705655.html", "text": "  „Тази седмица ще се срещнем директора на Областната дирекция на вътрешните работи Красимир Начев. Конкретният повод са заплахите, отправени от действащ служител на полицията към общински инспектори, които след това са били изпълнени“, каза днес кметът на Плевен Георг Спартански.     До конфликт се стигнало, след като общински служители поставили скоба на личния автомобил на полицая заради неправилно паркиране. Колата трябвало да бъде откарана с репатриращ автомобил до наказателния паркинг. Служителят на реда се опитал да се отърве от глобата. Като не успял, се заканил на общинските инспектори с думите: . На другия ден патрулът, който придружава репатриращия автомобил, бил спрян за полицейска проверка и му съставили акт, защото в колата нямало аптечка и светлоотразителна жилетка, поясни градоначалникът.   „Факт е, че общинският инспектор е извършил нарушение и ще си понесе санкциите. Дадох разпореждане на инспектората да си вземат светлоотразителни жилетки, да си сложат в автомобила пожарогасители, да си слагат коланите по време на движение, да изпълняват всичко, каквото пише в Закона за движение по пътищата. Но да ми докладват лично, когато има случай на полицаи, които се опитват да се отърват от санкции за това, че са паркирали както на тях им харесва. Ние не заплашваме полицията, нека и тя да бъде добра да не заплашва общински служители. По този въпрос ще изложа моите аргументи пред Красимир Начев и ще чуя и неговите, разбира се. С него нямам проблем да си говоря, явно проблемите са надолу по веригата“, каза още Георг Спартански.", "date": "2018.11.12", "title": "Кметът на Плевен иска среща с шефа на полицията заради скандал, тръгнал от неправилно паркиране"}
{"url": "https://www.actualno.com/kustendil/talantlivi-hudojnici-ot-kustendil-poluchiha-svoite-gramoti-video-news_705658.html", "text": "  Днес в читалище “Братство 1869“, председателят на читалището – Иван Андонов откри традиционната есенна изложба на класа по изобразително изкуство, с преподавател Людмила Христова. На експозицията са представени най-добрите творби на участниците, които са на възраст между 5 и 16 години. Иван Андонов откри изложбата и награди отличените произведения.      “Всяка година по това време организираме изложба с възпитаниците на класа по изобразително изкуство, за да покажем най-хубавото и най-красивото от този наистина чудесен сезон, какъвто е есента. Тя ни напомня също и за приближаването на зимата – съответно настъпването на Коледните и Новогодишните празници. Искам да поздравя всички деца, включили се в изложбата. Тя ще остане 2 седмици във фоайето на читалището, така че всички, които желаят, могат да дойдат, да се запознаят с нея и да я разгледат.\r\nИскам да поздравя децата за техния упорит труд, талант, разбира се, да поздравя и ръководителката им – г-жа Христова, която с много любов, желание и грижи се отнася към младите дарования на град Кюстендил, защото всички знаем, че Кюстендил, освен градът на черешите, е град и на музикантите, град и на художниците. Силно вярвам, че тези деца са едни продължители на традициите на кюстендилската художествена школа.\", заяви Андонов.   Председателят на читалището разказа, че тази изложба показва един развит талант на децата и искрено се гордее с тях. До вчера, в читалището беше представена друга изложба, отново на кюстендилка – художничка на 50г.- родена и израснала в град Кюстендил.\r\nНастоятелството на читалището награди с “Диплом за отлично представяне“ в изложбата “Есенни мотиви“ – Таня Костова на 8г., Дея Станчева на 11г. и Сияна Стоянова. Разбира се, останалите деца, които взеха участие, също ще получат поощрителни награди. Дея Станчева е от 6 години в класа по изобразително изкуство и е участвала в редица изложби. Пред тя разказа, че е много щастлива за наградата и със сигурност ще продължава да се занимава с изобразително изкуство.    “Това не е първата награда за Дея. Тя е носител на специална награда от конкурса “Нарисувай ми слънце“. Той се проведе наскоро и все още очакваме да получим наградата и дипломата от там.“, посочи Людмила Христова и от своя страна благодари на своите ученици за прекрасните творби и ги покани за специална демонстрация на живо пред публиката. Децата демонстрираха апликация на есенно дърво - голото и “тъжно“ дърво, те превърнаха в красива картина. В апликацията на живо се включиха и доброволци от Македония, които помагаха на децата. На изложбата бяха представени художествени творби от различни жанрове и с различни сюжети – есенен пейзаж, портрет, апликация с истински листа, темперна и акварелна; натюрморт, есенни плодове, фигурална композиция. “Всяко дете е избрало точно в какъв стил и жанр да твори. Надявам се изложбата да ви хареса, приятно разглеждане.“ – завърши Людмила Христова, като покани всички присъстващи да разгледат изложбата. ", "date": "2018.11.12", "title": "Талантливи художници от Кюстендил получиха своите грамоти (ВИДЕО)"}
{"url": "https://www.actualno.com/curious/malkite-neshta-koito-oznachavat-mnogo-za-vsjaka-jena-news_705608.html", "text": "  Подаръците са хубаво нещо, но не материалните неща са тези, които показват любовта към жената. Точно обратното. Има някои малки жестове, които са любими на всяка от нас и чрез които бихте могли да изразите чувствата си.          Един на пръв поглед толкова незначителен въпрос, но всъщност означава много за жената. Това показва загрижеността ви. По този начин тя ще започне да ви споделя повече и ще се отпуска пред вас. С подобен въпрос ще я накарате да се чувства ценна и обичана.   За да е щастлива жената, партньорът й трябва да я слуша и да не омаловажава думите й. Дамите харесват мъже, които не са на мнение, че мъжът е нещо повече от жената. Ето защо, когато й обръщате достатъчно внимание, тя ще започне да ви обича още повече.        Любимо на всяка жена е обаждане с думите \"Какво правиш, всичко наред ли е?\". Този разговор отнема едва няколко минути, но е нещо, което я прави изключително щастлива. Мъжете, които са се научили да правят този жест, определено имат много голям успех с дамите. Жените рядко си признават, но едно от най-любимите им неща са комплиментите без повод. Това са думи като \"Много си красива днес\", \"Ухаеш приятно\", \"Имаш много красива усмивка\" и др. Обичаме комплиментите, колкото и да ...    ", "date": "2018.11.12", "title": "Малките неща, които означават много за всяка жена"}
{"url": "https://www.actualno.com/varna/varna-ima-nov-park-video-news_705653.html", "text": "  Приключи вторият етап от изграждането на парка във \"Възраждане\". Години наред теренът от 37 декара във варненския квартал и бе неизползваем. Днес там вече са изградени алеи за разходка, детски площадки, велоалеи, места за отдих, както и зона за спорт.     Съоръженията в новата зона на отдих са сертифицирани и отговарят на изискванията за безопасност, поставена е специална противоударна настилка. От дирекция \"Инженерна инфраструктура и благоустрояване\" към общината съобщиха, че в парка са заседени .\r\nМястото е осветено, има беседки и пейки.\r\nИзграждането на втория етап от парка започна през октомври 2017 г. , като година по-рано в района бе открит нов спортен комплекс, който включва футболно и многофункционално игрище, както и площадка с фитнес на открито.   ", "date": "2018.11.12", "title": "Варна има нов парк (ВИДЕО)"}
{"url": "https://www.actualno.com/plovdiv/avtobus-blysna-vyzrastna-jena-na-peshehodna-pyteka-v-plovdiv-news_705675.html", "text": "  Възрастна жена пострада, след като бе блъсната на пешеходна пътека от автобус на градския транспорт в Пловдив. Инцидентът стана около 11,20 часа днес на колелото на булевард \"Васил Априлов\" и улица \"Любен Каравелов\".     По първоначална информация, пострадалата е на 80 години. Тя е блъсната от автобус от градския транспорт №113 докато е пресичала. Шофьорът на возилото е 72-годишен, като пробата му за алкохол е отрицателна. \r\nВъзрастната жена е откарана в болница, а причините за инцидента се изясняват.", "date": "2018.11.12", "title": "Автобус блъсна възрастна жена на пешеходна пътека в Пловдив"}
{"url": "https://www.actualno.com/dobrich/vyzrastno-semejstvo-skroi-kapan-na-alo-izmamnik-i-go-vkara-v-zatvora-news_705649.html", "text": "   е присъдата за 28-годишен телефонен измамник от Добрич след споразумение с прокуратурата, съобщиха от окръжния съд в града.     През август 2016 г. възрастно семейство му и успяло да задържи негова съучастничка, а междувременно сигнализирало и в полицията. Преди това в телефонен разговор младият мъж се и заявил, че ще им бъде донесена пратка от чужбина, за която те трябва да платят известна сума. Последвало второ обаждане от него като този път се представил за управителя на фирмата, в която работи синът, им и уточнил, че . Този път успял да ги заблуди и те предали на съучастничката му наличните в дома им 800 лв. Изтеглили и спестяванията си от . с намерението да предадат и тази сума, но междувременно се усъмнили, че са въвлечени в измамна схема. След разговор със сина си тези техни съмнения се потвърдили. Тогава, заедно с приятели, решили да поставят капан на измамниците и да ги хванат като дойдат за останалата сума.\r\nПодсъдимият успял да избяга от клопката, но бил обявен за общодържавно издирване и по-късно - задържан. – за кражба на автомобил и за нанасяне на средна телесна повреда. Съучастничката му е с условна присъда от 6 месеца с 3-годишен изпитателен срок.", "date": "2018.11.12", "title": "Възрастно семейство скрои капан на „ало“ измамник и го вкара в затвора"}
{"url": "https://www.actualno.com/starazagora/protest-i-tazi-vecher-v-stara-zagora-news_705606.html", "text": "  С автомобилното шествие срещу високите цените на горивата, бедността и социалното неравенство в страната се готвят за протест тази вечер в Стара Загора. Сборният пункт отново е на , а времето за събиране е . След това автомобилите на участниците потеглят на север по булеварда до кръговото движение под новия мол, където ще се върнат в обратна посока.      ", "date": "2018.11.12", "title": "Протест и тази вечер в Стара Загора"}
{"url": "https://www.actualno.com/society/manolova-vse-oshte-se-izjasnjava-koj-e-postavil-mantinelata-kraj-svoge-news_705680.html", "text": "  Имам информация, че падналите пътни знаци са поставени обратно, както и че маркировка не е поставена. Това каза заяви омбудсманът Мая Манолова по време на брифинг след срещата с граждани на Своге, по повод катастрофата с автобус, която отне живота на 20 души.     \"Както бях поела ангажимент, изпратих писма до Националната следствена служба и до МРРБ за изясняване правото на собственост върху въпросния участък и по-специално, по темата чия отговорност е мантинелата на мястото на катастрофата. Нямам официален отговор от Нациналната следствена служба, но това, което установих от писма до други институциине, че след като са взети първоначални проби и са предприети съответните следствени действия, няма проблем мантинелата да бъде поправена”, каза Манолова.   По думите на члена на управителния съвет на Агенция \"Пътна инфраструктура\" инж. Дончо Атанасов този път е труден за поддръжка, тъй като е в Искърското дефиле и при всеки дъжд се получава свличане на скална маса.\r\n\"Въпреки това АПИ няма да жали сили и средства да го поддържа и то в добро състояние\", увери той. „Трябва да сме солидарни“, обърна се той към шофьорите. „Когато видиш поставен конус, да го заобиколиш“.  По отношение на мантинелите са поръчани допълнителни прегради, които ще се монтират в рисковия участък, стана ясно от думите му.", "date": "2018.11.12", "title": "Манолова: Все още се изяснява кой е поставил мантинелата край Своге"}
{"url": "https://www.actualno.com/politics/kmetove-na-malki-naseleni-mesta-spirat-protestite-sled-sreshta-pri-borisov-news_705602.html", "text": "  Доволни сме от срещата с премиера Бойко Борисов. Това каза пред журналисти кметът на град Калофер и председател на Национално сдружение на кметовете на малките населени места Румен Стоянов след среща при премиера Бойко Борисов, предаде агенция \"Фокус\".     Срещата е по покана на министър-председателя, като на нея бяха обсъдени исканията на кметовете на кметства, които настояват за самостоятелен бюджет и по-голяма независимост от големите общини.   „Тази дългоочаквана среща премина при изключително добра атмосфера. Постигнахме добър резултат в първата част от исканията си – бюджетните рамки. Всяко населено място ще си има бюджетна рамка. Кметът на общината, както искахме, ще бъде длъжен да я изпълнява, според закона, който до седмица трябва да бъде изработен. Кметът ще взима участие и при контрола върху обществените поръчки. Това са най-важните неща, за които дойдохме“, обясни Стоянов.\r\n„Втората част от нещата касаят прага за създаване на кметство“, коментира той и уточни, че ще има нова среща, на която ще присъства и Сдружението на общините. „Благодаря на правителството, че ни прие и изслуша, голяма част от проблемите, които имахме, ще бъдат решени в бъдеще. Смятам, че това ще стане до максимум два-три месеца“, допълни Румен Стоянов. „Към момента няма да протестираме. Доволни сме“, поясни той.  Според него трябва да има „размахване на пръст“, защото докато не бъдат уредени промените в законодателството, малките общини не могат да задължат големите да си вършат работата. „Никакви политически цели не сме имали или сме подбудени от подобни искания. Не сме си позволили да питаме никой от колегите кой от коя партия е. Аз съм независим, подкрепен от БСП“, коментира Стоянов и заяви, че не трябва Сдружението да бъде политическо обвързано.", "date": "2018.11.12", "title": "Кметове на малки населени места спират протестите след среща при Борисов"}
{"url": "https://www.actualno.com/books/pytishtata-koito-izbirame-ot-syli-erna-pytjat-kym-izgrjavaneto-na-edna-zvezda-news_705613.html", "text": "  Вокалистът на Godsmack разказва за своя труден път към славата, пълните зали и платинените албуми.     Почти година след като фронтменът на култовата група Godsmack Съли Ерна изнесе своя втори самостоятелен концерт в България и шест месеца преди концерта на бандата в София, на български излиза неговата мемоарна книга – „Пътищата, които избираме“. Преводът е на журналиста Елена Розберг, а в изданието е включена специална допълнителна глава, написана за българските фенове.   В своята необикновена и болезнено откровена автобиография вокалистът на култовата рок група Godsmack Съли Ерна разказва за трудния път към славата, пълните зали и платинените албуми.\r\nТой описва живота си преди Godsmack и пътя, който е трябвало да измине, за да се измъкне от един свят на насилие, наркотици, престъпност и алкохол. Тази книга е разказът на човек, правил много грешки през живота си – някои от които почти фатални.  „Пътищата, които избираме“  е посветена и на музиката – не само на техническата ѝ страна, но и на нейната чудодейна лечителна сила, на способността ѝ да измъква хората от гетото, от депресията, да ги връща към живота.\r\nСъли Ерна описва трудното си израстване като музикант, многото провали с различни групи, предателствата в музикалната индустрия и начина, по който Godsmack са получили своя изключително рядък шанс да се измъкнат от локалната бостънска сцена.   „Пътищата, които избираме“ е едновременно книга за феновете на Съли Ерна и Godsmack, но и невероятна история сама по себе си – изпълнена с неочаквани обрати, невероятни, но съвсем действителни случки и екшън, достатъчен за няколко холивудски филма.    ", "date": "2018.11.12", "title": "\"Пътищата, които избираме\" от Съли Ерна – пътят към изгряването на една звезда"}
{"url": "https://www.actualno.com/interview/bivsh-direktor-na-dzi-zastrahovateli-moje-da-falirat-zaradi-grajdanska-otgovornost-no-ne-zaradi-smyrtta-na-pytja-news_705285.html", "text": "   Проектонаредбата за въвеждане на системата \" \" що се отнася до застраховката \"Гражданска отговорност\" предизвика бурни дискусии и множество критики. Извън обикновени хора, и експерти посочиха, че има недомислици в предложението. Ето какво смята г-н Валери Алексиев, бивш изпълнителен директор на едно от най-големите застрахователни дружества в България - ДЗИ, който говори по темата пред .       За въвеждане на система \"бонус-малус\" сме мислили преди повече от 20 години и винаги големият проблем е бил в това, че в България водещ в застраховката \"Гражданска отговорност\"  е автомобилът. Докато не се промени Кодексът за застраховането и не се изведе на преден план водачът, никога няма да имаме система \"бонус-малус\". .   Пълен абсурд е това, което предлага комисията. Те се опитват да направят  нещо, каквото няма никъде по света. Навсякъде водещ в застраховката  \"Гражданска отговорност\" е водачът  на автомобила  и отговорността е на  водача.\r\nПрехвърляне на отговорностите към автомобила е недоразумение.  Никъде няма такова нещо. Никой съд не съди автомобила, нали така? Какво е отговорен автомобилът за това, че някой го е шофирал безразсъдно и какво е отговорен купувачът на такъв \" провинил се\" автомобил, че да плаща по-висока застраховка? Абсурдно е.\r\nСега се прави дискусия заради самата дискусия и всички медии са впрегнати да обсъждат колкото може по-абстрактни и невероятни хипотези как ще изглежда тази наредба \"бонус-малус\".     . Никой друг, независимо какво е конкретното МПС. Дали с мотопед или танк, ако си предизвикал ПТП - ти отговаряш, върху теб трябва да е тежестта на всички тези  бонуси и малуси, които КФН някак се опитва да набута на автомобилите.  За качеството на МПС и за изправността им отговарят други институции и затова има годишни технически прегледи. . Това е. Няма друго ефективно решение.  . Ако се провери какви суми са отсъдени от съдилищата досега по такъв повод, ще се види, че големите суми са плащани за загуба на доход, а не за неимуществени обезщетения.  Допускам, че има по-скоро неразбиране или скрити лобистки помисли. Лимитът 20 000 лева е само за тази част от обезщетението \"претърпени болки и страдания\", която е много малка част от цялото обезщетение. Това е нещо, което се решава от съда на базата на критерии - дали лицето е свързано, доколко е свързано и пр. Но основните плащания, големите плащания в рамките на общия лимит за събития от 10 млн. лева, който е определен в България, са за загубите на доход.  Там са големите плащания. В България все още няма практика на съдилищата да отсъждат рента на малолетни, на непълнолетни до навършване на пълнолетие. В застрахователния сектор в Белгия, например, казват \"еднократно плащане не ни плаши, плашат ни периодичните плащания за дълъг период от време\". Тук това нещо го няма въобще.\r\nОсвен това, независимо колко е въпросният лимит у нас за претърпени болки и страдания  - 5000, 10 000 или 20 000 лева, сигурен съм, че и сега няма определени от съдиите някакви огромни суми за такива плащания.\r\nРазширяването на обхвата  на правоимащите лица  за такива обезщетения няма голямо значение. Не всеки подаден иск ще бъде удовлетворяван. Всеки може да претендира, но в края на краищата съдията решава доколко е съществувала емоционалната връзка между претърпелия болките и страданията и пострадалия.  Несериозно ми звучат оплакванията, че исковете са се увеличили 10 пъти. Може да се увеличат и 1000 пъти, но нека видим колко от тези искове ще бъдат признати от съда. Ако се провери това не за една година, а за 5 - 10 години, ще стане ясно, че е пълна измама, това което се говори в момента, че заради тези плащания е възможно да фалират застрахователи и това налагало увеличаване в пъти на цената на застраховката \"Гражданска отговорност\".  Фалити на застрахователи са възможни поради други проблеми, извън тази тема.   За цената на \"Гражданска отговорност\" имат значение два показателя. Единият е какво могат да плащат хората, които карат автомобили. Това е най-лесното за изчисляване - знаем какъв е стандартът на повечето българи, особено на по-възрастните. Другият показател е какво плащат застрахователите по тази застраховка. ?\r\nПублична истина е че застрахователите в България живеят основно от  застраховката \"Гражданска отговорност\".  80 – 90% от приходите на почти всички застрахователи идват от там.  Без тази застраховка пазарът ще се срине тотално. Затова натискът е цената ѝ да се вдига колкото може повече и повече. Да не говорим за т.нар. брокерска мафия, която е свързана с тази застраховка. . ", "date": "2018.11.12", "title": "Бивш директор на ДЗИ: Застрахователи може да фалират заради \"Гражданска отговорност\", но не заради смъртта на пътя"}
{"url": "https://www.actualno.com/dobrich/podmenjat-ulichnite-lampi-v-dobrich-s-energospestjavashti-news_705612.html", "text": "  В Добрич започва подмяна на уличното осветление с енергоефективно, което ще спести 40% от сметките за ток. Това каза на редовната седмична оперативка кметът на града Йордан Йорданов. По негови данни първоначално ще бъдат монтирани по един от основните булеварди „25-и септември“.     На по-късен етап енергоспестяващи лампи ще бъдат поставени на оживените места в добруджанския град. Ще бъдат обхванати и други булеварди. Целта е да бъдат осветени по-добре обществените пространства. Програмата се изпълнява съвместно с Енерго Про.\r\nФинансовата изгода от подмяната на уличното осветление ще бъде усетена в мандат 2023-2027, уточни зам.-кметът „Устройство на територията“ арх. Боян Коларов.", "date": "2018.11.12", "title": "Подменят уличните лампи в Добрич с енергоспестяващи"}
{"url": "https://www.actualno.com/varna/varnenci-obraha-medalite-ot-balkanski-turnir-po-kikboks-news_705610.html", "text": "  Момчетата от варненския спортен клуб \"Йорк\" спечелиха цели от Балканския турнир по кикбокс „Козлодуй“ 2018. На 9, 10 и 11 ноември в рамките на турнира взеха участие от България, Сърбия, Гърция, Македония, Босна и Херцеговина във всички възрасти. Въпреки голямата конкуренция, възпитаниците на варненския спортен клуб завоюваха 4 златни, 4 сребърни и 6 бронзови медала.     „Турнирът премина при перфектна организация, а домакините се бяха постарали и организирали посрещането и настаняването на всички отбори, както и за провеждането на турнира, който премина при голяма конкуренция, съчетана с дух на феърплей между състезатели треньори и публика. Перфектно съдийство от страна на реферите и съдиите обезпечили турнира. Следващата цел на клуба е подготовка и максимално добро представяне на предстоящия национален турнир муай тай на 01-02.12.2018 г. в гр.Варна“., сподели собственикът и треньор на Спортен клуб Йорк Варна, Станислав Бахчеванов.", "date": "2018.11.12", "title": "Варненци обраха медалите от Балкански турнир по кикбокс"}
{"url": "https://www.actualno.com/curious/8-podaryka-v-koito-vsjaka-predstavitelka-na-zodija-skorpion-shte-se-vlubi-news_705570.html", "text": "  Скорпионите са една от най-противоречивите зодии . От една страна са страстни и любящи, от друга зли и брутално откровени. Ето защо в месеца на зодия Скорпион, не е добра идея да пропускаш рождения ден на своята приятелка, представител на тази зодия.     Ако се чудиш с какво да я изненадаш, имаш право. Те са толкова всестранно развити, че е трудно да отгатнеш какво точно би ги зарадвало. От друга страна са напълно непредсказуеми и често бягат от всякакви клишета. Ето защо ние сме тук, за да помогнем.       Този подарък ще и помогне да се отдаде на двете си любими страсти: времето, прекарано с любими хора, и интелектът. Чудиш се кой винаги побеждава в тези игри? Правилно – жената Скорпион. Тя има такава спортна злоба, че никой не би могъл да се изправи срещу нея. Едно от нещата, които жената Скорпион наистина обича, е да се грижи за себе си и да се глези. Ето защо, ако и подариш комплект бомби за вана тя ще бъде много впечатлена. Всъщност, всеки комплект, който я подканва  да се погрижи за себе си ще и хареса.     Може да е нещо просто, като джобна кърпичка, тефтерче или ключодържател. Представителките на зодия Скорпион обожават зодията си и именно затова ще се зарадват на всичко, които им напомня за нея.    Жената Скорпион харесва бижутата, но нейните са толкова разнообразни, че е трудно да избереш какво точно ще и хареса. Ето защо, по-практичен подарък би бил кутията, в която тя да може да подрежда любимите си бижута.    Но не избирай коя да е книга. Избери книга, която е провокативна и интересна. Типичните любовни романи няма да я впечатлят. Дори могат да я подразнят. Жената Скорпион харесва философските размисли, автобиографичните книги и всичко, което е свързано с развитието на интелекта.    Ако решиш да избереш парфюм, добре е да познаваш много добре жената, която ще го носи. В противен случай може да не го хареса. От друга страна, много е важно не само течността в бутилката, но и цялостната визия на парфюма. The One на Dolce & Gabbana е точно такъв: сладък, стилен и припомнящ, че тя е една на милион. Също както настолните игри, кутията със загадки е нещото, което жената Скорпион ще оцени истински. С нея тя ще може да се забавлява, решавайки загадките на Шерлок Холмс – нещо, което тя обожава. Жената Скорпион може да е трудна откъм избор на бижута, но винаги би оценила подарък, който съдържа в себе си камъкът на нейната зодия. Ето защо няма да сбъркаш, ако избереш бижу със син топаз.", "date": "2018.11.12", "title": "8 подаръка, в които всяка представителка на зодия Скорпион ще се влюби"}
{"url": "https://www.actualno.com/curious/3-te-zodii-koito-pravjat-vsichko-perfektno-news_705575.html", "text": "  Забелязвали ли сте, че в даден кръг от хора винаги има някой, който организира всички събития и мероприятия. Забелязали ли сте, че хората, които организират обикновено си приличат по нещо. Астролозите твърдят, че това е защото има няколко зодии, които са по-организирани от останалите. Те винаги имат план и не отлагат задачите си поради никакви причини. Те обичат да организират различни събития, за тях това е ежедневие.          Те са маниаци на тема организация. Те никога не биха обещали нещо, ако не са сигурни, че ще успеят да го изпълят. Те винаги имат план за деня и се придържат стриктно към него. Не обичат да отлагат задачите си и обикновено дори срещите им са под точен график и план. Те са много отговорни към ангажиментите си. Никога не се отмятат, ако са казали нещо. Това е тайната за успеха им, при тях винаги всичко е много добре организирано и правят всичко възможно всичко да се случва по план. Ако става въпрос за събитие или мероприятие, обикновено те са едни от организаторите. Ако за някои зодии това е досадно, за Скорпионите това е нещо като хоби. За тях максимата „Седем пъти мери, един път режи“ , важи в пълна сила.   Те ценят времето си и никога не го губят в празни приказки и занимания, които нямат никакъв смисъл за тях. Те използват всяка една минута, за да свършат нещо пълноценно и никога не бягат от задълженията си. Козирозите са много предани и стриктни и ако проверите ще забележите, че мениджърите на повечето компании са точно Козирози. Те приемат личните и професионални задачи много предано и дават всичко от себе си, за да бъде всичко наред. Ако ви трябва услуга, това определено е зодията, която ще ви каже директно дали може да помогне и ако потвърди, можете да сте сигурни, че ще направи всичко възможно да ви бъде от полза.        Те са хора , които просто не могат да оставят работата си за другия ден, това просто не е нормално за тях. Те имат точно определен график, от който не се отклоняват, независимо какво се случва около тях. Не си позволяват да оставят задачи за утре поради никави причини. Те умеят да оптимизират времето си. Представителите на този зодиакален знак са перфектни офис работници и винаги са давани за пример на по-мързеливите и лениви зодии. Девите не обичат да губят времето си в празни приказки, те наистина се чувстват зле, когато бездействат. Те винаги са на време и приемат всяка една задача като бойна мисия, която трябва да бъде изпълнена на всяка цена.", "date": "2018.11.12", "title": "3-те зодии, които правят всичко перфектно"}
{"url": "https://www.actualno.com/interview/kmetyt-na-chepelare-riskuvame-proval-na-turisticheskija-sezon-ako-dyrjavata-ne-finansira-ukrepvane-na-svlachishta-news_705494.html", "text": "   Няколко месеца, след наводненията и свлачищата в Чепеларе и региона, общината все още чака помощ от държавата, за да извърши аварийни ремонти по няколко влошаващи състоянието си обекта.       До момента чепеларската администрация се е справила, като е укрепила временно проблемните зони, но с настъпващата зима, предстоящите снеговалежи и по-късно - пролетните дъждове, съществува опасност ситуацията да се усложни и цели селища да останат в бедствено положение. Заради срутени пътища е застрашен и туристическият сезон. Кметът на Чепеларе Славка Чакърова разказва пред колко дълго чака реакция, от страна на държавната власт, но до момента, въпреки многократно изпратените писма за отпускане на финансиране, резултат няма. Общата стойност на средствата, необходими за възстановяване на засегнатите участъци, е около 2 000 000 лева. Към момента Общината е в изключително финансово затруднение, което не позволява предприемане на трайни ремонтни работи, а само временни укрепителни дейности. Ето какво обясни, във връзка с кризисната ситуация кметът Чакърова.  Това лято Чепеларе наистина беше изправенo пред големи предизвикателства. Три пъти обявявахме бедствено положение – веднъж общо за цялата община и два пъти частично – за пътя до скалния феномен „Чудните мостове“ и към село Забърдо. Там имаше срутище на земно-скална маса. Засегнати бяха много населени места, сред които Павелско, Хвойна, Зорница, Острица. Много щети са нанесени и покрай речното корито на река Чая. В дните на самите бедствия извършихме най-спешно само аварийни дейности, които се състоят в почистване на свлачища и изграждане на диги покрай речното корито. След успокояването на ситуацията, назначих комисия, която направи оглед на всички материални щети. Много голям е и проблемът с отнесената улица „Здравец“, която стана неизползваема. Веднага след като ситуацията се поуспокои, няколко седмици след като нивото на реката намаля и беше възможно в коритото й да влезе техника, засипахме с камъни и земна маса. Направихме дига и в момента дупката е запълнена, но реално трябва да се прави там съвсем друг ремонт. Необходимо е да се предприемат трайни укрепителни мерки. За щастие, няма жертви и засегнати жилищни сгради от бедствията през изминалото лято. Всички нанесени щети са по общинската инфраструктура. Реката не успя да излезе от своето корито, защото ние наистина реагирахме много адекватно.    По предварителни изчисления, около 2 000 000 лева – 2 500 000 лева. Тъй като до момента нямаме отпуснати пари, с които да започнем възлагане на инженери проектиране и изпълнение, решението е за всеки отделен обект да се направи проект. Едва, когато сме готови с това, ще можем да разберем реално стойността на необходимите дейности. Например, за подпорната стена, която е по пътя към село Забърдо и местността „Чудните мостове“, по предварителни изчисления ще са необходими над 500 000 лева.      Първото, което направихме, е да поискаме тези средства от Министерски съвет, като целева субсидия. До този момент нямаме никакъв отговор. Другото – щетите, които са нанесени по крайречието на река Чая, са на места, на които не са изградени подпорни стени. Още през 2005 г. също имаше много голямо наводнение. Тогава реката излезе от коритото си. В онзи момент от Междуведомствената комисия за възстановяване и подпомагане към Министерски съвет са отпуснати средства и са изградени подпорни стени на речното корито но не по цялото протежение на реката в града, тъй като в същото време започна и проектиране на обходния път. Много хора ми задават въпроса каква е връзката с обходът. Той минава точно в единия край на Чая, но не през центъра на града, а пътувайки от Пловдив за Смолян, в ляво от реката. Т.е. в проекта за обходния път са включени и изграждане на подпорни стени. Това, което ние направихме веднага, след като се успокои ситуацията, бе да намерим проекта, да направим извадки и да маркираме зоните, в които не са изградени такива подпорни стени. Изграждането им е включено в ремонта, който трябва да бъде осъществен от Министерството на регионалното развитие и благоустройство, или по-скоро от Агенция „Пътна инфраструктура“ (АПИ). Има договор от 2000 г. между община Чепеларе и пътната агенция за изграждане на обходен път. Ангажиментът за строежа е именно на „Пътна инфраструктура“, а общината се задължава да извърши отчуждителните процедури и след това да ги отдаде безвъзмездно на АПИ. Останаха още 10 имота, които не са отчуждени, тъй като за никой не е тайна че община Чепеларе е в критично финансово положение и няма възможност да отдели собствени средства. Около 450 000 лева са нужни за извършване на отчуждаването. От началото на 2016 г. проведох многократно срещи с различните изпълнителни директори на Агенция „Пътна инфраструктура“. Водили сме разговори, относно възможността те да изплатят това обезщетение, за да се направи обходния път. Изпращала съм писма до Министерството на туризма, Министерството на транспорта и Министерството на финансите за отпускане на финансова помощ, но към настоящия момент няма резултат. Предстои изграждане и пускане на граничния пункт – през Рудозем – Ксанти, с което се очаква през 2019 г. да се увеличи многократно трафикът на туристи към Гърция. И заради срутените пътища ще е много неприятно и ще окаже страшно негативни последствия, защото целият туристически поток в посоката преминава през Чепеларе. В тази връзка, Агенция „Пътна инфраструктура“ трябва да си изпълни ангажиментите, поне по изграждане на подпорните стени – там, където няма нужда от отчуждителни процедури. Писмата са изпратени още на 05.07.18 г., като са приложени цветни снимки и извадки от проекта, маркирани са и отсечките от коритото на река Чая, които в момента са пропаднали от придошлата вода, а там е трябвало да има изградени подпорни стени. Тъй като минаха доста месеци от тогава, в края на миналия месец изпратих нови писма до министъра на регионалното развитие, пак по същата проблематика. Този път преписката бе адресирана и до Народното събрание и до министър-председателя.  Защото там има проект и те трябва да направят подпорните стени. Няма смисъл община Чепеларе да кандидатства до Междуведомствената комисия по бедствия и аварии, да бъдат отпуснати средства, дейностите да бъдат извършени и после някой да ги бутне, защото има готов друг проект, който чака реализиране.       Притесненията ми са, че сега предстои зимен сезон. Дай Боже зимата да е добра. Но пролетта като започнат пак да се топят снегове, да валят пролетни дъждове, ситуацията може да се усложни отново. Освен това, имаме общо 11 критични точки. По-сериозните проблеми са подпорната стена, която е на около 4 километра преди село Забърдо. Там три пъти се активира свлачище. Извършени са огледи и е направен доклад. В момента община Чепеларе подготвя техническо задание и ще възложим проектиране. Водим разговори с проектанти, които са се доказали с добри проекти и имат дълъг опит. До края на ноември тази година предвиждаме вече да имаме нов проект за трайни действия и ще го входираме в Междуведомствената комисия за възстановяване и подпомагане.\r\nМеждувременно работим и по въпроса със свлачище в село Павелско. Там, след като бе извършено проучване от геодезисти и геолози, също следва възлагане на проектиране. В Павелско се оказа, че съществува опасност да бъде засегнат мост, който се намира съвсем близо до свлачище в района. По същия начин ще процедираме и за срутището на път, който минава през селата Люляково и Острица. Те имат общо население около 90 души. В момента на бедствието там също беше доста страшно и достъпът до селата се осъществяваше само с лек автомобил. Тъй като ние видяхме, че няма да получим обща помощ и да възложим на инженери проектиране и изпълнение на всички критични точки заедно, затова преценихме, че изходът е за всеки обект да се възлага и да се кандидатства за финансиране към Междуведомствената комисия, поотделно. А тя е с крайно ограничен бюджет, много трудно се дават средства от там, а и заседанията ѝ се провеждат едва няколко пъти в годината.\r\nИначе щетите, които са нанесени, се надявам до края на годината общината да има нови проекти и в началото на следващата да кандидатстваме. Но шансовете са много минимални, аз го виждам. Искам да отбележа, че възникна голяма щета и на общински горски път. В Чепеларе горите са върнати на частни лица в кооперации и един от основните поминъци, освен туризъм и ски фабриката, тук е и дърводобивът. Вече втори месец работим по възстановяване на пропадналия път. Образува се огромна дупка – над 120 метра, с ширина и дълбочина около 4 метра. По този проблем се обърнахме за извършване на аварийни дейности към две фирми. Едната беше направила неофициална оферта за трайно решение, според която аварийните дейности възлизат на над 100 000 лева, а трайното решение – над 400 000 лева. Така че трябва цялостно проектиране, отново кандидатстване към Комисията и чакане няколко години. Тъй като този горски път през зимата е туристическа писта, въпреки че община Чепеларе не разполага с достатъчен финансов ресурс, поех този риск и възложих изпълнение на аварийни дейности, защото в противен случай рискуваме проваляне на зимния сезон. Към настоящия момент сме изплатили един съвсем малък аванс на фирмата, за да почне да работи. Надявам се, че тя ще успее да ни изчака. Подготвили сме всякакъв вид документи и сме подали искане към Междуведомствената комисия за възстановяване и подпомагане за изплащане на аварийни дейности. Имахме информация, че заседание ще се проведе преди десетина дни, но се оказа че такова не се е състояло. Идеята на искането ни е да се изплатят поне разходите за аварийни дейности. Силно се надявам, моля се всеки ден, наистина до края на годината да има заседание и да бъдат разгледани тези наши преписки. Община Чепеларе е в крайно затруднено финансово положение. Предполагам, че и други администрации нямат достатъчно ресурс, защото в бюджетите, които правим в началото на всяка година наистина залагаме средства за аварийни дейности. Те, обаче са крайно недостатъчни, предвид разходите, които всяка една община трябва да прави за нормалното си функциониране. Преди години по друг начин са се решавали тези проблеми, но след създаване на тази Комисия, държавата отпуска бюджет, който не стига.     Националното сдружение на общините предлага да се направи механизъм, по който да се залагат в капиталовите средства, т.е. към целевите финанси, които отпуска държавата, и средства за превенция. Веднага казвам защо това е добре. Тази стена по пътя към „Чудните мостове“, още през 2016 г. подаде сигнал към нас, че там има проблем и нещо ще се случи. Но пак казвам, тъй като Община Чепеларе не разполага с неограничени средства, тогава извършихме наистина аварийни дейности. Ако имахме в бюджета такива целеви финанси за превенция, бихме могли да възложим проектиране и изпълнение и да се изгради подпорна стена, да се направят укрепителни дейности и тогава, може би, разходите щяха да бъдат наполовина по-малко. И другото искане на Сдружението е бюджетът на Комисията наистина да бъде увеличен, защото той е крайно недостатъчен. Защото дори общини, които разполагат с достатъчен финансов ресурс, имат нужда от възстановяване на нанесени щети от природни бедствия.  Курортен комплекс Пампорово е съвсем близо до Чепеларе. В почти всяко едно населено място от общината – Орехово, Павелско, Забърдо, Проглед (с леглова база около 300 легла) – са разположени къщи за гости, малки хотели, места за настаняване. Легловата база само в Чепеларе е от 1 000 легла, а в Пампорово на територията на общината леглата за туристи са над 7 000. Целият комплекс разполага с около 15 000 легла, но останалата част са в землището на Смолян. Лятото селата в Чепеларско са много посещавани. Туристическият данък, който събира Общината ежегодно, е в размер на над 150 000 лева. В резултат на усилени проверки и повишен контрол, от страна на служителите в сектор „Туризъм“, се увеличиха приходите от туристическия данък. Имаше укриване на таксата от хотелиери, но в резултат на разговори, сключване на споразумения, предприемане на най-различни принудителни мерки за събиранията, Общината успя да събере по-голяма част. А за тази година очаквам той да е от порядъка на 180 000 лева – 200 000 лева. Интересен факт е, че първият пансион за туристи в района е създаден през 1934 г. от Никола Читовски. Чепеларе през годините е бил много известен, особено през лятото привличат чистият въздух и еко пътеките. В същото време се развива и ски туризмът на пистите на Пампорово и Мечи чал. Освен това, през 2016 г. имаше огромна инвестиция, която ще донесе още по-голямо развитие в зимния туризъм – лифтът на Мечи чал бе купен от собственика на лифта на Пампорово. Така че вече имаме обединение на двете ски зони и през последните две години с една лифт карта се кара на двете места. Предстоят и още инвестиции в тази насока – ще бъде изграден свързващ лифт и още писти на европейско ниво. Така че разрушените пътища не само ще ограничат туристическия поток, а представляват и опасност и притеснение за жителите, които са целогодишно в Чепеларе и във всички населени места на общината. ", "date": "2018.11.12", "title": "Кметът на Чепеларе: Рискуваме провал на туристическия сезон, ако държавата не финансира укрепване на свлачища"}
{"url": "https://www.actualno.com/actualno/borisov-pak-s-greshen-hod-pusna-cvetanov-da-go-spasjava-ot-protestite-news_705576.html", "text": "  Как Борисов отиграва и задава ли се нова зима, като онази през 2013-та? Много вероятно. Само че този път още по-тежка, понеже дори голямата гордост на премиера - алхимичната му връзка с народа, започна да дава на късо.     В предишните си два мандата Борисов имаше изключителен рефлекс и може би дори талант в справянето с гражданско недоволство. Почти нямаше случай, в който да не вземе отношение към различни брожения. Понякога дори даваше заден ход. Това се знаеше и му носеше точки. Посланието беше: ГЕРБ не е като БСП, ония правеха каквото си искат, сега и ГЕРБ правят каквото решат, но ако настъпят някоя мина внимателно викат сапьор-популизма на помощ и гледат да потушат напрежението. \r\nС времето обаче този рефлекс залиня. Властта обгърна Борисов и той започна да действа с изключителни закъснения. В първия си кабинет Борисов щеше да махне Московски много по-рано и нямаше да чака ужаса край Своге. Щеше да принуди Фандъкова да отмени 1.60 за билетчето, макар и кахърен заради орязването на приходи. Нямаше как да не изслуша майките на деца с увреждания още в първата седмица, вместо да ги чака да протестират цяло лято и цяло есен. После едва ли щеше да запази Симеонов и да позволи патриотите да му извиват ръцете. Помните ли коя беше любимата реплика на премиера години наред? \"Нося си оставката в джоба\". Това донякъде вършеше работа, правеше добро впечатление. Станишев и Орешарски никога не си носеха оставките в джоба - ето пък най-сетне един, който е готов да подава оставки. Разбира се, по-досетливите се сещаха, че това е техника по създаване на имидж, чиято цел е декларацията за жертвоготовност да отмени истинските жертви и да не си подадеш оставката тъкмо защото си уверил добросъвестно, че може да го направиш. Но все беше нещо. \r\nКакво направи до момента Борисов по отношение на протестите срещу високите цени на горивата и високите данъци за колите? , а това е нелеп ход. Нима мисли, че точно Цветанов и Горанов са фигурите, които могат да укротят протестите? Цветанов бързо изрече най-грешното нещо в такъв момент. На пресконференцията казал: \"Гражданите трябва да изберат - хаос или стабилност\". Познайте какво ще изберат гражданите. Те мислят точно по схемата на Цветанов, но с обратен знак. За тях управлението е хаос, а протестът - стабилност. А после допълни безумие в негов стил - протестите оказвали стрес на децата и на родителите им, които трябвало да ги прибират вкъщи, а пътните артерии били блокирани. Ако толкова мислеха за стреса на децата, не трябваше ли първо да помислят за децата с церебрална парализа? Протестите въобще причиняват стрес, неудобство, не са хубаво нещо, съветва умно Цветанов, а Бойко дори не се усеща кой точно е пратил на амбразурата.    Райко Байчев ", "date": "2018.11.12", "title": "Борисов пак с грешен ход - пусна Цветанов да го спасява от протестите"}
{"url": "https://www.actualno.com/health/sredizemnomorskata-dieta-kluchyt-kym-krasivoto-tjalo-news_705581.html", "text": "  Скорошни проучвания сочат, че диетата, включваща прясна риба, зеленчуци, зехтин, ядки, боб и пълнозърнести храни е от ключово значение за здравословния живот.     Все повече изследвания показват, че планът за хранене, съсредоточен върху зеленчуци, протеини и здравословни мазнини, има ключови предимства за отслабване, поддържане на ума ви остър и защита на сърцето и мозъка. Този тип режим на хранене се нарича с много имена, от \"растителна\" до \"средиземноморска\" диета, съобщават от foodpanda. Някои хора в този режим ядат яйца и млечни продукти, месо и риба или всичко това; други са вегетарианци и се въздържат изцяло от месо и животински продукти.   Режимът на хранене е тясно свързан със здравословното остаряване, по-добрата мобилност, по-малък риск от хронични заболявания, рак и сърдечни заболявания и подобрена когнитивна функция.\r\nГуинет Полтроу е един от най-големите привърженици. Нейният режим включва зеленчуци, морски дарове, зехтин и вино.  Ако и вие решите да последвате нейния пример е необходимо поне за три месеца да ограничите приема на преработени храни, сладкиши, сладкиши, всичко запържено, червено месо, сирене, масло и маргарин.", "date": "2018.11.12", "title": "Средиземноморската диета - ключът към красивото тяло"}
{"url": "https://www.actualno.com/pleven/desetgodishen-plevenski-hudojnik-specheli-medal-ot-konkurs-v-japonija-news_705582.html", "text": "  Десетгодишният Максим Монев от плевенската арт школа \"Колорит\" спечели бронзов медал от 48-мия международен конкурс за детска рисунка в Осака, Япония. Това съобщи ръководителят на арт школата Майя Ананиева.     Максим получава наградата за живописната си творба „Ваза с цветя”. Рисунката на плевенското дете се е състезавала  със 62 000 творби на деца от 45 страни. Организатор на международния арт форум е Японската фондация за арт образование Biiku Bunka Kyokai.\r\nМеждународната изложба от селектирани творби е била показана в галерии в Осака и Токио. Преди дни новата колекция от рисунки на децата от арт школа „Колорит“ е отпътувала за Япония, за да участва в 49-тото издание на конкурса, поясни Майя Ананиева.  ", "date": "2018.11.12", "title": "Десетгодишен плевенски художник спечели медал от конкурс в Япония"}
{"url": "https://www.actualno.com/dobrich/nacionalnata-kauza-na-bylgarija-prez-pyrvata-svetovna-vojna-shte-zashtitavat-ucheni-na-konferencija-v-dobrich-news_705579.html", "text": "  „Цинизмът и наглостта на победителите в Първата световна война продължават и днес и малка България трябва да заяви на висок глас, че всъщност докато някои страни преследваха завоевателни цели, бориха се за чужди пазари, то България преследваше справедливи национални каузи. Защото Първата световна война беше продължение на това, което се случи по време на Априлското въстание, в Балканската война, в Междусъюзническата“. Това заяви историкът Радослав Симеонов, главен експерт в отдел „Военни паметници“ в Министерството на отбраната.     Той е сред организаторите на националната конференция за Първата световна война, чието четвърто издание ще е в Добрич след Дойран, Плевен и Перник. В него ще вземат участие учени, които са авангардът на българската историческа наука.\r\nСимеонов изказа несъгласието си от факта, че страната ни е вкарана в списъка на подпалвачите на войната, защото стремежът на България е бил да постигне своето национално обединение и да реши Добруджанския въпрос.\r\n„В момента някои съседни държави правят големи чествания в които говорят за тяхната справедлива кауза. Нашата кауза също е справедлива и ние трябва да го кажем, затова конференцията в Добрич е начин на бъде чут нашият глас“, каза още експертът.  Съвсем не е случайно, че националната конференция в Добрич съвпада с честванията в Европа по повод края на Първата световна война. Идеята е нашият глас да се реплика към това, което се чува в цяла Европа. България ще каже своята гледна точка за войната в Добруджа и случващото се в този район.\r\nВ рамките на инициативата граждани и гости на Добрич ще имат възможност да посетят емблематични места, свързани с боевете на Добруджанския фронт.    ", "date": "2018.11.12", "title": "Националната кауза на България през Първата световна война ще защитават учени на конференция в Добрич"}
{"url": "https://www.actualno.com/pleven/kmetyt-na-pleven-pita-grajdanite-dali-obshtinata-da-iztegli-dylg-za-nad-6-mln-leva-news_705562.html", "text": "  Покана за публично обсъждане отправи днес към своите съграждани кметът на Плевен Георг Спартански. Обсъждането е насрочено за . в зала „Гена Димитрова“. Темата му е поемането на дългосрочен дълг от Община Плевен под формата на кредит от „ ” АД. Предвижда се с кредита да бъдат финансирани три инвестиционни намерения с обща стойност ., съобщиха от общинската управа.              Предложението предвижда дългосрочният общински дълг да бъде обезпечен на Община Плевен.", "date": "2018.11.12", "title": "Кметът на Плевен пита гражданите дали общината да изтегли дълг за над 6 млн. лева"}
{"url": "https://www.actualno.com/europe/shte-ima-li-sdelka-po-brexit-kakvo-misljat-evropejskite-ministri-news_705620.html", "text": "  Предпазливост по отношение на шансовете за сключване на бърза сделка за развод с Лондон, изразяват министри от Евросъюза  в началото на поредната седмица, която е ключова за споразумението.     Министри от оставащите 27 държави трябва да бъдат запознати с положението по преговорите от главният преговарящ от страна на ЕС Мишел Барние. Времето преди датата за излизане на Великобритdния от общността – 29 март 2019 г. се скъсява с всеки изминат ден.\r\n“Имаме време, но не чак толкова много“, каза външният министкър на Белгия Дидие Рендерс пред репортери при пристигането си на срещата с колегите си в Брюксел, предаде AFP.\r\n„Трудно е постигането на действителен напредък, но се надявам това да е възможно преди Коледа“. Министрите от ЕС продължават да очакват „положителен сигнал“ от Лондон.  Ако тази седмица Барние не бъде в състояние да докладва за „решителен прогрес“, шансовете за ноемврийската европейска среща на върха да подпише сделка за Брекзит започват да се изпаряват.   Мартин Каланън, младши министър на Великобритания в министерството за напускане на ЕС, също беше предпазлив в изказването си. \r\n\"Не можем да избързваме. Това е споразумение, което ще трае в продължение на много години. Трябва да сме сигурни, че ще се справим добре.\"    Каланън обаче призна, че сделката трябва да бъде договорена навреме, за да може британският парламент и парламентите на ЕС да я одобрят преди 29 март.\r\nБританският премиер Тереза Мей ще бъде домакин на седмично заседание на кабинета във вторник, след като съобщи, че има проект за споразумение за оттегляне, за да запознае министрите си с него.\r\nСпоразумението ще финализира сметката за развода на Лондон на стойност около 39 милиарда паунда, ще гарантира правата на гражданите и ще предвиди 21-месечна фаза на преход, по време на която Лондон ще спазва правилата на ЕС.   По време на прехода британските и европейските преговарящи ще започнат по-амбициозни преговори, за да се споразумеят за бъдещите търговски и правни отношения.\r\nСпоразумението за оттегляне трябва да включва \"възпрепятстване\" на връщането на твърда граница между Северна Ирландия, част от Обединеното кралство, и Република Ирландия, ако страните не успеят да намерят пакт за свободна търговия.   Барние трябваше да се срещне с ирландския външен министър Саймън Ковени, след това да се отправи към Страсбург за срещи с парламентаристи от ЕС.\r\n\"Преговорите са в много критичен и чувствителен етап\", каза Ковени преди да замине за Брюксел.\r\n\"Искаме да бъде постигнато споразумение колкото се може по-скоро, но се изисква спешност\", каза той, подчертавайки необходимостта от \"законно действащ защитен механизъм\".   Мей предизвика яростта на своите северноирландски съюзници от Демократическата юнионистка партия (DUP)и на евроскептиците в собствената си партия.\r\nDUP поддържа нейното правителство и се опасява, че ще остане в митнически съюз с ЕС.\r\nБившият британски външен министър Борис Джонсън остро атакува плановете на Тереза Мей като заяви, че тя е „на ръба напълно да се предаде и призова нейните министри към неподчинение.\r\n\"Вече гледаме към най-големия провал на британската държавност след Суец\", написа поддръжник на Брекзит за своя работодател „Дейли Телеграф“.\r\n\"Дори ако кабинетът се разбунтува - както трябва - това няма да промени нищо. Джо Джонсън, братът на Борис Джонсън, подаде оставка като министър на транспорта в петък, като обяви, че предложеното от Мей споразумение за изтегляне е \"ужасна грешка\".", "date": "2018.11.12", "title": "Ще има ли сделка по Brexit, какво мислят европейските министри?"}
{"url": "https://www.actualno.com/health/mojem-li-da-piem-lekarstva-s-iztekyl-srok-na-godnost-news_705592.html", "text": "  Големият въпрос тук е – медикаментите притежават ли срок на годност? Представете си следната ситуация. След цял ден по задачи се прибирате у дома, носейки със себе си силно главоболие. Отваряте с надежда рафта с лекарства, за да разберете само, че аспиринът е с изтекъл срок на годност вече от година. В задачата се пита: ще го вземете ли, или не? Ако сте отчаяни и посегнете към хапчето, това фатална грешка ли ще се окаже, или просто ще продължите с нетърпимото главоболие?     Ако се сблъсквате с тази дилема, не сте сами! Публикация в Psychopharmacology Today обаче предлага някои съвети. Оказва се всъщност, че датата на лекарствените опаковки наистина означава нещо, но може би не е точно това, което си мислите. През 1979 г. излиза закон, според който производителите на лекарства трябва да индикират валидността на своите продукти. Това е датата, в рамките на която производителят все още може да гарантира ефикасността и безопасността на лекарството.   Според някои изследвания от страна на Американската администрация по храните и лекарствата, около 90% от 100 лекарства, изхвърляни от военните служби на САЩ на всеки няколко години, са годни за употреба дори 15 години след изтичане на срока за годност. С други думи, вярно е, че ефективността на едно лекарство може да намалее с течение на времето, но голяма част от първоначалната му сила остава дори десетилетие след посочената дата.\r\nС изключение на нитроглицерина, инсулина и течните антибиотици, повечето медикаменти са толкова дълготрайни, колкото тези, тествани от военните. Поставянето на лекарството на хладно в хладилника ще му помогне да остане в сила по-дълго време. Как да си обясним при това положение датата, която виждаме на опаковката?  Винаги можем да търсим лошите намерения и да допуснем, че индустрията поддържа по този начин джобовете си пълни. Но можем и да сменим перспективата: датите са толкова консервативни, за да сте сигурни, че получавате оптималното от лекарството, което сте закупили. И наистина – ако един производител на лекарства трябва да тества лекарствата в продължение на по-дълги периоди, това би забавило разработката на нови и подобрени версии.\r\nизточник:    ", "date": "2018.11.12", "title": "Можем ли да пием лекарства с изтекъл срок на годност?"}
{"url": "https://www.actualno.com/curious/djordj-martin-se-zatrudnjava-sys-sledvashtata-kniga-ot-igra-na-tronove-news_705574.html", "text": "        \"Мъча се с нея от няколко години. \", сподели Мартин пред The Guardian.   Междувременно 70-годишният писател написа и антология за своя измислен свят. Тя се нарича \"Огън и кръв\" и ще се появи на пазара по-късно този месец. \", допълни Мартин.  Изключително популярният сериал по поредицата на автора се отклони от книгите му в последния сезон, макар самият той да продължава да има пръст в сценариите. Мартин признава, че успехът на сериала го е поставил под голямо напрежение. каза още той.   Последният сезон на \"Игра на тронове\" ще се излъчи през 2019 г.    ", "date": "2018.11.12", "title": "Джордж Мартин се затруднява със следващата книга от \"Игра на тронове\""}
{"url": "https://www.actualno.com/viewpoint/pak-protest-nauchihme-li-si-uroka-news_705594.html", "text": "  \"Българи – юнаци\". \"До гуша ни дойде\". \"Повече няма да търпим\". \"Засега е мирен, но ако не ни чуят, идваме в София\". Такива възгласи, но не само, огласиха цяла България и най-вече пътищата ѝ през вчерашния ден (11 ноември).     Хората усетиха дебелия край и решиха да отвърнат. Чудесно. Или всъщност не? Защото ПАК всичко изглежда като отвратително дежа вю!\r\nНай-пресните големи протести бяха през 2013 година. Преди това – през 1997 година. И в двата случая на улицата излязохме заради идеята да живеем по-добре. Сега пак сме там заради същото. Но тъй като е за трети път, най-после е време да се погледнем в очите, да си зададем няколко въпроса, да им отговорим честно и като си огледаме хубаво отговорите, като размислим над тях, тогава вече да сме наясно дали и защо трябва да сме на улицата. И така: Какво точно искаме?   Изглежда ясно – искаме по-добър живот. Главното – по-високи доходи, но и по-ниски цени. От кого го искаме? Уж от управляващите, след като многократно по различни телевизии и медии показваха хора, които декларираха, че не искат оставката на правителството. Имаше обаче и много, които поискаха точно това – оставка.     Колко пъти ни трябва да искаме по-добър живот от Бойко Борисов? А от Корнелия Нинова? Не знам – лично аз. Може някой или някои от протестиращите да кажат - какъв по-различен резултат очакват, ако повтарят едно и също действие? ГЕРБ е на власт в България с едногодишното прекъсване за воаяжа на Орешарски и кукловодите му от 2009 година насам, а БСП достатъчно пъти изкара на власт и всеки път свършвахме със зрелищна катастрофа. Достатъчно време да бъде подредена къщичката, която наричаме България, че да не излизат в неделя следобед хора и масово да блокират пътища. Защото ако държавата функционира, ако е нормална, то дори и при плащане на ръка – любимото обвинение към всеки протест, няма как да има масовост, тъй като излиза твърде скъпо. Не ходиш на улицата, когато си доволен от живота си. Но и не искаш от някой, който години наред е показал, че няма желание да работи за подобряването му. Такъв просто го изхвърляш! Тогава какво да правим? Който протестира, трябва да разбере, че протестира за системна промяна, а не за козметична. А системната промяна означава поемане на отговорност. С други думи – излизаш на улицата, казваш какво искаш, казваш как ще го промениш, правиш партия, събираш подкрепа, ставаш фактор в управлението и правиш промените. Другият вариант – излизаш на улицата, правиш метеж, вземаш властта и правиш промените.\r\nТова е. Всичко друго е едно непрекъснато повтаряне и въртене в омагьосан кръг. Излизат някакви хора, привличат внимание, управляващите се правят на нечули, опозицията яхва протеста и го използва за свои цели, енергията постепенно пада, всичко се размива и нищо не се променя. Ако пак ще е така – не, мерси. Ако пак не може да се обединим около една кауза и не преглътнем дребните си различия – не, мерси. Ако пак първо не се изслушваме – не, мерси. И ако пак не разберем, че първо трябва да си оправим съдебната система, за да може да разчитаме на нея да отсъжда по всеки един казус, в който някой се прави на глух пред друг – не, мерси. По дяволите, дори Македония стигна дотам да вкарва в затвора, макар той да изглежда вече да е духнал – ние кога? Събота и неделя, в почивен ден, на удобно пред вкъщи да блокираме ли? А защо не блокирахме Банкя например? Защо не Бояна, защо не хотел \"Берлин\"? Докато се блокираме едни други, все така ще си седи!    Ивайло Ачев ", "date": "2018.11.12", "title": "Пак протест - научихме ли си урока?"}
{"url": "https://www.actualno.com/politics/svetoslav-malinov-e-osnoven-kandidat-za-evrodeputat-na-demokratichna-bylgarija-news_705618.html", "text": "  Светослав Малинов ще е водещ кандидат в единната листа на \"Демократична България\" за предстоящите в края на пролетта на следващата година избори за Европейския парламент. Това съобщиха от ДСБ.     Малинов влезе в Европейския парламент като кандидат на несъществуващия Реформаторски блок през миналата кампания.   \"Благодаря на ДСБ за доверието, че ме избра да представлявам нашата  партия в единната листа на \"Демократична България\" за европейските  избори през май 2019 година.  Сигурен съм, че ще се справим.   Доказали  сме, че можем. Тази увереност в успеха идва и от факта, че само нашата  коалиция Демократична България може наистина да представлява  проевропейските българи.   Имаме изключително доверие по между си и  искрено единомислие. Заедно можем повече, България може много повече\",  заяви Малинов.\r\nДСБ посочва и, че на свое съвещание е взела решение да призове към партньорство на всички опозиционни, проевропейски сили в дясноцентристкото пространство в предстоящите избори.  ", "date": "2018.11.12", "title": "Светослав Малинов е основен кандидат за евродепутат на \"Демократична България\""}
{"url": "https://www.actualno.com/politics/radev-schita-protestite-za-zakonomerni-i-ochakva-kabinetyt-i-ns-da-posochat-izhod-news_705599.html", "text": "  Протестите са демократично право и те възвръщат надеждите и достойнството също така на българите като граждани. Затова според мен и тези протести са закономерни. Това заяви президентът Румен Радев, който посети 61-ва Стрямска механизирана бригада в Карлово, предаде БГНЕС. Държавният глава посочи, че очаква правителството и Народното събрание да посочат изход от тази ситуация.     Властта всъщност наказва гражданите за бедността, която тя не успява да пребори. Не само това, но гласът на гражданите, техните болки и тревоги не се чуват, те някак си не достигат до управляващите. Властта губи сензорите си, усещането си за проблемите на хората и ако няма една чуваемост, ако няма съответни мерки, ако продължават изявления арогантни и цинични, ако продължава неразбирането на проблемите на хората, закономерно е тези протести да продължават, категоричен бе Радев.    Той добави, че не може да каже дали протестите са политически режисирани. „Но според мен никой не може да изкара хората насила на улицата. Оставката в момент на растящи цени, инфлация, увеличаваща се престъпност, не е решение, а абдикация от отговорност. Властта трябва да знае, че отказът от управление и бягството от проблемите поставя морална преграда пред амбицията да искаш властта отново. Затова очаквам правителството и Народното събрание да посочат изход от тази ситуация, подчерта още президентът.  За думите на зам.-председателя на ПП ГЕРБ Цветан Цветанов, че президентът не е обединител, а разединител на нацията, Радев каза, че обединител не може да става на неправдата. „Не мога да ставам обединител на политически партии, аз съм обединител на българския народ и съм длъжен да изразявам неговите болки, неговите притеснения, неговите надежди. Ако някой не го е разбрал, това съответно е негов проблем. Аз мисля, че и в обръщението си изрекох истини, които българите знаят, но политиците отказват да приемат. Явно много от тях истината ги плаши”, заяви Радев.   За процедурата за нов изтребител, президентът отбеляза, че очаква отговор от Министерството на отбраната. „Изпратил съм писмо за представяне на протокола от работата на комисията. Очаквам да няма нарушения на принципите на прозрачност, обективност и равнопоставеност, защото в хода на самата процедура такива индикации вече има”, подчерта Румен Радев.    Държавният глава заяви, че военните от 61-ва Стрямска бригада са поставили много и най-различни проблеми. „Но в никакъв случай военнослужещите не поставят само някакви социални и битови проблеми, напротив - нашите военнослужещи са високо интелигентни. Мислят за бъдещето на България. Затова поставят проблеми основно в насоката как те да станат по-добри в своята дейност, как да придобиват нови и съвременни способности. Тук проблемите вече са комплексни и искат един всеобхватен подход за тяхното решаване”, допълни президентът.", "date": "2018.11.12", "title": "Радев счита протестите за закономерни и очаква кабинетът и НС да посочат изход"}
{"url": "https://www.actualno.com/balkani/osydenijat-efektivno-nikola-gruevski-e-v-neizvestnost-news_705567.html", "text": "  Бившият македонски премиер Никола Груевски, който трябваше да влезе в затвора, е в неизвестност от петък следобед, предаде агенция БГНЕС.     Мобилният му телефон е изключен. По думите на съпругата му Боркица, той не е в дома си в Скопие.   Десетки македонски журналисти чакаха пред затвора \"Шутка\" в Скопие, за да заснемат влизането в ареста на Груевски. Kуриер на съда на три пъти посети жилището на Груевски, за да му връчи заповедта за задържане, но не го намери в жилището му.\r\nСлед като Наказателният съвет отхвърли и последната жалба на защитата му, Груевски трябва да започне да изтърпява присъдата си.  Не е известно дали охраната, която е осигурена от вътрешното министерство, все още е с него. Като бивш висш държавен служител той има право на подобна охрана 24 часа в денонощието.\r\nПоследната публична проява на Груевски е от преди четири дни. Той вече не пише и в социалните мрежи.\r\nВчера се проведе извънредно заседание на Изпълнителния комитет на ВМРО-ДПМНЕ, чийто лидер бе Никола Груевски в продължение на 14 години. Според партията \"Груевски е жертва на политическо преследване\".       Груевски получи две години ефективна присъда по делото \"Танк\" за закупуването на служебния му \"Мерцедес\" за сума над 650 000 евро, докато беше премиер.\r\nПо делото \"Танк\" бившият министър на вътрешните работи Гордана Янкулоска беше осъдена на шест години затвор.\r\nВечерта в неделя съдът в Скопие пък обяви, че решението за излежаване на присъдата по делото „Танк\". Груевски, трябва да получи в понеделник (бел.ред. днес), съобщи македонската медия МКД.\r\nЗа дмешната дата беше планирано да се гледа другото дело, по което Груевски е обвиняем – „Титаник“, за изборни злоупотреби.\r\nЗаседанието за това дело обаче се отложи за сряда, защото властите се надяват до тогава да намерят Груевски. В сряда, на 14 ноември, Груевски трябва да се яви в затвора в скопския квартал Шуто Оризар.      ", "date": "2018.11.12", "title": "Осъденият ефективно Никола Груевски е в неизвестност "}
{"url": "https://www.actualno.com/ruse/nov-zavod-kraj-ruse-shte-pravi-interiori-za-bmw-audi-i-mercedes-news_705588.html", "text": "  Заместник-министър на икономиката Александър Манолев, по време на среща в Берлин, постигна споразумение с ръководители на фирма BADER GmbH & Co. KG за разкриване на .     Горепосочената компания е в първата тройка на създаващите , а автомобилни производители като са техни редовни клиенти. Планира се през втората половина на 2019 г. у нас да започне производство на луксозно покритие на автомобилни седалки и щамповане на елементи. При максимална заетост фирмата ще осигури работа на 700 до 800 души в региона.\r\nЗам.-министър Манолев се ангажира да им съдейства с цялото нужно административно съдействие и отправи покана следващата среща с управляващите на компанията да се състои в България. „Можете да разчитате на пълна административна подкрепа, ако изберете нашата страна, както и да се възползвате от редица насърчителни мерки за стратегически инвеститор“, каза зам.-министъра. Той акцентира, че автомобилостроенето е сред най-бързо развиващите се сектори на българската икономика. „В него работят над 50 000 души, като съществува сериозен потенциал за разширяване на мощностите и разкриване на нови работни места“, заключи представителят на българското правителство.\r\nBADER са един от най-старите и авторитетни производители на автомобилен интериор в света. Те имат повече от и производства на пет континента.  ", "date": "2018.11.12", "title": "Нов завод край Русе ще прави интериори за BMW, Audi и Mercedes"}
{"url": "https://www.actualno.com/europe/10-migranti-izcheznaha-sled-potyvane-na-lodka-kraj-turcija-news_705591.html", "text": "        Двама мигранти доплували до брега недалеч от крайбрежния град Дикили в провинция Измир, след като лодката им потъна, а бреговата охрана заяви, че е в ход търсенето на тези, които са изчезнали.   Длъжностните лица не дадоха подробности за националността на мигрантите. Турция е домакин на повече от три милиона сирийски бежанци и до 300 000 иракчани, предаде БГНЕС.\r\nОтделните турски сили за сигурност са открили 73 нелегални имигранти, включително иракчани, иранци, афганистанци и пакистанци в северозападната турска провинция Къркларели.  Мигрантите се опитват да стигнат до Европа, добавя агенцията и уточнява, че регионът Къркларели е на границата с България.\r\nТурция е основен коридор за мигрантите, които се опитват да стигнат до Стария континент, особено след началото на сирийския конфликт през 2011 г.   Броят на имигрантите, които идват в Европа, е намалял, след като техния приток достигна връх през 2015 г., когато повече от един милион души се минаха в Гърция от Турция, главно чрез лодки.    ", "date": "2018.11.12", "title": "10 мигранти изчезнаха след потъване на лодка край Турция"}
{"url": "https://www.actualno.com/society/sydyt-zaporira-bankovi-smetki-na-minio-stajkov-vse-oshte-izdirvat-sina-mu-news_705578.html", "text": "        Специализираната прокуратура поиска това от съда, за да се обезпечи предвидената в закона конфискация (по реда на чл. 72 от НПК) за престъпленията, за които той е обвинен – ръководене на организирана престъпна група за продажба на цигари без акцизен бандерол, данъчни престъпления и пране на пари, съобщиха от спецпрокуратурата.   Припомняме, че Миню Стайков, синът му Стайко Стайков и още шестима бяха привлечени под наказателна отговорност на 6 септември 2018 г. Часове по-късно Специализираната прокуратура представи на съда доказателства за това, че групата е организирала производството на цигари в нелегални фабрики и ги е разпространявала на черния пазар.\r\nС действията си участниците са избегнали и плащането на ДДС и са възстановили неследващ се данъчен кредит в размер на 1 016 139 лева при търговска дейност. По отношение на Миню Стайков съдът прие като обосновано предположението, че участвал в схема за пране на пари. Миню Стайков и още двама от участниците в групата са с наложени мерки за неотклонение \"Задържане под стража\" и остават в следствения арест.  Стайко Стайков се издирва от Интерпол.", "date": "2018.11.12", "title": "Съдът запорира банкови сметки на Миньо Стайков, все още издирват сина му"}
{"url": "https://www.actualno.com/cars/avtomobilnijat-pazar-v-kitaj-zapisa-spad-za-pyrvi-pyt-ot-30-godini-news_705600.html", "text": "  В течение на три десетилетия автомобилният пазар в Китай постоянно расте, като още през 2009 г. задмина този в САЩ. Тази тенденция се запазваше досега, но в края на 2018 г. може и да бъде нарушена.     Последните анализи показват, че продажбите на леки автомобили в страната с най-много население на планетата спадат. По данни на агенция Reuters, през октомври в Китай да продадени с 11,7% по-малко леки автомобили от аналогичния период за 2017 г. Това най-вероятно ще доведе и до общо снижение за цялата 2018 г.   До края на октомври в Китай са продадени 22,87 млн. автомобили, което е с 0,1% по-малко от първите 10 месеца на 2017 г. Само за октомври резултатът е 2,87 единици, като спадът продължава в четвърти пореден месец. И най-вероятно това ще разбие прогнозата на Китайската асоциация на автомобилните производители, която предрече годишен ръст на пазар от 3%.\r\nОктомври показва най-голям спад от 2012 г., като местните анализатори очакват следващия ход на производителите от страната. Ако те не успеят да стимулират купувачите, в края на годината ще бъде отчетен минус.  Основните причини за спада са търговската война между САЩ и Китай, която доведе до увеличение на митата на автомобилите. В същото време електромобилите и хибридите записват увеличение на продажбите – 860 000 за 10 месеца, което е с цели 75,6% повече от същия период на 2017 г.", "date": "2018.11.12", "title": "Автомобилният пазар в Китай записа спад за първи път от 30 години"}
{"url": "https://www.actualno.com/society/globiha-shefyt-na-bnt-za-poredno-nejavjavane-v-syda-news_705598.html", "text": "        Каменаров е подсъдим за шофиране в нетрезво състояние и вече има условна присъда от 1 г и 3 месеца затвор на първа инстанция. Ако присъдата бъде потвърдена, Каменаров ще бъде принуден да напусне поста си, тъй като по закон членове на управата на БНТ не могат да са лица с влезли в сила присъди за престъпления от общ характер.   Делото срещу Константин Каменаров тръгна в негово отсъствие, предаде \"Дарик\".\r\nДо момента, Каменаров не се яви на нито едно от заседанията срещу него под претекст, че има служебни ангажименти и здравословни проблеми.  Днес в съда не се явиха нито той, нито адвокатът му, което накара съдията да наложи глобата. с право и съдът ще може да вземе решение по същество и в негово отсъствие. Следващото заседание по делото е насрочено за 11 януари.", "date": "2018.11.12", "title": "Глобиха шефът на БНТ за поредно неявяване в съда"}
{"url": "https://www.actualno.com/burgas/lekari-ot-pirogov-shte-konsultirat-deteto-padnalo-ot-4-ja-etaj-v-burgas-news_705635.html", "text": "  Специалисти от \"Пирогов“ ще консултират 3-годишното момченце, което в петък падна от 4-ия етаж на жилищен блок в Бургас. Състоянието му е стабилизирано, но остава тежко, съобщиха от Бургаската многопрофилна болница.     Детето е с тежки лицево-челюстни и гръдни травми и се нуждае от комплексно специализирано лечение. Такова може да получи в единствената в страната клиника по детска анестезиология и реанимация - тази на болница \"Пирогов\", заради което се предвижда и преместването му в София. Очаква се в Бургас да пристигане екип от специалисти, които да преценят как ще бъде транспортирано момченцето - дали с линейка, или ще е нужно използването на хеликоптер.   ", "date": "2018.11.12", "title": "Лекари от \"Пирогов\" ще консултират детето, паднало от 4-я етаж в Бургас"}
{"url": "https://www.actualno.com/analysis/palmyr-lyki-e-uvolnen-ot-facebook-zaradi-podkrepa-kym-trymp-news_705593.html", "text": "  Мениджърът на Facebook Inc. и признат за дете-чудо Палмър Лъки бе считан за изгряваща звезда на Силициевата долина, когато на прага на президентските избори в САЩ през 2016 г., той дари 10 000 долара на група, насочена против Хилари Клинтън.     Неговото дарение предизвика негативна реакция сред колегите му. Шест месеца по-късно той вече е извън компанията. Нито Facebook, нито Лъки публично заявиха защо той напусна гиганта на социалните медии. Когато даваше показания пред Конгреса заради скандала с личните данни на потребителите, главният изпълнителен директор на Facebook Марк Зукърбърг отрече, че решението е свързано с политиката.   Оказва се обаче, че Лъки е пратен в отпуска, а след това уволнен, пише в свое разследване позовавайки се на източници, запознати с въпроса. Наскоро самият той е казал пред свои приближени, че причината е неговата подкрепа за Доналд Тръмп и фурора, който политическите му убеждения са предизвикали във Facebook и Силициевата долина.\r\nВътрешнофирмена имейл комуникация във Facebook показва, че въпросът е бил обсъден на най-високо ниво в компанията. През есента на 2016 г., в резултат от недоволство от дарението, мениджърите на Facebook, включително Зукърбърг са оказали натиск на Лъки да изрази публично подкрепата за кандидата Гари Джонсън въпреки дългогодишната му подкрепа за Тръмп, става ясно от сведения на запознати източници и от комуникацията, която е била прегледана от автори на The Wall Street Journal.  Напускането на Лъки от Facebook бе предвестник на редица спорове, които се разразиха през последната година сред преобладаващо либералната култура на Силициевата долина,\r\nМениджъри на Facebook, Twitter Inc. и Google, подразделение на Alphabet Inc., трябваше да отговорят на въпроси от страна на депутатите за потенциални пристрастия в отношението им към консервативни гледни точки. Лидерите на технологичните компании признават, че Силициевата долина е преобладаващо либерална - Зукърбърг заяви в Сената, че е това е „изключително ляво място\" - но твърдо поддържат тезата, че политиката не играе роля в начина, по който те модерират информацията на своите сайтове.   26-годишният Лъки е наел адвокат, специализиран в трудовите правоотношения, който твърди пред Facebook, че компанията е нарушила законите на Калифорния заради натиска на мениджърите Лъки да изрази подкрепата си за Джонсън и заради наказанието на служителя си заради политическите му действия и пристрастия.    Впоследствие Лъки и неговият адвокат са договорили извънсъдебно споразумение за поне 100 млн. долара, представляващо сериозно увеличение на наградите и бонусите, които би получил до юли 2019 г., плюс пари в брой, твърдят източници, запознати с въпроса. Наградите чрез акции и бонусите са в резултат на продажбата на компанията за виртуална реалност Oculus VR на Facebook през 2014 г. за повече от 2 млрд. долара, сделка, която осигури на младия мениджър общо около 600 млн. долара.\r\nГоворител на Facebook коментира пред WSJ, че „недвусмислено напускането на Палмър не се дължи на неговите политически възгледи. Благодарни сме за приноса му към Oculus и се радваме, че той продължава активно да подкрепя индустрията на виртуалната реалност\".\r\nЛъки основа Oculus през 2012 г., докато е бил тийнейджър, с краудфъндинг кампания за 2,4 млн. долара. Той се отказа от следване по журналистика в Калифорнийския щатски университет, Лонг Бийч, за да работи върху компанията си заедно със съоснователя Брендън Ирийб (който също напусна концерна, но преди седмици). Когато продават стартъпа си на Facebook, Лъки стана разпознаваемо лице в индустрията на виртуалната реалност, появявайки се в интервю за списание Time, в което казва, че технологията „е напът да промени света\".   Лъки е дългогодишен поддръжник на Тръмп и дори е написал писмо до телевизионната звезда през 2011 г., като го е призовал да се кандидатира за президент. Пред свои приятели младият предприемач твърди, че прочитането на книгата на Тръмп „Изкуството на сделката“ на 13-годишна възраст е предизвикало неговото предприемаческо въображение.", "date": "2018.11.12", "title": "Палмър Лъки е уволнен от Facebook заради подкрепа към Тръмп?"}
{"url": "https://www.actualno.com/europe/zeehofer-ostava-ministyr-na-vytreshnite-raboti-na-germanija-news_705625.html", "text": "  Хорст Зеехофер потвърди официално за оттеглянето си като председател на Християнсоциалния съюз (ХСС), но подчерта, че ще остане на поста федерален министър на вътрешните работи на Германия. Това предаде телевизионният канал ARD, цитиран от агенция \"Фокус\".     „Ще подам оставка като партиен лидер на ХСС“, заяви Зеехофер от саксонския град Бауцен, като допълни, че ще продължи службата си в Министерството на вътрешните работи в Берлин.   Баварският политик изказа благодарност за възможността да заема лидерския пост в ХСС в продължение на много години. „Промяната е част от живота“, коментира Зеехофер, като допълни, че желанието му е да отвори пътя за обновяване на партията. За точното време на оттеглянето му от партията той не направи изявление. Очаква се обаче това да бъде обявено в рамките на седмицата.\r\nПо-рано в понеделник фракционният лидер на партията „Зелени“ Катрин Гьоринг-Екард призова Зеехофер незабавно да подаде оставка от поста федерален министър на вътрешните работи на Германия. „Всеки следващ ден, в който Зеехофер остава федерален вътрешен министър, е прекалено много“, категорична бе Гьоринг Екард. Тя подчерта, че политиката на Зеехофер представлява „риск за сигурността“ за обществото.  ", "date": "2018.11.12", "title": "Зеехофер остава министър на вътрешните работи на Германия"}
{"url": "https://www.actualno.com/ruse/v-ruse-predstavjat-edin-ot-naj-uspeshnite-bylgarski-romani-news_705627.html", "text": "  Изключително успешният роман на писателката Мария Лалева - „Живот в скалите“, ще бъде представен на 12 ноември в Русе. Началото е от в Регионална библиотека \"Любен Каравелов\". Книгата ще бъде представена от Калчо Петков.     Тя стана известна в литературните среди и сред съвременните автори, които пишат поезия, със стихосбирките си „Не съм ви ближна“ и „Личен архив“.\r\nРоманът „Живот в скалите“ обаче е книга за море и любов. Авторката Мария Лалева е категорична за своята творба: „Любовта винаги е правилният отговор. На всеки въпрос под това небе. Единственият правилен.\r\nВ библиотеката откриха изложба със старопечатни, редки и ценни издания  Още по-голямата таийна на любовта е, че самата тя е едновременно и въпрос, и отговор. Защото е отделна енергия, отделен елемент от нас. Със собствен разум и воля. Не тя живее в нас, а ние в нея\".\r\nПопулярният журналист Георги Тошев е един от първите, изказали се ласкаво за романа. Той споделя, че това е: „Роман за въпросите и отговорите по житейския ни път. За въпросите, които е добре да зададем първо на себе си. И за отговорите, които си дължим, за да продължим. Различна, многопластова и емоционална книга. Откровена и вълнуваща. Роман за прошката и волята за промяна. Усещане за красива книга. Убедителен дебют на популярната поетеса и киносценарист Мария Лалева в прозата. Смела заявка за сериозна литературна интерпретация на човешките взаимоотношения и избори.“    ", "date": "2018.11.12", "title": "В Русе представят един от най-успешните български романи"}
{"url": "https://www.actualno.com/business/miliardi-evropejsko-finansirane-shte-ima-i-dogodina-news_705624.html", "text": "  53 процедури за набиране на проектни предложения на стойност близо 1,150 млрд. лева ще бъдат обявени през следващата година по програмите, съфинансирани от  Европейските структурни и инвестиционни фондове. Това съобщиха от правителствената пресслужба след проведеното заседание на Съвета за координация на управлението на средствата от ЕС (СКУСЕС) към Министерския съвет, на което бяха приети индикативните годишни работни програми за 2019 година.     Към момента по програмите са обявени 408 процедури за набиране на проектни предложения на стойност 17,996 млрд. лева, договорени са над 14,5 млрд. лева или над 62,5 % от общия бюджет. До бенефициентите са достигнали над 25,3% от  бюджета на всички програми или близо 6 млрд. лева.   Следващата година ще е особено важна, подчерта вицепремиерът Томислав Дончев и поясни, че успоредно с изпълнението на настоящия програмен период, догодина ще бъде стартирана подготовката за следващия. По думите му от изключително значение за подобряване на ефективността на европейските средства е да се осигури максимална синергия както между отделните програми, така и по отношение на предвидените в тях процедури.\r\nИндикативните годишни работни програми на Управляващите органи са качени в публичния модул на .  ", "date": "2018.11.12", "title": "Милиарди европейско финансиране ще има и догодина"}
{"url": "https://www.actualno.com/varna/i-dnes-prodyljavat-protestnite-dejstvija-vyv-varna-news_705617.html", "text": "  Тази вечер в морската столица ще се проведат два протеста. Първият е срещу цената на горивата и е насрочен за . Създадено е събитие в социалните мрежи, към което се включват все повече варненци. През почивните дни стотици граждани в морската столица подкрепиха националния протест срещу високите цени на горивата със шумно шествие.     Вторият митинг, който ще се проведе тази вечер, е за свободата на вярата. Началният час е отново пред сградата на общинара. Той е срещу проектозакона за вероизповеданията, а негова организатор е гражданска инициатива.", "date": "2018.11.12", "title": "И днес продължават протестните действия във Варна"}
{"url": "https://www.actualno.com/crime/tejka-katastrofa-na-podbalkanskija-pyt-v-selo-gabarevo-news_705632.html", "text": "  Възрастен мъж пострада при тежък пътен инцидент в село Габарево, община Павел баня.     Той се е движил от Карлово за Казанлък, когато губи контрол и се блъска последователно в две дървета, при което изкоренява едното, предаде БГНЕС.   От удара цялата предница на автомобила е размазана. Пострадалият е откаран в казанлъшката болница за преглед и лечение.\r\nПолицията регулира движението в района на катастрофата, случила се на подбалканския път. Тепърва ще се изяснява причината за инцидента.  ", "date": "2018.11.12", "title": "Тежка катастрофа на подбалканския път в село Габарево"}
{"url": "https://www.actualno.com/education/v-sajta-na-mon-shte-ima-novini-za-hora-s-uvreden-sluh-news_705595.html", "text": "  До края на седмицата Министерството на образованието и науката пуска новини за хора с увреден слух. Те ще бъдат достъпни в сайта на ведомството. Това обяви зам. - министърът на образованието Деница Сачева по време на първата международна конференция \"Допълваща и алтернативна комуникация\".\"     \"МОН ще бъде първата българска институция, която ще предостави канал за новини на хора с увреден слух. Те се правят съвместно с децата от професионалната гимназия „Ломоносов“, които ще подготвят новините и репортажите. В началото на всеки две седмици ще има нова емисия, която ще разказва за развитието и новостите в образованието“, обясни зам.-министърът.   Сачева каза, че изключително впечатляващи са очилата, които превръщат текст в звук, разпознават лица, пари, както и софтуерите, които превръщат звук в писмена реч, за да могат децата да четат. Според нея технологиите са необходими, за да може учители и родители да общуват с децата с увреждания, а учениците и хората с увреждания също да имат възможност да общуват с нас.\r\n\"В следващите 2 години ще инвестираме в дигитализация на образованието и една част от тях ще бъдат насочени към пилотното въвеждане на такива технологии в образованието. Те не са панацея, а инструмент, който ни събира, а не разделя“, каза Сачева.  Такива технологии се използват в специализираните центрове за деца със специални образователни потребности. В общообразователната система те са около 22 000 - 18 000 са ученици, а 4000 са в детските градини и целта на министерството е всички те да имат достъп до такива технологии.\r\nНа въпрос на БГНЕС дали училищата са достъпни, тя призна, че не всички са такива и обяви, че както досега и догодина ще отделят около 1 млн. лева за достъпност.   Зам.-министърът обяви, че миналата година са били обучени 1700 специалисти от детските градини, за да могат да правят ранна диагностика и скрининг на деца от 3 -3,5 г. за различни обучителни трудности.    ", "date": "2018.11.12", "title": "В сайта на МОН ще има новини за хора с увреден слух"}
{"url": "https://www.actualno.com/books/pylnoto-izdanie-na-zadnata-kyshta-dnevnikyt-na-ane-frank-spomen-za-edna-ot-naj-mrachnite-epohi-news_705622.html", "text": "  В луксозното издание с твърди корици за първи път се публикува нецензурираното издание на необикновения дневник.     Необикновеният дневник, написан на тавана на една „задна къща“ в Амстердам, където 13-годишното момиче и нейното семейство прекарват две години, укриващи се от нацистите, получава своето заслужено място сред класиките на XX век.   С „Задната къща. Дневникът на Ане Франк“ споменът за една от най-мрачните епохи в човешката история оживява отново в луксозно издание с твърди корици и в пълния си, нецензуриран вид.\r\nВ най-мрачните времена на миналия век едно на пръв поглед обикновено момиче ден след ден създава своето любовно писмо към живота, младостта и надеждата, своето свидетелство за силата на човешкия дух.  Ане Франк води дневник от 12 юни 1942 г. до 1 август 1944 г. Пише писмата единствено за себе си, докато през пролетта на 1944 г. не чува по радио „Оранж“ речта на образователния министър в изгнание Болкестейн. Той призовава след войната да се съберат и публикуват всички документи, свидетелстващи за страданията на нидерландския народ по време на германската окупация.\r\nГодини след смъртта ѝ – през 1947 г. –  бащата Ото Франк решава да изпълни волята на дъщеря си и да публикува нейните спомени, правейки съкращения и промени на пасажи и определени формулировки, тъй като в този исторически момент още не е прието да се пише непринудено по сексуални въпроси, особено пък в книги за юноши.   Но в пълната и нецензурирана версия на „Задната къща. Дневникът на Ане Франк“ Ане отваря прозореца към собственото си израстване, семейството си, първата любов, сексуалността, глада и не губи надежда въпреки лишенията и страха от надвисналата смърт.    Настоящият преработен от Мирям Преслер и одобрен от Фондация „Ане Франк“ текст е с една четвърт по-обемен от досегашната версия и представя много по-задълбочен поглед върху света на едно смело момиче, което умее да вижда красотата и в най-тъмните си мигове.\r\n„Задната къща. Дневникът на Ане Франк“ е историята на всеки тийнейджър… в условия, които малко тийнейджъри познават.   ", "date": "2018.11.12", "title": "Пълното издание на \"Задната къща. Дневникът на Ане Франк\" – спомен за една от най-мрачните епохи"}
{"url": "https://www.actualno.com/starazagora/za-kogo-sa-niski-niskite-danyci-diskusija-v-stara-zagora-news_705495.html", "text": "  Среща-дискусия за данъчната система в България ще се проведе на 15 ноември в Стара Загора. На нея ще се обсъждат въпроси за действащата данъчна система, кой печели и кой губи от нея. Доведе ли плоският данък повече инвестиции и помогна ли за изсветляване на икономиката?     По данни на Евростат съотношението между доходите на най-богатите 20% и най-бедните 20% в страната ни е над 8 пъти. По този показател България е на първо място в Европейския съюз, където средното ниво е малко над 5, а в страни като Чехия и Словакия е към 3,5 пъти.   В същото време в страната няма финансова, нито икономическа криза и икономиката всяка година бележи ръст. Ръст обаче има и в бедността, което говори, че произвежданите блага не достигат до всички граждани. Богатите стават все по-богати, а бедните все по-бедни.\r\nЗащо е така и къде стои България на европейската данъчна карта? Как би се отразила на граждани и бизнес евентуалната промяна на данъчната система и защо това е ключов въпрос за всеки, са част от въпросите, които ще се дискутират на срещата, организирана от фондация “Фридрих Еберт” - България, Сдружение “Солидарна България” и Колектив за обществени интервенции.  Началото е в 17:30 часа в хотел “Верея”.", "date": "2018.11.12", "title": "За кого са ниски ниските данъци - дискусия в Стара Загора"}
{"url": "https://www.actualno.com/politics/dragomir-stojnev-upravljavashtite-se-pochuvstvaha-nedosegaemi-news_705516.html", "text": "  \"Живеем в два паралелни свята – на управляващите, където има икономически растеж и нарастващи заплати, и на гражданите, които трудно плащат сметките си.\" Това каза Драгомир Стойнев от БСП относно протестите от 11 ноември, които се проведоха в цялата страна.     Според него управляващите са се почувствали недосегаеми.   Относно пленума на БСП, на който имаше остра конфронтация между лагерите в столетницата, той коментира, че най-важното е единодушното приемане на алтернативните бюджетни политики.\r\nЗа скандала около главния редактор на официоза на БСП – в. \"Дума\", Стойнев каза, че назначеният наскоро за гл. редактор Йордан Мичев е подал оставка и на поста се връща избраният преди 10 години Ивелин Николов. Предстои и конкурс за поста.  ", "date": "2018.11.12", "title": "Драгомир Стойнев: Управляващите се почувстваха недосегаеми"}
{"url": "https://www.actualno.com/europe/horst-zeehofer-se-otteglja-ot-rykovodnija-post-na-hss-news_705525.html", "text": "  Хорст Зеехофер обяви оттеглянето си от председателския пост на Християнсоциалния съюз (ХСС), съобщава водещото германско издание Der Spiegel, цитирано от агенция \"Фокус\". Към настоящия момент под въпрос остава и колко време още баварският политик ще изпълнява функциите си на федерален министър на вътрешните работи.     В следобедните часове на деня премиерът на Бавария Маркус Зьодер ще представи министрите от новия си кабинет. Но фокусът така или иначе ще бъде насочен към неговия предшественик.   Във вечерните часове на неделя се състоя среща на ръководството на ХСС, на която Зеехофер обяви решението си да се оттегли от лидерския пост. Партията планира извънреден конгрес в началото на 2019 г. за избирането на нов председател на ХСС, който е част от управляващата в Берлин голяма коалиция. В медиите вече се появиха спекулации за възможното избиране на Манфред Вебер, председател на Европейската народна партия (ЕНП) и неин водещ кандидат за европейските избори през 2019 г.\r\nОстава неясно колко време Зеехофер ще остане на поста федерален министър на вътрешните работи на Германия. Към настоящия момент няма направени официални изявления. Източници обаче разкриват, че в рамките на неделната среща на партийното ръководство Зеехофер е уверил, че „2019 г. ще бъде годината на обновяването на ХСС“.  Германските медии припомнят, че Зеехофер трябваше да остане на ръководния пост в партията до края на следващата година. С оглед лошите резултатите на ХСС на последните избори за регионален парламент, решението му едва ли може да бъде определено като изненадващо.", "date": "2018.11.12", "title": "Хорст Зеехофер се оттегля от ръководния пост на ХСС"}
{"url": "https://www.actualno.com/politics/v-agencijata-po-vpisvanijata-zapochva-proverka-news_705521.html", "text": "  Започва проверка в Агенцията по вписванията по разпореждане на правосъдния министър Цецка Цачева, което тя направи в края на миналата седмица, сочи информация на БГНЕС.     Тогава стана ясно, че служителите в Агенцията ще получат близо 600 000 лева бонуси за последното тримесечие. А точно в този период се получи сривът в Търговския регистър предизвика огромни проблеми за бизнеса в продължение на седмици.   От Агенцията по вписванията съобщиха тогава, че там са изплатени допълнителни възнаграждения за постигнати резултати, съгласно Наредбата за заплатите на служителите в държавната администрации и Вътрешните правила за заплатите в Агенция по вписванията. Сумата, изплатена в последното тримесечие на 2018 г. е в размер на 599 007 лв., съобщиха от агенцията.\r\nГабриела Козарева, изпълнителен директор на Агенцията по вписванията, коемнтира, че е разпределена според индивидуална оценка на всеки от общо 635-те служителя на агенцията. Средномесечният фонд \"Работна заплата\" на Агенцията по вписванията е в размер на 813 034 лв.  \"Всеки работодател търси начини да стимулира служителите си, а в държавната администрация механизмът това да се случи са допълнителните възнаграждения от икономии, които могат да се изплащат до 4 пъти в годината.\r\nИзплащането на бонуси в Агенция по вписванията е следствие от показани добри резултати на служителите и начин да ги мотивираме да продължават да работят ефективно. Отговорните за срива на Търговския регистър – Директорът и експертите от Дирекция ИОТ, не са получили ДМС за последното тримесечие.   Нека не забравяме, обаче, че останалите служители на Агенцията не са спирали работата си, дори и по време на срив”, каза тя.    Козарева все пак уточни, че тримата служители, отговорни за загубата на данни, няма да получат бонуси.", "date": "2018.11.12", "title": "В Агенцията по вписванията започва проверка"}
{"url": "https://www.actualno.com/art/100-shediovri-dareni-ot-svetlin-rusev-na-rodnija-mu-pleven-ot-desetiletija-chakat-na-depo-news_705511.html", "text": "   В Плевен пристига представителна делегация от Асоциацията на европейските градове. По онова време в града нямало подходящо заведение, в което да бъдат посрещнати високите гости. Кметът Иван Миндиликов, известен със своята находчивост, наредил да се изчистят и да се пребоядисат кабинките на градската баня, построена 20-ина години преди това по проект на арх. Никола Лазаров. После поканил европейците там. След гореща турска баня увитите в чаршафи чужденци насядали върху килими и възглавници и били нагостени с бюреци, баклава и турско кафе.     Година по-късно Миндиликов посетил Австрия. Кметът на Виена дал тържествен обяд в негова чест, а в приветственото си слово не пропуснал да разкаже екзотичното преживяване, което имал при посрещането на европейската делегация в Плевен.    .  Около същата сграда – вече бивша баня, се събират стотици плевенчани. Поводът – откриването на галерията Дарение „Колекция Светлин Русев”. Сред гостите са емблематични за съвременното българско изобразително изкуство имена. Според специалистите това е едно от най-големите дарения, правени през 20-и век в България. В началото то включва 322 платна и скулптори. Години по-късно акад. Светлин Русев дарява на родния си град още 82 графични произведения. Сред тях – български възрожденски щампи, съвременни български майстори на рисунката и графиката и европейски майстори от последните три века като Дьолакруа, Гойя, Шагал, Салвадор Дали, Пикасо, Роден, Дега, Ренуар и др.  Сградата на бившата градска баня е обявена за архитектурен паметник на културата с национална значение. Тя отново посреща чужденци, но вместо  бюреци, баклава и турско кафе, вътре им се предлага изкуство със световна значимост.\r\n„Светлин Русев бе роден, за да дарява. За него дарителството е явно същностна черта на характера. Откриването на галерията беше в един доста горещ ден – 12 юли. Събраха се много хора. Освен плевналии, дойдоха и няколко автобуса с хора от София. Беше много вълнуващо. За тази колекция тогава се бореха доста градове в страната - имаха претенции да я притежават. Някои даже предлагаха на Светлин Русев да построят специална сграда за дарението му. Но той избра Плевен. През годините имаше доста неприятни моменти около колекцията. Веднъж го попитах защо не даде колекцията там, където хората ще се грижат за нея и ще я обичат. Той ми отговори: „Любовта няма обяснение. Такава е и любовта към родното място.” Така колекцията остана в родния му град, въпреки преломните времена, въпреки финансовите, икономическите и политически кризи, които преживяхме. Община Плевен, в лицето на кметовете, управлявали през това време, макар и трудно, успя да издържи на трудностите и да я съхрани”, разказва Мария Мескин, директор на галерията Дарение „Колекция Светлин Русев”.       После започва да реди неприятностите, сполетели галерията и колекцията. Заради липса на пари, ремонтите по сградата се правели по необходимост и на парче – чак, когато положението стане критично. Според договора между дарителя и Общината цялата сграда е дадена за колекцията. Въпреки това през отминалите 34 г. експозицията е разположена само в половината от помещенията. Останалите не се ремонтират. По тази причина на депо стоят около 100 работи – живопис на български и чуждестранни автори. Някои от тях все пак се срещат с публиката – когато ”заместват” гостуващи в различни изложби творби от постоянната експозиция.\r\nДоста години в част от сградата се помещаваше местния Клуб на дейците на културата. Той беше настанен там временно, но много дълго не искаше да освободи помещенията, в които трябваше да се разположи част от дарението. Общинската управа в един момент реши да премести този клуб. Дарителят Светлин Русев направи поредния си жест на щедрост и подписа един анекс към договора с Общината, според който Клубът на дейците на културата може да остане в помещенията, докато му се намери подходяща база, разказва още директорът на галерията.\r\n„Когато наистина стана тясно за дарението в сградата, започнаха едни съдебни дела, които не искам да характеризирам - срамни истории. Дарението е направено, когато сградата е била общинска собственост. Изведнъж, по някакви сегашни юридически правила, тя става държавна.\r\nИ вместо собствеността да се деактува и от държавна да стане пак общинска, последваха дълги процедури за даване право на Община Плевен да стопанисва сградата. Държавата-собственик, естествено, не отпуска пари за поддръжка на галерията. За всичко се грижи Общината – от поддържането на сградния фонд до заплатите на екипа, който работи в нея.      Приживе акад. Светлин Русев имаше намерение да увеличи дарението си на Плевен с огромна графична колекция, ако и останалата част от сградата се приспособи за галерия. Изтървахме този момент. Сега можехме да имаме най-модерния графичен кабинет, зала за гостуване и още много неща да разположим там”, не крие разочарованието си Мария Мескин. „Всеки ден тук посрещаме хора, които си отиват омаломощени от това, което виждат. Идват ценители от цял свят и си тръгват възхитени и от колекцията и от нейния дарител. Случвало се е да казват: „Да намерим такова нещо в провинцията на България, това е някакво чудо!” И ако това чудо можем ние да си го оценим, ще бъде само в полза на българската нация, на българския дух. Най-голямата радост за Светлин Русев беше, че галерията стана естествен културен център. Тук непрекъснато се правят камерни концерти, литературни четения, творчески срещи, обсъждания – по няколко на седмица. Той се радваше, защото в съвършен синтез тук живеят много изкуства – архитектура, живопис, музика, слово. Това ни носи голямо удовлетворение. Радваме се, че тези творчески събития внасят светлина в душите на хората в този много труден живот. Изкуството наистина облагородява и ние, които работим в галерията, виждаме на практика, че това не са само красиви думи. Затова няма да се уморя да повтарям, че тук е духовният оазис на Плевен”, допълва Мария Мескин.", "date": "2018.11.12", "title": "100 шедьоври, дарени от Светлин Русев на родния му Плевен, от десетилетия чакат на депо"}
{"url": "https://www.actualno.com/politics/ministyr-zaharieva-evropa-se-zavyrna-na-balkanite-news_705633.html", "text": "  „Смятам, че Европа се завърна на Балканите в последната година, защото ЕС осъзна, че без стабилни, проспериращи и мирни Балкани няма как общият европейски проект да бъде завършен“.     Това заяви министърът на външните работи Екатерина Захариева на конференцията „В търсене на съгласувана сигурност за растеж и просперитет: Стълб за стабилността на Европа“.   Организираното в София от британското списание \"Икономист\" събитие събра българския вицепремиер, европейския комисар Елжбиета Биенковска, заместник-министри на отбраната, представители на европейската отбранителна индустрия, анализатори и политици, съобщиха от МВнР.\r\nМинистър Захариева изброи някои предизвикателства, но и възможности за растеж и инвестиции в Югоизточна Европа.  „Ако за България беше цел, при това следвана успешно, да преодолее натрупаното напрежение в региона, то все още има проблеми, които не трябва да крием“, каза министърът. Като непосредствени предизвикателства тя посочи продължаващия диалог между Прищина и Белград и изхода на процедурата по решаване на въпроса за името на Република Македония.       „Но както бизнесът знае добре, всяко предизвикателство би могло да бъде и възможност в зависимост от това по кой път ще поемем“, подчерта тя.\r\nВ речта си българският вицепремиер открои няколко социални и политически тенденции в региона, които поставят по-сериозни икономически предизвикателства, и описа начините, по които общоевропейски политики могат да помогнат за преодоляването им.\r\n„Основните трендове в Западните Балкани са намаляване на населението, висока безработица, слаби институции, етноцентризъм, остаряло образование и висока младежка безработица“, посочи тя, позовавайки се на изследване на Института на ЕС за изследвания по сигурността.\r\n„Един от българските стратегически приоритети е свързаността на Балканите и се радвам, че той получи общоевропейска подкрепа“, каза министърът. Тя допълни, че регионални инициативи като Берлинския процес, финансирал Транспортен съюз в региона, допълват общоевропейските усилия.\r\n„Но нашата цел е да постигнем не само физическа свързаност, а също и дигитална, както и хармонизация на митническите условия например“, добави вицепремиерът. Като даде конкретен пример, тя посочи, че тези мерки ще нормализират и ускорят бизнеса.      „Помня изказване от миналата година на старшия регионален ръководител на програма „Транспорт“ в Световната банка Саймън Илайс, който посочи, че ако съберем часовете, прекарвани всяка година от камионите по границите на шестте страни в региона, ще получим 3000 години“, каза Захариева. Като възможност за задълбочаване на сътрудничеството между ЕС и региона тя посочи перспективата шестте страни да бъдат канени за участие в дебатите по бъдещето на общоевропейски политики. „Такива теми биха могли например да бъдат дигиталния дневен ред, околната среда, транспорта и енергетиката“, каза тя.\r\nМинистърът завърши изложението си с пожеланието „да свържем хората и бизнеса, защото тогава политиците няма да имаме избор освен да ги последваме“.", "date": "2018.11.12", "title": "Министър Захариева: Европа се завърна на Балканите "}
{"url": "https://www.actualno.com/curious/kak-da-otslabnem-dokato-spim-news_703380.html", "text": "        Биолозите са открили, че благодарение на един сложен ензим се задейства естествен механизъм за изгаряне на мазнините в тялото, пише Британският журнал по храненето.   Изследователите са установили, че яденето на малка порция извара, 30-60 минути преди сън води до \"презареждане\" на ежедневния метаболитен цикъл и възстановява мускулния тонус като след физическо натоварване, дори ако човек не много активен начин на живот.\r\nПричината, поради която екипът посочва изварата като вълшебно средство за „мързеливо“ отслабване, е, че тя е главният доставчик на този протеин за организма.   Казеинът активира и т.нар. \"Режим на печката\" в организма, при който тялото изразходва почти двойно повече енергия за преработка на храната, като случайно изгаря още малко подкожна мазнина.\r\nИзварата, която никога не липсва в магазините за млечни продукти, нито е много скъпа, е един от най-древните хранителни продукти, който се консумира с огромно желание от хората. В полезната извара се съдържа абсолютно всичко необходимо за човешкото тяло — аминокиселини, протеини, млечни мазнини и витамини.       Продуктът се усвоява по-бързо дори от киселото мляко и може да се яде по всяко време, без никакви ограничения в количеството. Изварата се счита за отличен диетичен продукт, който е ценен за здравето. Тя е перфектен източник на белтъчини и освен това не съдържа почти никакви мазнини, което е голям бонус за всички онези, които обичат да хапват, но внимават с килограмите.\r\nПолезната извара трябва да бъде с бял или кремав цвят, но никога със синкав оттенък. Нейният вкус не бива да накиселява, а да бъде по-скоро сладък. При положение, че се разсипва, качествената извара стои на бучки. Когато се рони, тя не се слепва.\r\nВажно е да се съхранява правилно, а именно до +8 градуса и не повече от 72 часа поставена в хладилник. Тя се прибира в стъклен съд със сложени 3 бучки захар. За да нормализирате нивата на холестерол в кръвта, обезателно включете извара към дневното си меню. Тя е ниско калорична, но само ако заложите на обезмаслен продукт. Ще бъде осигурено бързо усвояване на фосфора и калция от костите в необходимите пропорции.      Лечебна диета с извара оказва благоприятно въздействие при хепатит, за укрепване на организма и подпомагане функциите на черния дроб. Холинът и метионинът в нея защитават от развитие на атеросклероза. Ценните минерали в състава й взимат дейно участие в сформирането на костите. Освен това те поддържат в много добро състояние нервната система.", "date": "2018.11.12", "title": "Как да отслабнем докато спим"}
{"url": "https://www.actualno.com/curious/luboven-horoskop-za-12-16-noemvri-news_705536.html", "text": "  Ето какво ви чака тази седмица в любовен план според звездите.      Като става въпрос за любов, през тази седмица ще се радвате на  успехи. Всичко, което планирате, ще се случва така, както искате.  Въпреки динамиката в работата ви, отделете време да се погрижите за себе  си – и физически, и емоционално.   Ако през последните дни сте имали някакви опасения или притеснения,  свързани с любовния ви живот, то сега ще разберете, че са напълно  неоснователни. Спрете да се тревожите, защото енергията на страха и  тревогата само забавя евентуалното сбъдване на вашите желания. Вашите желания ще започнат да се случват много скоро, но не и преди  четвъртък. Бъдете оптимисти, следвайте знаците на съдбата, които тя ви  дава за любовта и най-вече бъдете отворени за нови контакти.     Плановете в любовта, които сте си направили, най-вероятно няма да се  случат по този начин. Фокусирайте се върху алтернативна възможност, ако  има такава. Бъдете активни, социални и привлечете нови възможности за  любов към себе си. За тези от вас, които се намират във връзка, е добре  да бъдат по-търпеливи към половинката си. ", "date": "2018.11.12", "title": "ЛЮБОВЕН хороскоп за 12-16 ноември"}
{"url": "https://www.actualno.com/politics/goranov-grajdanska-otgovornost-ot-1000-leva-e-spekulacija-takyv-debat-njama-news_705544.html", "text": "   Това заяви финансовият министър на брифинг в Министерския съвет, даден след Коалиционен съвет.      , съобщи от своя страна председателят на ПГ на ГЕРБ     \"Такава цена (бел. ред. - 1000 лева ) не стои на  дневен ред. Подобно нещо е спекулация, която цели само създаването на обществено напрежение. , неща, които се обсъждаха доста активно през изминала седмица в българския парламент. Има смесване на темите с цената на \"Гражданска отговорност\" и системата \"Бонус-малус\", но мисля, че всички се обединихме около това, че по принцип . Друг е въпросът, че наредбата на КФН, която в момента се обсъжда, е на много ранен етап. Тепърва ще се анлизира дали това ще е критерий, обясни Горанов.   Взехме решение, че освен да се облага с данък имуществената част, трябва такъв, който да държи отговорност за степента на замърсяване на автомобилите и тяхната екологична категория. Знаете, че имаме наказателна процедура в доста напреднала фаза по отношение на чистотата на атмосферния въздух. Няма как да не взимаме никакви мерки, след като сме допуснали години наред да се превръщаме в гробницата за автомобили на Европа, коментира още финансовият министър.\r\n\"След като очакваме в близките години целият ЕС в западната си част, дори и в Гърция, да ограничат и премахнат използването на дизелови автомобили, можем лесно да предположим къде ще се насочат всички тези превозни средства\", допълни Горанов, намеквайки, че те най-вероятно ще попаднат в страната ни.        \"Не е изключена среща с петролната и газовата асоциация, за да се обсъди веригата на доставки, да се прецени и да се докаже на българските граждани, че това са равнищата, които могат да се прилагат в пазарна икономика”, посочи министър Горанов.\r\n\"С информираността на българските граждани и това, което правим като политики, всеки може да избере – дали да имаме политическа криза и хаос, или да имаме стабилност\", подчерта Цветан Цветанов.        \"Този документ би бил застрашаващ за националния ни интерес, днешното  ни решение е изключително добро за България\", заяви избраният в  Европарламента като представител на ВМРО и \"България без цензура\" Ангел  Джамбазки.\r\n\"На днешният коалиционен съвет имахме възможността да говорим за  всичко случващо се в държавата и за доста от тенденциозните подходи,  които някои реализират, за да дестабилизират страната\", коментира пред  журналисти Цветанов, който бе категоричен, че в протестите за горивата  се крие провокация и се цели дестабилизация в държавата, като се поставили под стрес хората с малки деца, които в неделя се прибирали вкъщи.", "date": "2018.11.12", "title": "Горанов: \"Гражданска отговорност\" от 1000 лева е спекулация, такъв дебат няма"}
{"url": "https://www.actualno.com/velikotarnovo/grajdanskijat-protest-vyv-veliko-tyrnovo-postavi-novi-iskanija-news_705538.html", "text": "  На 11 ноември от 18.00 ч. излязоха на протест във Велико Търново. Започнал като недоволство срещу високите цени на горивата, протестът прерасна в такъв срещу ниските доходи и скъпия начин на живот, ширещата се корупция и против тези, които са били на власт досега. . Гражданите отчитат, че Велико Търново е един от най-скъпите градове в страната и искат цените и данъците да спаднат. Очакват от тези, които са на власт в момента да решават проблемите, които са създали. Призовават всеки, който е на някаква позиция, да започне да си върши работата. Целта им е Велико Търново и България да станат по-добро място за живеене и децата да остават тук. Протестиращите изразиха и засилена подкрепа на майките на деца с увреждания и исканията за оставката на вицепремиера Валери Симеонов.     С лозунги „За България. Това не е протест. Това е бунт!“, „Те погребаха България“ и скандирания „Оставка“ и „Мафия“, хората изразиха своето недоволство. Една част от тях направиха автошествие из града, а друга част блокираха движението по пътя за София за около час. Гражданите се заканиха да продължат протестите си до изпълнението на техните искания.    Протестът е разрешен от община Велико Търново. Поради липсата на стълкновения и нарушения на обществения ред, от полицията не е използвана физическа сила и полицейска техника.  ", "date": "2018.11.12", "title": "Гражданският протест във Велико Търново постави нови искания"}
{"url": "https://www.actualno.com/asia/kitaj-planira-da-utroi-atomnite-si-moshtnosti-do-2030g-news_705539.html", "text": "  Очаква се китайските атомни мощности да достигнат 120-150 гигавата до 2030 г., което е над три пъти повече от настоящето.     Това заяви председателят на държавната Китайската национална ядрена корпорация (CNNC) Юй Цзянфън на изложението China International Import Expo в Шанхай, предаде Reuters.   Той заяви, че CNNC планира да инвестира 12 милиарда долара в проекти в чужбина през следващите 5 години и призовава глобалните си партньори да участват в бъдещото развитие на китайската атомна индустрия.\r\n„Очаква се Китай да стане най-голямата атомна държава в света и развитието на Китайската национална ядрена корпорация ще бъде по-отворено и международно“ каза Юй Цзянфън.  Cпopeд Meждyнapoднaтa aгeнция зa eнepгeтиĸa пpoизвoдcтвoтo нa aтoмнa eнepгия щe ce yвeличи c oĸoлo 46% дo 2040 гoдинa ĸaтo пoвeчe oт 90% oт тoзи pъcт щe дoйдe от Китай и Индия. \r\nЗa изминaлaтa гoдинa втopaтa нaй-гoлямa иĸoнoмиĸa в cвeтa e дoбaвилa нoви тpи peaĸтopa дo oбщo 41 тaĸивa в cтpaнaтa. Toвa я пocтaвя нeпocpeдcтвeнo cлeд CAЩ и Фpaнция.", "date": "2018.11.12", "title": "Китай планира да утрои атомните си мощности до 2030г. "}
{"url": "https://www.actualno.com/moresport/200-deca-premeriha-sili-v-tradicionnija-turnir-po-badminton-za-kupa-sofija-news_705541.html", "text": "  200 деца от 1. до 7. клас се включиха в тринадесетото издание на ученическия турнир по бадминтон „Златното перце” за купа „София“, който се проведе през почивните дни в зала „Европа“.     Министърът на младежта и спорта Красен Кралев откри 13-ото издание на надпреварата и награди победителите от 1. и 2. клас  „Радостно е, че всяка година турнирът става все по-голям и участват повече деца. Поздравявам Българската федерация по бадминтон, които направиха така, че техният спорт да стане един от най-бързо развиващите се и успешни спортове в България през последните години“, посочи министър Кралев. Той изказа своята благодарност към родителите, които стимулират и подкрепят децата си в това да се занимават със спорт и пожела успех на всички участници. Изпълнителният директор на „ЕКОПАК България” Тодор Бургуджиев отбеляза, че основната цел на това състезание е да популяризира сред децата и техните семейства не само спорта като здравословен начин на живот, но и отговорното отношение към природата и околната среда, за едно по-добро бъдеще за всички.  Председателят на Българската федерация по бадминтон Володя Златев връчи на министър Кралев приз „Златно перце“ в знак на благодарност за подкрепата, която Ведомството оказва на Федерацията. За втора поредна година с помощта на Министерството на младежта и спорта се реализира програмата „Децата и бадминтона“, като през тази година са обхванати над 1500 деца от 35 клуба.    На събитието присъстваха още почетният председател на Българската федерация бадминтон Пюзант Касабян, една от най-успешните ни състезателки Петя Неделчева, и Александър Малинов, член на Управителния съвет на Българската федерация по бадминтон и президент на БК „Виктори“. Организираният от Българска федерация по бадминтон и „ЕКОПАК България“ турнир се провежда под патронажа на столичния кмет Йорданка Фандъкова и с подкрепата „Девин“ АД. Тази година турнирът е част и от инициативата „София – Европейска столица на спорта 2018“. ", "date": "2018.11.12", "title": "200 деца премериха сили в традиционния турнир по бадминтон за купа \"София\""}
{"url": "https://www.actualno.com/velikotarnovo/kriminalisti-ot-mvr-veliko-tyrnovo-razkrivat-krajba-za-po-malko-ot-sedmica-news_705542.html", "text": "  След сигнал от 3 ноември 2018 г. за извършена кражба на метална каса с . от фирмен офис, криминалисти от полицейското управление във Велико Търново незабавно започват работа, като образуват досъдебно производство за разкриване на извършителите.     От проведените множество оперативно издирвателни мероприятия и процесуално следствени действия, разследващите стигнали до следите на извършителите – трима мъже на възраст от 31 г., 37 г. и 41 г., съответно от Елена, Велико Търново и Горна Оряховица, всички известни на полицията и осъждани. Най-възрастният от тях е със седем криминални и съдебни регистрации, основно за взломни кражби – съобщават от областната дирекция на МВР – Велико Търново.\r\nВ резултат от бързите, компетентни и ефективни действия на полицейските служители,  след четири дни тримата извършители са задържани в полицейския арест. Разследването показва, че един от извършителите е добре запознат с дейността на фирмата и реда в офиса. Предварително е оказано въздействие върху охранителната система, и в деня на кражбата проникнато в помещението е извършено по алпийски способ.\r\nСлед доклад по случая в прокуратурата, тримата задържани са привлечени в качеството на обвиняеми. На двама от тях  са наложени мерки за неотклонение „подписка“, а на най-възрастния мярката за задържане е удължена на 72 часа. Внесено е искане в Районен съд – Велико Търново за налагане на най-тежката мярка за неотклонение „задържане под стража“. По-голяма част от инкриминираната сума е установена и иззета. Работата по документиране на престъпната дейност на тримата продължава под ръководството на прокуратурата – допълват още от полицейското управление.  ", "date": "2018.11.12", "title": "Криминалисти от МВР – Велико Търново разкриват кражба за по-малко от седмица"}
{"url": "https://www.actualno.com/burgas/alejata-kym-lugata-v-burgas-veche-i-mjasto-za-sport-i-otdih-snimki-news_705547.html", "text": "  Една от най-дългите алеи в бургаската морска градина се оказа любимо място за хората и през есента. Тя се посещава най-много през лятото, защото отвежда до любимото за SPA процедури място – лугата. Освен, че са безплатни и са на открито, ефектът от тях е поразителен, твърдят много от посетителите.     Дължината на алеята е около два километра, ако не продължите до квартал „Сарафово“. Фактът, че е добре асфалтирана, с поддържана маркировка и минава точно покрай плажната ивица, е една от причините да бъде предпочитана и сега. По нея не минават автомобили, освен коли със специален статут, но това се случва рядко.   Сега по маршрутът електромобили се движат само в почивните дни. Колоездачи, хора които се разхождат или тичат, деца с ролери и тротинетки минават по алеята, необезпокоявани от коли.    Алеята се превърна от път с дупки и неравности, в поддържано и приятно за спортни занимания място, благодарение на средства по европейска програма. Бургазлии си спомнят времето, когато този път беше затворен и минаването по него беше невъзможно. Това ставаше само по плажната ивица, която там е невероятно красива и с черен пясък.\r\nОказва се, че шосето, което води до солниците има още предимства. Едно от тях е, че повечето хора са отишли там специално, за да спортуват и никой на никого не пречи, за разлика от други места в морската градина.\r\nСолените езера, които през лятото са пълни с хора, дошли да се лекуват, сега са пусти. Единствените обитатели са птиците. Червената вода и черната кал са превърнали това място в истински, безплатен, лечебен център за хора от целия свят. Сега обаче, най-честите обитатели са местните хора, които използват слънчевите дни за да спортуват или любуват на уникалната природа. Това е възможно благодарение на красивата алея.   ", "date": "2018.11.12", "title": "Алеята към лугата в Бургас - вече и място за спорт и отдих (СНИМКИ)"}
{"url": "https://www.actualno.com/society/ogranichavat-dvijenieto-po-am-hemus-kraj-jablanica-news_705488.html", "text": "  На 12 ноември от 10 ч. до 15 ч. ще бъде ограничено движението по АМ „Хемус“ край Ябланица, между 74-ти и 79-ти км. Временната организация на движението е за извършването на дейности, свързани със строителството на новия участък от автомагистралата, съобщиха от АПИ.     В този интервал движението ще се пренасочва по път I-3 Ботевград – Ябланица.   ", "date": "2018.11.12", "title": "Ограничават движението по  АМ \"Хемус\" край Ябланица"}
{"url": "https://www.actualno.com/celebrate/sv-prepodobni-nil-postnik-news_705486.html", "text": "  Св. преподобни Нил Постник живял в IV век. Бил родом от Константинопол, ученик на св. Йоан Златоуст. Получил прекрасно образование, още като млад Нил бил назначен на важен пост - префект на столицата Константинопол. По това време Нил бил женен и имал две деца. Блясъкът на придворния живот тежал на съпрузите и те решили да се разделят и да се посветят на иночески живот.     Съпругата и дъщерята на св. Нил постъпили в един от женските монастири в Египет, а преподобният Нил със сина им Теодул се поселил във пещера на Синайската планина, която сами с ръцете си изкопали. Тя била жилище на преп. Нил четиридесет години. С пост, молитва и трудове светецът добивал високо духовно съвършенство. При него започнали да идват хора със всякакво звание и от всякакво съсловие - от императора до земеделеца, и всеки намирал съвет и утешение от светеца.   В своето уединение преподобният Нил писал много. Известни са неговите послания, сред които и гневни изобличения на император Аркадий, изпратил св. Йоан Златоуст на заточение. Достоен ученик на Златоуста, преп. Нил оставил и съвършени по форма, дълбоко православни и изпълнение с искрено чувство и ясна мисъл аскетически творения.\r\nВ пустинята преподобният Нил претърпял много несгоди. Сарацините пленили сина му Теодул и намислили да го дадат жертва на езическите богове. По молитвите на светеца Господ спасил Теодул и преподобният го намерил у Емеския епископ, който изкупил младия човек от варварите. Този епископ ръкоположил и двамата пустинници за презвитери. След посвещението те се върнали на Синай, където заедно се подвизавали до смъртта на преподобния Нил. Св. Нил починал в мир около 450 година.   Превод от руски Pravoslavieto.com по Месяцеслов, изд. Московской Патриархии ", "date": "2018.11.12", "title": "Св. преподобни Нил Постник "}
{"url": "https://www.actualno.com/politics/transportnijat-ministyr-vidja-problemite-v-bdj-no-shte-se-sydi-s-ek-za-posochen-ot-bruksel-problem-news_705514.html", "text": "  Има одит от звеното за вътрешен одит на , който е свързан с подвижния състав. Изпълнителният директор е възложил на други служители да направят проверка, свързана с дисциплинарната йерархична структура. В ДАНС е пратен предварителният одит – тези, които следят за йерархичната структура, не следят за спазване на вътрешните правила. Назначил съм одит, който да приключи в края на месеца. Проблемите в БДЖ са немалко – свързани са с планирането и провеждането на обществените поръчки, с извършването на ремонти, на доставки, на спазване на амбициозния график. Това разказа за ситуацията в БДЖ транспортният министър Росен Желязков пред Нова телевизия. По думите му, заради ситуацията оптимизацията на БДЖ била неиминуема, което включвало и намаляване на състав.     Попитан дали в БДЖ се правят фиктивни проверки за безопасност и имало ли е конкретен случай, при който локомотивът на влака от София за Бургас буквално е щял да се разпадне – защото е изпаднал капакът на редуктура и зъбно колело на тягов директор, Желязков отговори, че тепърва проверка щяла да показва всичко. Няма да допусна в жп дружествата да има компроментиране с безопасността, обеща Желязков. Той даде и статистика - от 299 локомотива в движение били под 180, а от тях малко над 120 се нуждаели от ремонт.   На въпрос какво ще правим с поредното мъмрене от ЕК за и липсата на независим разследващ орган, транспортният министър обясни, че имало разследващ орган, но бил в рамките на транспортното министерство. Не считаме за удачно да правим още един орган, коментира Желязков. Имаме спор с ЕК, който ще отиде в Европейския съд, добави той.   Обективни предпоставки за падане на правителството няма дотолкова, доколкото има разнородни причини за протест. Исканията не са адресирани, защото правителството няма отношение към неща като санкциите срещу Иран и вдигането на цената на петрола. Това е предпоставяне за усещане на ситуация на несигурност, което може би търси ескалация преди зимата, когато има по-високи сметки. Не сме обаче в ситуация на \"управляващите не могат, управляваните не искат\", обясни Желязков положението с цитат от Ленин.\r\nСпоред него правителството си изпълнявало програмата и вдигало доходите, затова недоволството било \"по принцип\". Транспортният министър обяви и, че увеличението на данъците върху старите автомобили имало повече конкретика от обявяването – че например съответният Общински съвет има роля в определянето му. Той подчерта, че президентът не е обединител и никога не е бил, защото държавният глава се издига от политическа партия.   ", "date": "2018.11.12", "title": "Транспортният министър видя проблемите в БДЖ, но ще се съди с ЕК за посочен от Брюксел проблем"}
{"url": "https://www.actualno.com/art/sghg-predstavja-izlojbata-nashata-jivopis-v-novi-nasoki-news_705418.html", "text": "  От 13 ноември до 10 февруари изложбата „Нашата живопис в нови насоки” ще представи една от посоките на развитие на българското изкуство през първата половина на ХХ век. През 30-те и 40-те години художниците обръщат поглед към натурата, към реалността и модерния живот. Някои жанрове (натюрморт, пейзаж, портрет) придобиват значителна популярност, а стила се ориентира към реалистичната художествена пластика. Тези процеси в нашето изкуство са в унисон с общоевропейските тенденции, които навлизат в България, предимно чрез завършилите в чужбина български автори. В произведенията им се откриват в една или друга степен влиянията на различни направления, а едно от тях е възникналата във ваймарска Германия нова предметност.     Трудно може да се каже, че новата предметност присъства категорично и добре обособено в изкуството от 30-те и 40-те години в България. Най-силно свързан с немското движение е Кирил Цонев. Много по-често новата предметност се появява в стиловите решения в отделни творби и мотиви, в творчеството на различни автори, които изразяват социална ангажираност и интерес към новия начин на живот, свързан с модерния град, състоянията и забавленията, които той предлага. Поради тази причина откриваме по-скоро нейни отражения и защото тя прониква в една периферна за европейския художествен живот зона, тези отражения, появили се далеч от центъра, се характеризират с една особена своеобразност.   В изложбата са представени четири тематични кръга: „Новият живот на предметите”, „Модерният град”, „Пейзажът”, Лицата на града”.\r\nСред авторите освен добре познати художници като Кирил Цонев, Борис Елисеев, Вера Недкова, Васил Бараков, са и по-малко показвани творци като Асен Василиев, Тодорка Бурова, Карл Йорданов, Асен Дочев.  Експозицията представя над 100 работи, две от които са непоказвани и непубликувани досега.\r\nВ изложбата участват творби от фонда на СГХГ, НХГ, художествени галерии от страната и от частни колекции. Научен консултант е проф. Красимира Коева. Към изложбата е издаден каталог, а програма от тематични лекции и срещи с кураторите дава възможност за допълнително задълбочаване на отделни теми от експозицията.        Допълнителна информация ще намерите от страницата във ", "date": "2018.11.12", "title": "СГХГ представя изложбата \"Нашата живопис в нови насоки\""}
{"url": "https://www.actualno.com/society/prognoza-za-vremeto-12-noemvri-ponedelnik-news_705487.html", "text": "  Над по-голямата част от страната ще е предимно слънчево. В източните райони около обяд облачността ще се разкъса и видимостта ще се подобри. Ще духа слаб предимно северен вятър. Минималните температури ще са между минус 2° и 3°, в източните райони до 6°, максималните - между 13° и 18°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова.     По Черноморието ще има разкъсана, често значителна облачност. Сутринта на места видимостта ще е намалена. Ще духа слаб до умерен предимно северен вятър, който след обяд ще се ориентира от югоизток. Максималните температури ще са 16-18°. Температурата на морската вода ще е 15-16°. Вълнението на морето ще е 1-2 бала.   В планините ще е предимно слънчево, с повече облаци над масивите в източните райони. Ще духа умерен вятър от север-североизток. Максималната температура на височина 1200 метра ще е около 13°, на 2000 метра – около 7°.\r\nПрез нощта срещу вторник и във вторник със североизточен вятър ще проникне малка порция студен въздух. Ще има временни увеличения на облачността, почти без валежи. Дневните температури ще се понижат и максималните ще са предимно между 10° и 15°,в Югозападна България, където ще остане предимно слънчево, до 18°-19°. В сряда ще се появи северозападен вятър, в западната част на Дунавската равнина ще се усили до умерен и температурите там временно ще се повишат. Повече слънце ще има над Западна България, докато на изток ще бъде предимно облачно, на отделни места ще превали, а температурите ще останат по-ниски. През нощта срещу четвъртък вятърът ще се ориентира от север-североизток, в Източна България ще бъде умерен, временно и силен, и ще започне понижение на температурите. В четвъртък над по-голямата част от страната ще преобладава облачно време, на места ще има и превалявания от дъжд, в планините – от сняг. Временни разкъсвания и намаления на облачността ще има над западните райони. Преобладаващите температури ще са: минимални - между 2° и 7°, максимални – между 8° и 13°.  ", "date": "2018.11.12", "title": "Прогноза за времето - 12 ноември (понеделник)"}
{"url": "https://www.actualno.com/curious/11-ot-naj-opitnite-facebook-specialisti-davat-svoite-syveti-news_704701.html", "text": "        11 от най-опитните Facebook™ специалисти в страната ще споделят своите практически съвети и стратегии за висока ангажираност и повече продажби във Facebook™! Темите са добре подбрани - съобразени с актуализациите в социалната мрежа и новостите от света на маркетинга.  Всеки лектор засяга отделни ключови моменти от развитието на бизнеса във\r\nFacebook, основополагащи се на дългогодишен практически опит, знания и професионализъм.     1. Промени във Facebook Algorithm\r\n2. Нови функционалности във Facebook\r\n3. Copywriting за Fb постове и реклама\r\n4. Съвети за видеореклами във Facebook\r\n5. Съвети за Instagram marketing   6. Съвети за Viral marketing във Facebook\r\n7. Рекламни стратегии за E-commerce\r\n8. Facebook Bots & Messenger Marketing\r\n9. Персонализиран Dynamic Remarketing\r\n10. Примери от проекти на лекторите Повече информация за билети, лектори и програма на конференцията може да научите като кликнете Гледайте напълно безплатно лекция от миналогодишното издание на конференцията:\r\nГледайте лекцията безплатно  - Facebook специалист и организатор на Facebook Бизнес Конференция", "date": "2018.11.12", "title": "11 от най-опитните Facebook специалисти дават своите съвети"}
{"url": "https://www.actualno.com/starazagora/uchenici-shte-zapochvat-pyrvija-si-chas-s-tvorbi-na-petko-slavejkov-news_705459.html", "text": "  “Да започнем деня със Славейков” е една от инициативите по време на Славейковите дни във Второ основно училище “Петко Рачов Славейков” (Второ ОУ) в Стара Загора. Всеки първи час от 12 до 20 ноември ще започва с литературна творба от патрона на училището. Откриването на традиционните „Славейкови дни‘‘ е утре от 12:30 часа, когато песента “Татковина”, по текст на Славейков и музика на Емануил Манолов, ще бъде обявена за химн на училището. Ще бъде открита и изложба “Славейкови слънца“ с ученически рисунки.     Часът на класа по време на дните ще е под надслов “Мястото на П. Р. Славейков в българската история и литература“ в прогимназиалната степен на 13 ноември, а след седмица в начален етап темата му ще е “Петко Р. Славейков - патрон на  моето училище“.   На 13 ноември в Актовата зала от 12:40 и от 18:40 часа ще бъдат представени презентацията на Радосвета Банкова и есето на Жани Янев, седмокласници в училището, на тема “Вдъхновени от Славейков“. В четвъртък, 15 ноември, ще бъде учреден клуб “България живее в мен“. Фотоизложба за Стара Загора ще се открие в сградата на училището от 11:30 на 19 ноември, а вечерта от 18:00 ще започне поетичната вечер “Златните стихове на П. Р. Славейков“ в залата на Регионална библиотека “Захарий Княжески“.\r\nПо повод честването на патронния празник на Второ ОУ и със съдействието на община  Стара Загора се обявява Вторият национален ученически конкурс \"Ще обичам аз от сърце таз земя и тоз народ\". Желаещите могат да се включат с есе, стихотворение, рисунка, фотография и презентация. Участниците са разделени в четири възрастови групи - I-IV клас; V-VII клас; VIII-X клас и XI-XII клас. Крайният срок за участие е 30 ноември.  ", "date": "2018.11.12", "title": "Ученици ще започват първия си час с творби на Петко Славейков"}
{"url": "https://www.actualno.com/business/babh-dyrjavata-ne-vzima-neobhodimite-merki-za-ogranichavaneto-na-ptichija-grip-news_705483.html", "text": "  \"Птичият грип е много опасен, а историята на заболяването през последните години показва, че държавата не взима необходимите мерки за ограничаването му.\" Това заяви директорът на Българската агенция по безопасност на храните д-р Дамян Илиев.     \"Ние искаме да се затегнат мерките, така че ако влезе птичи грип в една ферма – да не излезе от там и да зарази други. А тя излиза с продукцията, с коли, с хора, които да не са взели необходимите мерки. Миналата година имаше 300 случая на заразени птици в Германия и имаше 5 ферми заразени. В България имаше 30 случая, но имаше 103 ферми заразени. Това доказва, че мерките, които ние взимаме не са достатъчни\", посочи Илиев за bTV.   Директорът на БАБХ заяви, че заразените птици се и заравят, и изгарят. По думите му трудно могат да бъдат манипулирани данните колко птици са умъртвени, защото има хора, които контролират процесите, но при заравянето е възможно контролът да не е достатъчно ефективен.\r\nОтносно случаите на чума по свинете в Болярово, Илиев обясни, че при установяване на заболяването по животните не се търси клиника и патология при аутопсия, а се вземат мерки на момента. Според нещо подобни случаи носят лоши последствия и за останалите животновъди, защото те търпят загуби. Той е категоричен, че наличието на вируса е доказано, а действията срещу ограничаването на заразата са стрували над 300 хил. лв.  \"Над 300 хил. лв струва дезинфекцията по това стадо – 200 овце. Повлияха на стопаните, за тези действия има правила, а много хора тръгнаха да разсъждават какво е добре да се направи, без да познават заболяването. Това отключи едно недоверие\", каза Илиев.\r\nТази седмица партиди със спанак бяха изтеглени от пазара заради наличие на татул. Илиев обясни, че опасното растение е попаднало случайно в пакетите, като са открити и други примеси.   \"Оказа се, че се пакетира на място, което не е регистрирано, така това място не е включено в нашата програма за контрол. След това спанака отива в склад на едро, откъдето се купува от големите вериги. Нещата са под контрол, първият случай е на 31.10 в Костинброд, след това имаме на 5.10 в Търговище – възбранен е спанакът от тази фирма\", каза Илиев, но не пожела да посочи името на производителя.    ", "date": "2018.11.12", "title": "БАБХ: Държавата не взима необходимите мерки за ограничаването на птичия грип"}
{"url": "https://www.actualno.com/sofia/v-jk-mladost-1a-se-nalaga-spirane-na-vodata-news_705400.html", "text": "  „Софийска вода” временно ще прекъсне водоснабдяването в някои части на столицата на 12 ноември, съобщиха от пресцентъра на дружеството. Във връзка с подмяна на сградно водопроводно отклонение на ул. „Св. Св. Кирил и Методий“ с. Иваняне , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: с. Иваняне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“ на обръщалото на автобуса.     Във връзка прекъсване на сградно водопроводно отклонение в жк. „Младост“ 1А , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: по ул. „Кръстьо Раковски“ от ул. „Д-р София Аврамова“ до ул. „Анна Ахматова“, бл. 550, ул. „ Кръстьо Раковски“ №2, 4, 5, 8, 10, 12, бул. „Александър Малинов“ №31, бл. 549, бл. 552, пазар „Пътеките“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 549.   Във връзка с подмяна на сградно водопроводно отклонение на ул. „Св. Иван Рилски“ Център , се налага спиране на водоподаването от 09:00 до 18:00 часа на клиентите на „Софийска вода”, живеещи в района на: по ул. „Св. Иван Рилски“ от бул. „Ген. Скобелев“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ ъгъла с бул. „Христо Ботев“.\r\nВъв връзка прекъсване на сградно водопроводно отклонение на ул. „Оборище“ кв. „Подуене“ , се налага спиране на водоподаването от 09:30 до 17:00 часа на клиентите на „Софийска вода”, живеещи в района на: по ул. „Буная“ от ул. „Марагидик“ до ул. „Каймакчалан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буная“ №16.  Във връзка с изпълнение на инвестиционен проект за реконструкция на уличен водопровод на ул. 367 кв. „Модерно предградие“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: по ул. 367 от ул. 357 до ул.378, ул. „Георги Живков“ , ул. 369, ул. 368. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 378 ъгъла с ул. 367.\r\nСлед възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.   “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.    ", "date": "2018.11.12", "title": "В ж.к. \"Младост\" 1А се налага спиране на водата"}
{"url": "https://www.actualno.com/society/novini-ili-novini-kartinata-na-pechata-za-12-noemvri-news_705489.html", "text": "  Стартът на седмицата със сигурност е под знака на ниските доходи и по-скъпите плюс мераците за поскъпване на \"Гражданска застраховка\". Защото на мнозина вече започва да им писва – въпросът е, че изглежда не знаят къде точно да си излеят гнева, тъй като блокада в Банкя още няма.      Разбира се, централна тема са протестите заради горивата и жизнения стандарт, но интересен акцент е и транспортното развитие на София. Според план на „Инфрамобилплан” при инвестиция от 3 млрд. лева до 2035 година, центърът на столицата трябва да стане привлекателен за пешеходци, велосипедисти, да има дори градска железница, а автомобилите да намалеят. Предвижда се изграждането на буферни паркинги при метростанциите на „Монтевидео” и „Ботевградско шосе”, за да има къде да бъдат оставяни колите.   Главната тема – поредният червен пленум, който едва ли интересува нормални хора. Най-важното му решение – да бъде заменен главният редактор на \"Дума\" Йордан Мичев. Все тая, бихме казали ние – БСП е минало и се заблуждава, че някога може да стане бъдеще! След като при толкова провали на ГЕРБ социалистите пак са втори, те ще си останат там много дълго време.\r\nНе се минава и без криминална тема - колко дължали на на Община Садово Цар Киро и семейството му. Сумата е 42 000 лева, а преди това вече били платени 52 000 лева.     Извън криминализирането на горене на гуми, на което внимание обръща и „Монитор”, „Труд” се е хванал със статистиката на БНБ за кредитите и как те се увеличават. Вземат, разбира се, домакинствата, но интересен факт е, че с над 18% ръст могат да се похвалят банките що се отнася до заеми между 100 000 и 250 000 лева. Това най-често са кредити за купуване на имот. Затвор за горене на стари гуми – това, според вестника, е поискала в свой пост във Facebook столичната кметица Йорданка Фандъкова. Действително в официалния си профил кметицата е призовала парламента да въведе наказателна, не само административна отговорност. Само много интересно кога ще има наказателна отговорност за неспазени политически обещания – че сега няма дори за определени политически решения!", "date": "2018.11.12", "title": "Новини или Novini - картината на печата за 12 ноември"}
{"url": "https://www.actualno.com/politics/stroitelite-davat-edna-sedmica-na-bsp-da-mahne-chetirima-deputati-zaradi-skandalite-s-pytishtata-news_705509.html", "text": "  Ще тръгнем към граждански протест в рамките на законността. Имат срок до 18 ноември да помислят. Това заяви инж. Мирослав Мазнев, изпълнителен директор на Камарата на строителите в България (КСБ), визирайки твърдата позиция на строителите заради политическите обвинения към тях. Той не отговори пряко дали протестът ще е такъв, че четирима депутати от БСП да не могат да отидат на работа, както се оплака соцлидерът Корнелия Нинова, а само уточни, че с протеста ще се иска народните представители да не отиват на работа.     По думите на Мазнев търпението на Строителната камара е изчерпано. Той обвини всички политици за непремерени думи спрямо строителния бранш, но строителите искат оставката на депутатите от БСП, поискали проверки на пътища от АПИ (Елена Йончева, Георги Свиленски, Крум Зарков и Христо Проданов на магистралите \"Тракия\", \"Хемус\", \"Струма\" и \"Марица\", пътя Русе-Видин и Околовръстния път на София), макар че камарата отрича това да е причината за искането – причината била политическото говорене. Мазнев напомни пред БНТ, че що се отнася до строителството има други звена – проектанти и контрол.   Конкретно за участъка в Своге, след като беше попитан за , че още през 2017 година е имало констатация за подмяна на асфалта, Мазнев охарактеризира случая като \"хипотеза\" и поиска наказания да има при твърди доказателства. Знаете ли колко е лошо върху една малка истина да се надградят много лъжи, попита той, визирайки изказването и на Румен Радев по въпроса, като се оплака, че строителите били наречени \"убийци\". Не можем и не желаем да се защитаваме и даваме обяснения пред медиите, добави още Мазнев.\r\nВинаги е възможно и сме допускали някои грешки, но не искаме това да се превръща в политическо говорене, подчерта изпълнителният директор на Строителната камара. Той е убеден, че когато се спазват процедурите, няма да има допускане на грешки, които да убиват хора. Но Мазнев определи като \"доста несъвършени\" законовите изисквания и добави, че има \"половинчати\" мерки в тази насока.  \"Безспорно все още искаме оставките  на четиримата депутати от БСП, те са заради политическото говорене  и  уронването на авторитета на строителния бранш с необосновани внушения  за корупция, а не заради експертизата относно качеството на изпълнение  на определени проекти от пътния сектор. Искаме г-жа Йончева да обясни къде е връзката корупция –качество. Когато искаш да ти дойде майстор и да ти направи банята и се получат някакви  отклонения в  качеството, има ли корупция? Недостатъци, свързани с качественото изпълнение има навсякъде по света. Но когато се говори за корупция и се увлича цял бранш с такива тежки обвинения, когато се говори преди  да има каквито и да е доказателства- това уронва престижа както на бранша, така и  на заетите в него хора.  Вече станаха твърде много атаките срещу нас. Това влияе върху доверието от чуждите ни партньори\", заяви Мирослав Мазнев и през почивните дни.\r\nИзпълнителният директор на КСБ каза и, че заради такива политически приказки могат да бъдат спрени европрограми и това да остави без работа хиляди хора. Затова КСБ е поискала среща с ОЛАФ.   ", "date": "2018.11.12", "title": "Строителите дават една седмица на БСП да махне четирима депутати заради скандалите с пътищата"}
{"url": "https://www.actualno.com/crime/sgs-shte-opita-da-dade-hod-na-deloto-sreshtu-miroslav-borshosh-i-valentin-krystev-news_705482.html", "text": "  Софийски градски съд (СГС) ще опита да даде ход на делото срещу Мирослав Боршош и Валентин Кръстев, обвинени за длъжностно присвояване в особено големи размери, при което е ощетен НДК, предаде БГНЕС.     След като на предното насрочено разпоредително заседание липсваха адвокатите на подсъдимите, съдът ще се опита да даде ход на 12 ноември.   През юни на първото разпоредително заседание Софийският градски съд прекрати делото срещу бившия директор на НДК Мирослав Боршош и бившия председател на съвета на директорите Валентин Кръстев. Според съда прокурорите са написали обвинението така, че подсъдимият няма как да разбере в какво е обвинен, а така няма и как да се защити. Част от разминаванията са в посочените суми – за някои от сделките не става ясно точно с колко пари е ощетен бюджетът на НДК. Съдът тогава подчерта и че за някои от обвиненията липсват фактически твърдения.\r\nВ края на май прокуратурата даде на съд бившия директор на НДК Мирослав Боршош. Софийска градска прокуратура внесе обвинителен акт за нецелево разходване на целеви средства, умишлена безстопанственост, сключване на множество неизгодни сделки, длъжностно присвояване и принуда.  ", "date": "2018.11.12", "title": "СГС ще опита да даде ход на делото срещу Мирослав Боршош и Валентин Кръстев"}
{"url": "https://www.actualno.com/america/gorskite-pojari-v-kalifornija-vzeha-desetki-jertvi-video-news_705505.html", "text": "  Числото на жертвите на горските пожари в южната част на американския щат Калифорния достигна 31 души, съобщава БГНЕС.     Още шест души са загинали в къмпинг, след като са били хванати в капан от огнената стихия. С тях броят на жертвите става рекорден - от 1933 година не е имало толкова много загинали заради горски пожари.\r\nЗа момента други 228 души са в неизвестност. 250 000 души са били принудени да напуснат домовете си заради огъня.   Американският президент Доналд Тръмп обяви извънредно положение в окръзите Вентура, Лос Анджелис и Бют на Златния щат. Той нареди да се отпусне от федералния бюджет на щата необходимите средства за борба с огнената стихия и последващото възстановяване.", "date": "2018.11.12", "title": "Горските пожари в Калифорния взеха десетки жертви (ВИДЕО)"}
{"url": "https://www.actualno.com/sofia/jylta-zona-i-uvelichenie-na-cenite-za-parkirane-predvijda-nov-plan-za-sofija-news_705491.html", "text": "  Насочване на автомобилното движение по четирите транспортни ринга в града, изграждане на буферни паркинги при станциите на третия лъч на метрото при булевардите \"Монтевидео\" и \"Ботевградско шосе\", увеличение на цените на зоните за паркиране при достигане на запълняемост над 85%, въвеждане на жълта зона в останалата част от града, ограничаване на тежкотоварното движение само в най-външния ринг. Това са част от насоки за развитието на транспорта в София от проект на план за устойчива градска мобилност на столицата с хоризонт до 2035 г. на обединението \"Инфрамобилплан\", съобщи      Фокусът е поставен върху ограничаването на движението на автомобилите в центъра, развиване на пешеходното и велосипедното движение, подобряване на обществения транспорт и създаване на градска железница.   Мерките включват още: ограничение на доставките на стоки в търговските обекти в центъра само с екотранспорт, обособяване на бусленти, както и на трамвайни и комбинирани трасета, въвеждане на системата за електронно таксуване на пътниците в градския транспорт, обособяване на транзитни, довеждащи велосипедни трасета, велоалеи в парковете, откриване на нови автобусни линии с довеждаща функция в кварталите \"Овча купел\" и \"Люлин\", развитие на метрото по бул. \"Царица Йоана\", по-широка зона за успокоено движение с до 30 км/ч, изграждане на система за контрол на влизане на камионите в центъра и т. н.   От обединението предвиждат огромната сума да бъде разпределена в три етапа: през 2019-2020 г. да бъдат разходвани 513 млн. лв., от 2021 до 2025 г. - 1.484 млрд. лв. и от 2026 до 2035 г. - 1.095 млрд. лв. Средствата трябва да бъдат осигурени от 4 места: 46% - от бюджета на Столичната община, 43% от европейски фондове, 9% от националния бюджет и 2% от Центъра за градска мобилност. Най-голяма сума е отредена за строителство на метрото - 1.627 млрд. лв., 452 млн. лв. са посочени за подобрения в обществения транспорт, 178 млн. лв. за пешеходно движение, 82 млн. лв. за велосипедно движение, 70 млн. лв. за паркиране.\r\n\"Направихме доста срещи с проектантите и в сравнение това, което ни беше представено първоначално, този доклад има доста по-визионерски вид\", коментира главният архитект на София Здравко Здравков. Според него проектът е една \"добра картина на настоящото положение\". Той посочи, че има забележки към статистиката и анализите в него. По думите му не са разгледани и достатъчно добре възможностите за ползване на електромобили, като например къде и колко зарядни станции могат да бъдат поставени в града. Здравков поиска и по-ясни насоки за решаването на проблема със снабдяването на търговските обекти, както и конкретни мерки за подобряване на пешеходното движение, при все че то е приоритет в проекта.   Това е поредният документ с идея за ограничаване на автомобилите в центъра, който едва ли ще види бял свят в обозримо бъдеще. Ограничения за коли има заложени и в националната програма с мерки срещу замърсяването на въздуха, чийто проект е публикуван за обществено обсъждане. Опитът на общината да освободи от автомобили дори само малката ул. \"Иван Вазов\" в центъра обаче се сблъска със съпротивата на живеещите там граждани, които заявиха, че не искат пейки и дървета, а места за паркиране.    ", "date": "2018.11.12", "title": "Жълта зона и увеличение на цените за паркиране предвижда нов план за София"}
{"url": "https://www.actualno.com/sofia/sled-mesec-shte-ima-direktni-vlakove-mejdu-bankja-i-kazichene-news_705503.html", "text": "  От средата на декември жителите и гостите на столицата ще могат да пътуват между Банкя и Казичене с влаковете на „БДЖ-Пътнически превози“ ЕООД, без да се налага да се прекачват. Добрата новина идва след повече от две години убеждаване на институциите в необходимостта от пускането на подобни директни градски влакове, които да прекосяват територията на София. Инициативата, подета от сдружение „Градски транспорт и инфраструктура“ и подкрепена от бизнеса и общински съветници, ще позволи разстоянието от 33 км между двата крайни района на столицата да се изминава за по-малко от 1 час, пише БГНЕС.     Макар всеки момент да се очаква железопътният превозвач да публикува окончателния вариант на разписанията на влаковете, може да се каже, че предложената организация ще бъде изпълнена. Влаковете по направлението София – Банкя се увеличават до 5, с един повече спрямо сегашния график.   От сдружението напомнят, че линията има сериозен потенциал за превоз на пътници, като интервалите могат да достигнат до 15-20 мин в най-натоварените часове на денонощието. Железопътната линия свързва най-големите индустриални зони в града, както и големите жилищни комплекси – Надежда, Подуяне и Дружба.\r\nОстава отворен въпросът с интегрирането на превозните документи между влаковете и градския транспорт в София. В тази връзка от сдружението вече са изпратили писмо до министъра на транспорта, информационните технологии и съобщенията г-н Росен Желязков с искане за скорошна промяна в тарифите на \"БДЖ-Пътнически превози\" ЕООД, която да позволи издаването на единен превозен документ – влак-метро-трамвай-автобус. Новият билет ще дава възможност за лесно прекачване за пътниците, особено в гарите, които са свързани с метростанции. Така например пътниците от Перник ще могат да стигат до НДК с влак и метро, без да се налага да купуват два билета.  ", "date": "2018.11.12", "title": "След месец ще има директни влакове между Банкя и Казичене"}
{"url": "https://www.actualno.com/europe/alternativa-za-germanija-moje-da-byde-globena-za-symnitelno-finansirane-news_705502.html", "text": "  Дясната популистка партия \"Алтернатива за Германия\" по всяка вероятност е получавала крупни дарения от швейцарско юридическо лице по време на предизборната кампания, с което е нарушила закона, съобщиха водещи немски медии, предаде БГНЕС.     \"Алтернатива за Германия\" (АзГ) е получила през 2017 година 130 хил. евро от регистрирана в Швейцария фармацевтична компания. Тя е превеждала неголеми средства на няколко пъти, в периода юли — септември 2017 година. Средствата са били използвани за кампанията на Алис Вайдел, която оглави избирателна листа на партията.   Законодателството на ФРГ повелява политическите партии да декларират всички дарения над 50 хил. евро. Изказва се предположение, че размерът на отделните преводи е по-нисък, за да се избегнат именно тези ограничения. Освен това Швейцария не е член на Европейския съюз, което също поставя даренията от тази страна извън закона.\r\nВестник \"Зюддойче цайтунг\" посочва, че \"Алтернатива за Германия\" е върнала обратно съмнителните дарения, но това е станало едва през април 2018 година.  \"Алтернатива за Германия\" е заплашена от глоба за нелегално финансиране на предизборната кампания, размерът на която все още не е известен.", "date": "2018.11.12", "title": "\"Алтернатива за Германия\" може да бъде глобена за съмнително финансиране"}
{"url": "https://www.actualno.com/asia/izrael-i-palestina-se-obstreljaha-s-raketi-news_705501.html", "text": "  Израелските ВВС са нанесли в неделя серия удари по сектора Газа като са изстреляли около 40 ракети по позициите на въоръжени групировки, съобщава \"Дюня ал Ватан\".     По данни на агенция \"Маан\", цитирани от БГНЕС, в резултат на израелското нападение са загинали четирима палестинци, а още един е получил сериозни наранявания.   Израелски специални части са провели операция по ликвидирането на един от командирите на военното крило на движението ХАМАС \"Бригадите Изедин ал Касам\", а авиацията е започнала да нанася удари по позиции на радикални ислямисти.\r\nПалестински медии съобщават за един загинал сред израелските специални части, а втори е с опасност за живота. Убит е и един от приближените на командира на \"Бригадите\". От Министерството на вътрешните работи в Газа, което е под контрола на Хамас, са обявили състояние на повишена бойна готовност.  Същевременно се появи информация, че най-малко 10 ракети са били изстреляни по Израел от територията на Газа \"Към 23:50 часа бяха засечени 10 изстрелвания на ракети от сектора Газа по Израел. Две от ракетите бяха прехванати от ПВО системата \"Железен купол\", уточняват от израелската армия.\r\nЗаради случилото се, израелският премиер Бенямин Нетаняху прекъсна посещението си в Париж, където участва в мероприятията по отбелязване на 100-годишнината от края на Първата световна война.   ", "date": "2018.11.12", "title": "Израел и Палестина се обстреляха с ракети"}
{"url": "https://www.actualno.com/cite/tova-pravitelstvo-pada-togava-kogato-e-sigurno-che-shte-go-izberat-na-sledvashtite-izbori-news_705510.html", "text": "  Това заяви Иван Нейков, социален и трудов министър от времето на Иван Костов, коментирайки от вчера. Той предупреди пред Нова телевизия и, че независимо кой управлява, ще има пунктове в политиката, които няма да промени - например ставките за ДДС.     Същевременно зам.-председателят на ВМРО Ангел Джамбазки обърна внимание, че имало хора с военни димки на протестите и в Бургас хората били водени от джип, харчещ 30 на сто. Ако се следва сценарият от 2013 година, това означава връщане на ДПС и БСП. Ако нашите съграждани смятат, че вкарването на протурската партия ДПС обратно във властта ще доведе до намаляване на цените на горивата, мисля, че грешат, уточни Джамбазки.   ", "date": "2018.11.12", "title": "Това правителство пада тогава, когато е сигурно, че ще го изберат на следващите избори"}
{"url": "https://www.actualno.com/starazagora/bezplatni-testove-za-alergii-v-stara-zagora-news_705394.html", "text": "  Безплатните тестове ще се проведат на 12 и 13 тноември от 9:30 до 12:30 часа в кабинет N 12 на диагностично-консултативния блок на Клиниката по кожни и венерически болести. Те са част от традиционната Национална кампания за диагностика и профилактика на кожните алергични заболявания.     Десетата поред кампания, която се провежда по инициатива на Българското дерматологично дружество, е насочена към алергични заболявания като уртикария, контактен и атопичен дерматит. Препоръчително е желаещите да си направят тест в старозагорската кожно-венерологична клиника да се запишат предварително на телефон 042/698 109.   Броят на хората, страдащи от алергии, се увеличава всяка година, а честотата на алергичните кожни болести постоянно нараства. Причините за това не са напълно изяснени, но контактът на човека с различни алергени от заобикалящата го среда и с различни продукти на козметичната и фармацевтичната индустрия са едни от основните фактори.", "date": "2018.11.12", "title": "Безплатни тестове за алергии в Стара Загора"}
{"url": "https://www.actualno.com/business/ima-li-masovo-falshivi-zastrahovki-grajdanska-otgovornost-v-bylgarija-news_705504.html", "text": "  Има ли масово фалшиви полици на застраховка „Гражданска отговорност” в България? Този въпрос постави за пореден път телевизионното предаване \"Открито\" по БНТ, чиято водеща е Валя Ахчиева.     Според статистика, която беше представена в предаването, различни съдилища в страната са определили, че 391 полици „Гражданска отговорност” са нищожни – при водени общо 216 дела. Ахчиева се съсредоточи върху случай, според който полици на един автомобил – Opel Vectra, са били сключени с шест застрахователни компании, но всичко тръгва от починал още преди 5 години човек – Иво Стоянов Ванков от Враца. От КАТ във Враца казват, че автомобилът още е собственост на Иво Ванков. Но на сайта на Гаранционния фонд излиза друго – че има шест полици, с различни застрахователи, като първата полица е сключена, докато Ванков още е жив, макар съседите му да твърдят, че той не е имал кола. Втората полица е сключена малко преди Ванков да почине в пожар. После идва полицата при \"DallBogg Живот и здраве\", заради която пред Гаранционния фонд.   Нататък - оказва се, че след първите три полици на колата му, следващите три са на друго име като собственик – Валери Евлогиев Димитров. Но г-н Димитров изобщо не знае, че притежава такава кола – докато не получава писмо от \"Бул Инс\", според което трябва да покрие 5000 лева щети за катастрофа в Италия.\r\nЧак след този случай \"Бул Инс\" всъщност прекратява полицата, но след това Opel-ът бива застрахован в ОЗК \"Застраховане\" и полицата е активна до момента, в който случаят не вижда бял свят по телевизията. От ръководството на застрахователя се оплакаха, че заради такива застраховки \"Гражданска отговорност\" - на коли, карани от румънци, често търпят щети, има много повече плащания на произшествия, отколкото идващите пари по полиците и посочиха, че брокерът би трябвало да провери дали талонът на застрахованата кола действително е на името на човека, на който се твърди, че е, след като има свързаност със системата на КАТ. От ОЗК \"Застраховане\" казаха, че полицата е сключена от \"Юнайтед Брокерс\".   Върховната административна прокуратура вече е поискала от КФН да провери Гаранционния фонд дали изпълнява задълженията си по закон – да възстановява неправомерно заплатени обезщетения по чл. 518 от Застрахователния кодекс. Срокът за отговор е 3 декември тази година.   Досега Гаранционният фонд още не е платил дължимите обезщетения на застрахователите заради нищожните 391 полици, твърди Ахчиева. Конкретно фондът не е платил и малко над 10 000 лева на застрахователя \"DallBogg Живот и здраве\" по четири полици на името на Иво Ванков, които са сключени, след като той е починал. А председателят на КФН Карина Караиванова коментира, че никъде в закона нямало предвидени правомощия за комисията да се намесва във \"все още нерешени окончателно търговски спорове\" между фонда и застрахователи. Според чл. 13 от Закона за КФН обаче комисията дава писмени указания за изпълнение на Кодекса за застраховане. От КФН твърдят, че \"DallBogg Живот и здраве\" не са представили пред Гаранционния фонд съдебни решения за полиците, по които дружеството е пострадало. А директорът на правната дирекция на Гаранционния фонд Деница Шорикова обясни, че фондът чакал тълкувателно решение на ВКС, за да се задейства за 391-те обявени за нищожни полици. Същото казва и КФН, но от ВКС посочват, че нито едно тяхно решение не пречи на която и да е българска институция да си върши работата така, както е разписано по закон както и че тълкувателното дело не се отнася до това трябва ли да се плаща от страна на Гаранционния фонд, а до уеднаквяване на съдебна практика.    ", "date": "2018.11.12", "title": "Има ли масово фалшиви застраховки \"Гражданска отговорност\" в България?"}
{"url": "https://www.actualno.com/curious/ne-otlagajte-vecherjata-za-kysno-moje-da-vi-navredi-news_705506.html", "text": "  Храненето в късните часове на денонощието може да доведе до сърдечносъдови заболявания и диабет заради нарушаването на биоритмите на човек, смятат група учени от Американската кардиологична асоциация.     Изследователите са изучавали връзката между появата на болести като диабет, затлъстяване и хипертония и времето на прием на храна, съобщи БГНЕС.   Експериментът, резултатите от който са публикувани в интернет портала Live Science, се базира на резултатите от изследване на над 12,7 хил. латиноамериканци на възраст от 18 до 76 години.\r\nИзследователите са установили, че лицата, които употребяват повече от една трета от консумираната дневно храна по-късно от 18 часа имат по-висока кръвна захар и инсулин в кръвта. Кръвното налягане при тях също е било по-високо в сравнение с тези, които се хранят предимно преди шест вечерта.  Любителите на късните похапвания са и с 19% по-склонни към развитие на диабет и с 23% по-вероятно да получат хипертония.\r\nПо-рано руски учени също съобщиха, че късната консумация на храна и особено преди лягане, може да причини изостряне на хронически заболявания, затлъстяване и даже провокира появата на различни тумори.   ", "date": "2018.11.12", "title": "Не отлагайте вечерята за късно - може да ви навреди"}
{"url": "https://www.actualno.com/europe/ot-parij-hem-prikazki-za-mir-hem-ukor-kym-separatistkite-izbori-v-donbas-news_705507.html", "text": "  Президентът на Съединените американски щати Доналд Тръмп е обсъдил по време на работен обяд в Елисейския дворец с президента на Русия Владимир Путин, президента на Франция Емануел Макрон и канцлера на Германия Ангела Меркел множество теми, включително Договора за ликвидиране на ракетите със среден обсег на действие (ДЛРСОД), ситуацията в Сирия и въпроси от сферата на търговията и санкциите, съобщи прессекретарят на Белия дом Сара Сандърс.     \"По време на обяда, президентът беше седнал до президента Макрон, канцлера Меркел и президента Путин и до много други световни лидери. Лидерите обсъдиха редица теми, включително ДЛРСОД, Сирия, търговията, ситуацията в Саудитска Арабия, санкциите, Афганистан, Китай и Северна Корея. По време на продължилия два часа обяд бяха проведени многобройни и продуктивни дискусии\", заяви Сандърс, цитирана от БГНЕС.   По-рано Путин съобщи пред медиите, че с Тръмп са успели да разговарят за кратко по време на работната закуска в Елисейския дворец, където Макрон покани официалните гости, участващи в мероприятията в чест на вековния юбилей от края на Първата световна война. Помощникът на Путин Юрий Ушаков вече заяви в интервю за телевизия \"Россия 1\", че френската страна \"настойчиво е помолила\" да няма среща между Путин и Тръмп по време на мероприятията в Париж в неделя.\r\nСъщевременно канцлерът на Германия Ангела Меркел и президентът на Франция Емануел Макрон определиха общите избори в контролираните от сепаратистите райони на Украйна, които приключиха в неделя вечерта, като \"незаконни и нелегитимни\". \"Така наречените избори подкопават териториалната цялост на суверенна Украйна\", отбелязаха двамата лидери в общо изявление след края на срещата с президента на Украйна Петро Порошенко по време на честванията в Париж по повод 100-годишнината от края на Първата световна война.  ", "date": "2018.11.12", "title": "От Париж - хем приказки за мир, хем укор към сепаратистките избори в Донбас"}
{"url": "https://www.actualno.com/scene/lord-of-the-dance-dangerous-games-otnovo-v-bylgarija-na-21-uni-2019-news_705513.html", "text": "  Незабравимият спектакъл на Майкъл Флетли отново ще омагьоса българската публика на . Спектакълът ще се състои в зала и е с начало .     Билетите за влизат в продажба от днес, 12 ноември,  в сайта на EPAYGO.BG ( ) и търговските обекти на EasyPay. Ценовите категории са от 35 лв.до 90 лв., в зависимост от местоположението в зала 1 на НДК.\r\nПремиерата на Lord of the Dance в Лондон е преди повече от две десетилетия, а през 2014 г. гениалният танцьор и режисьор на спектакъла Майкъл Флетли преработи шоуто, за да го превърне в още по-атрактивно от оригиналното представление.\r\nМузиката на Lord of the Dance: Dangerous Games е композирана от Gerard Fahy и премиерата през 2014 година ознаменува 20 години от превръщането на Флетли в световна сензация.  Оттогава спектакълът триумфира по сцените из целия свят – Уест Енд, Бродуей, САЩ, Канада, Ирландия, Германия, Южна Африка, Австралия, Нова Зеландия и Мексико. Lord of the Dance: Dangerous Games в момента е на турне в щатите, следват дати в Канада, а догодина ще се завърне отново в Европа.\r\nСпектакълът продължава да вдъхновява публиката с невероятното съчетание на танци с музика, като преплита традициите и съвремието в една класическа приказка, пресъздадена на сцената от изключително талантлив екип от танцьори.    Шоуто не изостава и в техническо отношение – на сцената присъства огромен плосък екран, специални ефекти при осветлението, танцуващи роботи и акробати от световна величина.\r\nНе пропускайте зрелищното шоу на на ", "date": "2018.11.12", "title": "Lord of the Dance: Dangerous Games отново в България на 21 юни 2019"}
{"url": "https://www.actualno.com/games/dva-bileta-za-koncerta-na-vienna-classic-orchestra-pecheli-news_705554.html", "text": "  Vienna Classic Orchestra пристига за концерт на 8 декември 2018 г. в зала 1 на НДК. Миналата седмица 2 билета за празничния им спектакъл в София.     Единственото, което трябваше да направите, беше да отговорите правилно на въпроса: \"През коя година е основан Vienna Classic Orchestra?\"\r\nВсеки, дал като отговор \"1998\", участва в томболата за спечелване на 2 билета за концерта им. Ще очакваме Гергана да изпрати лично съобщение на Facebook страницата на до 18.11.2018 г., за да разбере как да получи наградата си.  ", "date": "2018.11.12", "title": "Два билета за концерта на Vienna Classic Orchestra печели..."}
{"url": "https://www.actualno.com/politics/nevyzmutim-shefyt-na-api-zajavi-che-dokumentyt-za-problemite-na-pytja-kraj-svoge-ne-e-senzacija-news_705512.html", "text": "  \"Това не е сензация, това е протокол в следствие предписание от пътна полиция, в което е участвал и  представител на АПИ. Този протокол е съставен съвместно с общината и пътна полиция.\" Това обясни инж. Светослав Глосов в коментар за с който се алармира за лоша настилка на пътната отсечка край Своге, където загинаха 20 души. Документът беше показан от Елена Йончева на 11 ноември.     По думите на Глосов повечето констатирани дефекти са били отстранени . Той допълни, че тромава процедура в комуникацията с \"Трейс\" е довела до забавянето на изпълнението на корекциите и беше категоричен, че АПИ си е изпълнила задълженията, като е уведомила фирмата изпълнител.   Глосов обясни в интервю за bTV, че са отправени искания към изпълнителя да ремонтира пътя гаранционно, но последвал отказ. От \"Трейс\" изтъкнали, че твърденията в протокола не отговарят на истината и че общината в Своге не е страна по договора за пътния участък.\r\n\"След техния отказ е направена оценка от нашата пътна лаборатория, която е констатирала конкретни проблеми\", обясни Глосов. Така бил оформен нов протокол с предписания към „Трейс”, който излязъл броени дни преди катастрофата, която отне живота на 20 души.  Глосов подчерта, че единственият начин да бъде \"притиснат\" изпълнител на пътен проект е в рамките на законово разписаните процедури. Той беше категоричен, че АПИ не е „проспала” казуса.\r\nШефът на АПИ призова да се изчака следствието преди да говорим за това дали пътят или шофьорът на фаталния автобус има вина за трагедията.   Той призна, че не може да си обясни как асфалтът се е оказал със състав, различен от утвърдената рецептура.     Междувременно , изпълнителен директор на Камарата на строителите в България (КСБ) обвини всички политици за непремерени думи спрямо строителния бранш, но строителите искат оставката на депутатите от БСП, поискали проверки на пътища от АПИ (Елена Йончева, Георги Свиленски, Крум Зарков и Христо Проданов поискаха независима техническа експертиза на магистралите \"Тракия\", \"Хемус\", \"Струма\" и \"Марица\", пътя Русе-Видин и Околовръстния път на София), макар че камарата отрича това да е причината за искането – причината била политическото говорене. Мазнев напомни пред БНТ, че що се отнася до строителството има други звена – проектанти и контрол.\r\nКонкретно за участъка в Своге, след като беше попитан за извадения от Елена Йончева протокол, че още през 2017 година е имало констатация за подмяна на асфалта, Мазнев охарактеризира случая като \"хипотеза\" и поиска наказания да има при твърди доказателства. Знаете ли колко е лошо върху една малка истина да се надградят много лъжи, попита той, визирайки изказването и на Румен Радев по въпроса, като се оплака, че строителите били наречени \"убийци\". Не можем и не желаем да се защитаваме и даваме обяснения пред медиите, добави още Мазнев.\r\nВинаги е възможно и сме допускали някои грешки, но не искаме това да се превръща в политическо говорене, подчерта изпълнителният директор на Строителната камара. Той е убеден, че когато се спазват процедурите, няма да има допускане на грешки, които да убиват хора. Но Мазнев определи като \"доста несъвършени\" законовите изисквания и добави, че има \"половинчати\" мерки в тази насока.   ", "date": "2018.11.12", "title": "Невъзмутим шефът на АПИ заяви, че документът за проблемите на пътя край Своге не е сензация"}
{"url": "https://www.actualno.com/asia/sauditska-arabija-prizova-kym-sykrashtavane-na-proizvodstvoto-na-petrol-news_705552.html", "text": "  Произвеждащите петрол страни трябва да съкратят производството на черно злато с 1 млн. барела дневно, за да се възстанови балансът на пазара, заяви саудитският министър на енергетиката Халид ал-Фалих след спада в цените на суровия петрол.     „Техническият анализ, който прегледахме вчера, показва, че имаме нужда от намаляване с близо един милион барела, за да балансираме пазара\", каза Халид ал-Фалих на енергийна конференция в Абу Даби.\r\nФалих заяви, че Саудитска Арабия, най-големият доставчик на петрол в света, ще намали продукцията си с 500 000 барела дневно от следващия месец, за да помогне за стабилизиране на пазара.   В същото време, страната планира да увеличи сериозно атомните си мощности. Рияд възнамерява да построи 16 атомни реактора в следващите 25 години.  Дейностите по първия атомен реактор в страната вече са започнали и се очаква той да бъде завършен през 2019 г., съобщи Saudi Press Agency.\r\nСаудитска Арабия е планирала седем ключови начинания в областта на възобновяемата енергия, атомната енергия, обезсоляването на вода, медицинската генетика и самолетния дизайн, които бяха представени от престолонаследника принц Мохамед бин Салман.\r\nДизайнът на реактора е разработен от учените от KACST с помощта на международни експерти. Той е съобразен със стандартите за безопасност на МААЕ.    ", "date": "2018.11.12", "title": "Саудитска Арабия призова към съкращаване на производството на петрол"}
{"url": "https://www.actualno.com/burgas/izlojba-pokazva-pyrvata-karta-na-kojato-e-otbeljazan-burgas-news_705561.html", "text": "  Съчетаниeтo на две изкуства е един от начините да се докоснем до две съкровища едновременно. Така мислят от Областна администрация в Бургас и Национално училище за музикално и сценично изкуство „Проф. Панчо Владигеров“. Те са инициатори на концерт под наслов „ “ и на изложба на стари карти.     Тази вечер от в сградата на Областната администрация ще се разкрият тайни от музикалната съкровищница на Европа. Изпълненията ще са на възпитаници на музикалното училище в града, носители на престижни награди от различни конкурси.   Преди концерта, във фоайето на администрацията, ще бъде открита изложбата „ “. Тя представя редки и непоказвани в България до този момент, исторически карти.\r\nБлагодарение на Председателя на Дружеството на художниците и съавтор в “История на Бургас”, Митко Иванов, бургазлии ще могат да видят първата карта, на която е отбелязан Бургас, първата карта, на която градът е представен като лидер в залива, както и първата карта на Европа, на която е нанесен Бургас.  И двете събития са част от инициативата на Министерския съвет за популяризиране на европейското културно многообразие, в контекста на Комуникационата стратегия на Република България 2018. Входът е свободен и всеки, който проявява интерес може да стане част от събитието.", "date": "2018.11.12", "title": "Изложба показва първата карта, на която е отбелязан Бургас"}
{"url": "https://www.actualno.com/chronicles/avstrija-e-objavena-za-republika-news_705485.html", "text": "  А̀встрия е вътрешноконтинентална страна, разположена в Централна Европа. Австрия граничи с Лихтенщайн и Швейцария на запад, Италия и Словения на юг, Словакия и Унгария на изток, Германия и Чехия на север. Към 1 януари 2011 г. населението на страната надхвърля 8,4 милиона, от които австрийците са 7,5 милиона. Официалният език в страната е австрийският стандарт на немския език, а други малцинствени езици с частичен официален статут са хърватският, словенският и унгарският.     Площта на страната е 83 872 km², а климатът е умереноконтинентален в ниските части и алпийски – във високите. Релефът е предимно планински, като едва 32% от територията на страната са под 500 метра надморска височина. Съществена част от Алпийската планинска верига е разположена в Австрия, а най-високият връх е Гросглокнер в Източните Алпи.   Територията на Австрия влиза в състава на Римската империя под името Норик. През 788 г. франкският крал Карл Велики завладява територията и християнизира населението. По време на управлението на австрийската династия Хабсбург Австрия се превръща във водеща европейска сила. През 1867 г. Австрийската империя се превръща в дуалистичната монархия Австро-Унгария. Краят на Първата световна война през 1918 г. слага край на Австро-Унгария, която се разпада на няколко независими държави, сред които и Първата австрийска република. През 1938 г. след референдум Австрия е присъединена към Германската империя и остава част от нея до края на Втората световна война през 1945 г. Същата година е окупирана от Съюзническите сили, а отменената Федерална конституция влиза отново в сила. През 1955 г. Австрия обявява създаването на независима федерална република, с което слага край на окупацията. Австрийският парламент приема Декларация за вечна неутралност.\r\nВ наши дни Австрия е парламентарна представителна демокрация, състояща се от девет отделни провинции. Столица и най-голям град е Виена (1,6 милиона жители). Икономически страната е сред най-добре развитите в света, а брутният вътрешен продукт на глава от населението възлиза на $43 723 (2010). Австрия поддържа висок жизнен стандарт, а средната продължителност на живота е 77 години за мъжете и 83 години за жените.  Австрия е член на ООН (1955), на Съвета на Европа (1956), на Организацията за икономическо сътрудничество и развитие (1965), на Организацията за сигурност и сътрудничество в Европа (1973) и на Европейския съюз от 1995. През 1995 г. страната става част от Шенгенското споразумение, а през 1999 г. приема еврото като официална валута.", "date": "2018.11.12", "title": "Австрия е обявена за република"}
{"url": "https://www.actualno.com/america/jalbi-kym-syda-zaradi-izbiratelnite-komisii-vyv-florida-news_705508.html", "text": "  Губернаторът на американския щат Флорида републиканецът Рик Скот, който се кандидатира за Сената, заведе нови три съдебни иска срещу членовете на избирателни комисии в окръзите Палм бийч и Брауърд, предаде БГНЕС.     Скот обвинява ръководството на въпросните избирателни комисии в нарушения при преброяването на гласовете и най-вече за обработка на бюлетини след крайния срок. Скот настоява правоохранителните органи да конфискуват оборудването, с което се е осъществявала процедурата.   Опонентът на Скот демократът Бил Нелсън, който е сенатор от щата през последните 18 години, го обвини в опит да попречи на преброяването на всички подадени бюлетини.\r\nПо последни данни Скот води на Нелсън с по-малко от 0,5%. Още по-малка е разликата между кандидатите за губернатор на Флорида — републиканецът Рон Десантис засега побеждава демократа Ендрю Гилъм с по-малко от 0,25%.  По-рано Скот обвини членовете на избирателните комисии на окръзите Палм бийч и Брауърд във фалшификации и подаде съответния иск в съда.\r\nНа 6 ноември в САЩ се проведоха междинни избори за Конгрес, губернатори и други местни органи на властта. Републиканците разшириха мнозинството си в Сената, но демократите успяха да си върнат контрола върху Камарата на представителите за първи път от осем години.   ", "date": "2018.11.12", "title": "Жалби към съда заради избирателните комисии във Флорида "}
{"url": "https://www.actualno.com/starazagora/poveche-ot-200-kg-opasni-otpadyci-sa-predali-starozagorci-news_705674.html", "text": "  Успешен старт на кампанията за събиране на опасни битови отпадъци отчитат експертите от общинския отдел “Екология”. В двата дни, в които мобилни пунктове в парк „Зелен клин“ и парк „Артилерийски“ събираха опасни битови отпадъци, старозагорци са предали .     Системата за разделно събиране на опасни отпадъци от домакинствата ще продължи да функционира и през следващите години. Мобилни събирателни пунктове ще се организират всяка година през пролетта и есента най-малко за два дни.   В останалото време опасни битови отпадъци могат да се предават в Центъра за рециклиране на обект „Регионален център за управление на отпадъците – Стара Загора“, в землището на с. Ракитница. Там се съхраняват в специализирани контейнери, при условия гарантиращи безопасността за здравето на хората и околната среда, след което се предават на лицензирани фирми за тяхното крайно обезвреждане.", "date": "2018.11.12", "title": "Повече от 200 кг опасни отпадъци са предали старозагорци"}
{"url": "https://www.actualno.com/society/menda-stojanova-da-ottegli-predlojenieto-si-za-limiti-za-zastrahovkite-nastojavat-ot-ipb-news_705555.html", "text": "            \"Надяваме се, че всички ние в България, които всекидневно попълваме черната статистика от убити, ранени и инвалидизирани, няма да останем сами в борбата си за справедливост. Обръщаме се към вас чрез медиите, тъй като се опасяваме, че и това писмо ще остане без отговор и реакция от ваша страна\", се посочва в писмото.\r\nОт института припомнят, че председателят на ПП ГЕРБ и Бойко Борисов е разпоредил да проведете широк дебат за налаганe на лимити на обезщетенията за близките при смърт, настъпила в резултат пътно-транспортно произшествие (ПТП). След този дебат като основна новина в медийното пространство излезе твърдението, че премиите по застраховка \"Гражданската отговорност\" (ГО) могат да достигнат 1000 лева, ако Вашето предложение не бъде прието.  \"Институтът за пътна безопасност категорично се противопоставя на направените опити обществото ни да се заплашва и манипулира по този начин. По време на дебата Вие не се противопоставихте на тези манипулации и това доведе до силно напрежение сред гражданите на Република България. По този начин дебатът се превърна във фарс\", завяват от института.  лева, ако не бъде прието Вашето предложение. Конкуренцията в бранша създава условия застрахователите, в зависимост от конкретната си фирмена политика, да предлагат цени за застраховането на един и същи автомобил с разлика до 100 лв. спрямо други застрахователи. Това е първото доказателство, че не се налага драстично увеличение на цената за ГО\", се посочва още в писмото на ИПБ.   Припомняме, че на брифинг след Коалиционен съвет днес, финансовият , че да се коментира цена от 1000 лв. за \"Гражданска отговорност\" е спекулация.    ", "date": "2018.11.12", "title": "Менда Стоянова да оттегли предложението си за лимити за застраховките, настояват от ИПБ"}
{"url": "https://www.actualno.com/curious/dneven-horoskop-za-13-noemvri-news_705660.html", "text": "        Този вторник бъдете по-благосклонни към партньора ви. Всеки има право на грешки, особено когато са допуснати от невнимание. Време е да отстъпите ред на половинката ви в избора къде да прекарате коледните и новогодишните празници. Ако съвсем не може да стигнете до консенсус играйте на ези-тура.   Днес оставете на късмета за нещо, което няма да има толкова сериозно значение за бъдещето ви. По този начин ще си починете поне малко.     Този вторник ще разберете, че не може да носите две дини под една мишница, нито повече... Доброто планиране е онова, което ви липсва сега.    Днес ще трябва да се съгласите с партньора ви по важен семеен въпрос. В противен случай ви очакват още месеци разногласия... Помислете. Деня ще ви изненада с мил и романтичен жест от страна на половинката ви. Вероятно всичко това има своя скрит смисъл, но пък не пречи да се насладите не преживяването.   Този вторник ще ви бъде направено прекалено примамливо предложение. Помислете добре как бихте могли да опитате за какво става въпрос без да понесете загуби.    Този вторник не прекалявайте с харченето. Възможно е да попаднете в ситуация, в която ще ви трябват повече пари накуп. Днес някой ще се опита да ви напомни  отминала случка, за да се почувствате неловко. Излезте с достойнство от ситуацията и не отвръщайте.    Този вторник ще се радвате на добро здраве и повишен тонус. Това ще ви позволи да довършите предварително много от задачите си. Денят е подходящ за вземане на решения, свързани с деца – тяхното  образование и изобщо – развитието им. За необвързаните – чака ги  равносметка относно любимия човек. Пазете от конфликтни ситуации. Ако все пак се случат, опитайте се да  запазите неутралитет. Каквото и да се случи, ще отмине и е за добро.", "date": "2018.11.12", "title": "Дневен хороскоп за 13 ноември"}
{"url": "https://www.actualno.com/europe/jena-zagina-v-zavod-za-oryjie-v-rumynija-news_705640.html", "text": "  Една жена е загинала след взрив в завод за оръжие в западна Румъния.  След експлозията, която се е случила в тунел, където изпробвали оръжията в Куцир е избухнал пожар, съобщи БГНЕС.     В тунела са се намирали 19 души и всички са успели да се спасят с изключение на 50-годишната жена.   Говорителят на службата за извънредни ситуации Тристан Фогараси заяви за медиите, че пожарникари два часа са се борили с избухналия пожар. В това държавно предприятие работят около 1000 души. Там се произвеждат много модели пистолети и други оръжия.", "date": "2018.11.12", "title": "Жена загина в завод за оръжие в Румъния "}
{"url": "https://www.actualno.com/business/bezrabotnite-veche-shte-mogat-da-se-kvalificirat-za-nujdite-na-hotelite-news_705614.html", "text": "  Двамата ресорни министри, Николина Ангелкова и Бисер Петков, се срещнаха с туристическия бранш и работодатели, за да обсъдят проблема с кадрите, предаде БГНЕС.     По време на междуведомствен съвет бе обсъден недостигът в сектора да се набавя чрез Агенцията по заетостта.   Според статистиката . За сметка на българските кадри, отчетен е почти двоен ръст на внесена работна ръка от Украйна и Молдова. Чужденците са заявили желание да удължат престоя си по родното Черноморие от 3 на девет месеца, за да работят и през настоящия зимен сезон.\r\nПланът за действие влиза в сила още от днес с неговото популяризиране в цялата страна. Той е предназначен както към безработни лица, така и към работодателите, които по желание могат да квалифицират и преквалифицират свой кадри, обясни пред медиите министърът на туризма Николина Ангелкова.  Министърът уточни, че тези, които искат да повишат квалификацията, си могат да го направят в рамките на няколко месеца. Желанието за усъвършенстване на уменията не означава, че служителят е длъжен след това в продължение на определен период от време да работи за работодателя без да има право да напусне, уточни Ангелкова.\r\nПрез тази година регистрираме над 2 пъти ръст на регистрираните сезонни работници от трети държави. . Решението на проблема търсим и с подписаните споразумения с Украйна и Молдова за намиране на желаещи да работят сезонно у нас, заяви социалният министър Бисер Петков.   На въпрос какво е заплащането на чужденците, социалният министър отговори, че няма точна статистика дали е по-високо или по-ниско, зависи единствено от позицията, която се заема. Важно е да се спазват минималните изисквания на труд в законодателството, коментира още Бисер Петков.    ", "date": "2018.11.12", "title": "Безработните вече ще могат да се квалифицират за нуждите на хотелите"}
{"url": "https://www.actualno.com/smolyan/i-v-smoljan-se-stjagat-za-protest-sreshtu-visokite-ceni-na-gorivata-i-niskite-dohodi-news_705557.html", "text": "   в Смолян се организира протест против високите цени на горивата и против всичко, което ощетява населението. Мястото, където ще се съберат протестиращите, е на изхода от областния град.     На 5 ноември Комисията за защита на конкуренцията обяви, че започва секторен анализ на пазарите за производство и реализация на бензин и дизелово гориво. Това стана след серия публикации в медиите за повсеместно увеличаване на цената на автомобилните горива за крайни потребители в редица градове на България, както и получен сигнал в Комисията, че цената на горивото на бензиностанция във е съществено по-висока от тази на другите бензиностанции от същата верига в останалата част на страната. \r\nВ сигнала се посочва, че цената на горивото на бензиностанция в гр. Велико Търново е съществено по-висока от тази на другите бензиностанции от същата верига в останалата част на страната. Допълва се, че разликата се равнява на около .  Към сигнала като доказателство е приложен снимков материал от местната преса на ценовите табла на конкретна верига бензиностанции, от който е видно, че на едната бензиностанция във Велико Търново цената на дизеловото гориво за литър e 2,27 лв. и на бензин Super 95 e 2,28 лв., а на другата цената за литър дизелово гориво е 2,42 лв., а за бензин Super 95 е 2,40 лв./л.\r\nПрез последните два месеца се появиха и серия публикации в пресата, както и съобщения в средствата за масово осведомяване за осъществявано в редица градове на България повсеместно увеличаване на цената на автомобилните горива за крайни потребители. \r\nПри проучване на съдържанието на голяма част от съобщенията в мас-медиите се установи, че увеличението се наблюдава в градовете Пазарджик, Пловдив, Хасково, Бургас и в част от градовете в Северна и Северозападна България - Враца, Видин, Монтана, Велико Търново и др. Общото твърдение е, че цените на горивата в последния месец са поскъпнали съществено.    Посочва се, че най-масовият бензин А95 е поскъпнал с около 11 стотинки, а дизелът с около 13 стотинки само за месец, като повишаването на цените от началото на годината е още по-осезаемо. Редица изявления в медиите сочат, че към настоящия момент най-скъпи са горивата в най-бедния район на страната – Северозападния - в областите Враца, Видин и Монтана.\r\nТвърди се, че средната цена за литър бензин А-95 в Монтана е 2.42 лева, а дизелът по 2.47 лева. Най-евтино е в област Хасково, където литър дизел се продава на цена от 2.37 лева, а бензин А-95 на цена от 2.34 лева. Следват областите Добрич и Пловдив, където е по-скъпо с около стотинка.\r\nВ заключение се посочва, че съществуват големи различия в цените на бензиностанции от една и съща верига в отделните региони и дори в зависимост от разположението на обекта - на магистрала, на главен път или в малко населено място. В голяма част от статиите се коментира, че бензиностанциите в някои градове в България продават гориво на цени, които са , което не кореспондира и с тенденциите на чувствително понижение в цените на петрола на международните пазари, което се наблюдава в последно време.   Според класацията на fuelo.net към днешна дата област Смолян е на 16-то място за най-евтини горива в България.", "date": "2018.11.12", "title": "И в Смолян се стягат за протест срещу високите цени на горивата и ниските доходи"}
{"url": "https://www.actualno.com/sliven/novozagorka-pomogna-na-policai-s-8000-leva-news_705647.html", "text": "  74-годишна жена от град Нова Загора е станала жертва на телефонна измама.     Това съобщиха от Областната дирекция на МВР в Сливен.\r\nНа 9 ноември в дома на възрастната новозагорка се обадил мъж, който се представил за полицейски служител и я убедил, че спешно се налага да помогне на органите на реда за залавянето на престъпна група. Въвлечена в измамната схема жена хвърлила от балкона на жилището си сумата от .\r\nПо случая е образувано досъдебно производство.  По-рано от сливенската полиция предупредиха за нов сюжет на телефонните измамници, свързан с убеждаване на жертвите да окажат съдействие на органите на реда при „залавянето” на престъпници.\r\nВ схемата често се замесвали имена на .", "date": "2018.11.12", "title": "Новозагорка „помогна” на „полицаи” с 8000 лева"}
{"url": "https://www.actualno.com/analysis/obstrel-ot-ukrainski-sili-i-preizbirane-na-liderite-beljazaha-izborite-v-donbas-news_705688.html", "text": "  Украйна прехвърли саботьори за провокации, като тяхната задача беше да дестабилизират ситуацията по време на изборите, съобщи представител на народната полиция в сепаратистките Донецка и Луганска област в Източна Украйна, цитиран от ТАСС.     Командването на въоръжените сили на Украйна е отклонило саботажни и разузнавателните групи за провокации и дестабилизация, обяснява Андрей Марочко.\r\n\"На 8 ноември, в района на селището Катериновка се отбеляза пристигането на група саботьори от 8-и специален отряд на на въоръжените сили на Украйна\", обяснява той.\r\nЖителите на Донецк са постигнали впечатляваща избирателната активност, която надхвърля 80%, обяснява кореспондент на ТАСС.     При 97% от преброените бюлетини лидерите на самопровъзгласилите се за независими Донецка и Луганска народни републики - Денис Пушилин и Леонид Пасечник, печелят повече от 60% от гласовете.\r\nДвижение \"Донецка република\" на Пушилин получава 72,74% от гласовете при 97,52% от обработените бюлетини. Самият Пушилин получава 60,9 процента. За движение \"Свободен Донбас\" са гласували 25,56% от избирателите.\r\nВ ЛНР Пасечник получава 68,4% подкрепа при 96% от преброените бюлетини, а движението му \"Мир за Луганск\" събира 74,13%. \"Лугански икономически съюз\" е втори с 25,16%.    Според наблюдатели изборите са проведени демократично и отворено. От ЦИК не са регистрирани нарушения или нередности.\r\nУкраинските войски за изминалите десетина дена са подложили на обстрел над девет населени местат в Донецката народна република.   Това съобщи официалният представител на въоръжените сили на ДНР Даниил Безсонов.\r\nПо данни на ведомството на обстрел са били подложени населените места Зайцето, минното селище Гагарин, в мариуполска посока  Ленинское и Саханка, донецко направление  — Василиевка, Ясиноватая, Спартак, Старомихайловка, района на Волво-Центъра в Донецк, а също и района на донецкото летище.\r\nОтрядите на Украйна са стреляли с миномети с калибър 120 и 88-мм, с гранатомети, голямокалибрени оръдия и стелково оръжие.   Същевременно канцлерът на Германия Ангела Меркел и президентът на Франция Емануел Макрон определиха изборите като \"незаконни и нелегитимни\".\r\n\"Така наречените избори подкопават териториалната цялост на суверенна Украйна\", отбелязаха двамата лидери в общо изявление след края на срещата с президента на Украйна Петро Порошенко по време на честванията в Париж по повод 100-годишнината от края на Първата световна война.", "date": "2018.11.12", "title": "Обстрел от украински сили и преизбиране на лидерите белязаха изборите в Донбас"}
{"url": "https://www.actualno.com/europe/polski-nacionalisti-izgoriha-zname-na-es-stotici-hiljadi-izljazoha-na-shestvie-video-news_705500.html", "text": "  Участници в масовото шествие във Варшава по случай 100-годишнината от независимостта на Полша изгориха знамето на Европейския съюз, съобщиха от крайнодясната организация \"Общополска младеж\". Събитието беше с надслов \"Полша за поляците\".         \"Знамето на ЕС беше изгорено. Тълпата скандира: \"Долу Европейския съюз!\", написаха националистите в Twitter и приложиха снимков материал за доказателство.\r\nПо информацията на местните сили за сигурност в шествието в полската столица са взели участие около 250 хил. души. Крайните националисти сред множеството хвърляха димки и пиратки. А начело на шествието застанаха полският президент Анджей Дуда и полският премиер Матеуш Моравецки. Към него се присъединиха и представители на италианското фашистко движение Forza Nuova.  Повечето участници в проявата развяваха националния флаг, но имаше и такива с откровено ксенофобски лозунги: \"Ислямът — враг на Европа\", \"Разкарайте исляма\" и др. Чуваха се скандирания \"Вилнюс и Лвов — полски навеки\" и \"Национализмът е нашият път\".", "date": "2018.11.12", "title": "Полски националисти изгориха знаме на ЕС, стотици хиляди излязоха на шествие (ВИДЕО)"}
{"url": "https://www.actualno.com/starazagora/iniciativa-razkazva-za-tri-ot-naj-emblematichnite-kyshti-v-stara-zagora-news_705673.html", "text": "  “Старите къщи в Стара Загора” ще са темата на третото издание на инициативата \"Приказки за Стара Загора\". На фокус ще са три емблематични сгради в центъра на града, всяка от тях с различна съдба към днешна дата. Къщите се намират на ул. “Сава Силов” между бул. “Цар Симеон Велики” и ул. “Гурко”. И трите са проектирани от известния старозагорски архитект Христо Димов и са своеобразен архитектурен ансамбъл, запазил духа на града от първата половина на ХХ век.     Една от сградите е къщата на самия арх. Димов, в която днес се помещава Сдружението с нестопанска цел “Къщата на архитекта”. Втората е къщата на поета Веселин Ханчев, а третата е клиниката на родителите му.   Беседата за архитектурния ансамбъл ще води Снежана Маринова, общественик и дългогодишен директор на Регионална библиотека \"Захарий Княжески\", където работи и до днес. Тя се занимава с краеведчески изследвания, които запознават старозагорци с историята на Стара Загора.\r\nСъбитието е тази вечер от в \"Колобри на бирата\".  ", "date": "2018.11.12", "title": "Инициатива разказва за три от най-емблематичните къщи в Стара Загора"}
{"url": "https://www.actualno.com/analysis/za-opasno-visoka-zloupotreba-s-antibiotici-v-svetoven-mashtab-alarmira-szo-news_705587.html", "text": "  Световната здравна организация (СЗО) предупреди в понеделник, че употребата на антибиотици е опасно висока в някои страни, докато недостигът в други стимулира рисковата злоупотреба, водеща до появата на смъртоносни инфекции с устойчиви на лекарства бактерии.     На първо място от СЗО са събрали данни за употребата на антибиотици в големи части на света и са били открити огромни различия в потреблението.   Докладът, базиран на данните за 2015 г. от 65 страни и региони, показва значителна разлика в употребата от около четири дефинирани дневни дози (DDD) на 1000 жители на ден в Бурунди до над 64 в Монголия. \"Голямата разлика в употребата на антибиотици в световен мащаб показва, че някои страни вероятно използват прекалено много антибиотици, докато други страни може да нямат достатъчен достъп до тези животоспасяващи лекарства\", предупредиха от Организацията, цитирани от AFP. Припомняме, че откритите през 20-те години на ХХ век антибиотици са спасили десетки милиони животи, тъй като те 'побеждават' бактериални заболявания като пневмония, туберкулоза и менингит. През последните десетилетия обаче бактериите са се научили да се 'борят', изграждайки съпротива срещу едни и същи лекарства, които някога са се справяли с тях.   От СЗО нееднократно са предупреждавали, че светът е изчерпал ефективните антибиотици, а миналата година призоваха правителствата и големите фармацевтични компании да създадат ново поколение лекарства за борба с 'ултраустойчивите супербактерии'.\r\n\"Прекаленото използване и злоупотребата с антибиотици са водещите причини за антимикробната резистентност\", казва Сузане Хил, директор на отдела за основни лекарства на СЗО. \"Без ефективни антибиотици и други антимикробни средства, ще загубим способността си да лекуваме общи инфекции като пневмония\", предупреди още експертът, пише БГНЕС.\r\nБактериите могат да станат резистентни, когато пациентите използват антибиотици, от които не се нуждаят или не завършват курса на лечение. И така подложените на въздействие бактерии имат шанс за възстановяване и изграждане на имунитет.       Хил настоява, че констатациите \"потвърждават необходимостта от предприемане на спешни действия, като например прилагане на политики за отпускане на антибиотици само по лекарско предписание, за да се намали ненужното използване на антибиотици\". Докато прекомерната употреба на антибиотици е обезпокоителна, СЗО посочва, че ниските стойности също са от значение. \"Резистентността може да възникне, когато хората не могат да си позволят пълен курс на лечение или имат достъп само до нередовни или фалшифицирани лекарства\", коментира още Сузане Хил.\r\nДокладът на СЗО показва големи разлики в консумацията на антибиотици дори в рамките на регионите. В Европа, която предостави най-пълните данни за доклада, средната употреба на антибиотици е близо 18 DDD на 1000 жители на ден.\r\nНо в рамките на региона, Турция, която се нарежда на най-високо ниво с над 38 DDD, показва почти пет пъти по-голямо потребление от най-слабата като потребление държава Азербайджан, която е имала по-малко от осем DDD.      СЗО признава, ме картината на начина, по който антибиотиците се използват по света, далеч не е пълна. Огласеният в понеделник преглед на състоянието включва само четири държави в Африка, три в Близкия изток и шест в Азиатско-тихоокеанския регион. Особено липсващи в диаграмата са САЩ, Китай и Индия.\r\nСЗО подчертава, че много страни са изправени пред големи предизвикателства при събирането на надеждни данни, включително липса на средства и обучен персонал.", "date": "2018.11.12", "title": "За опасно висока злоупотреба с антибиотици в световен мащаб алармира СЗО"}
{"url": "https://www.actualno.com/vidin/predstaviha-pred-lomchani-novi-artefakti-ot-antichnija-almus-news_705668.html", "text": "  Археологическо проучване на западната стена на древния Алмус представиха в град Лом. Проявата преминава под мотото „ ” и се проведе в Историческия музей на града при голям интерес на ученици, журналисти и граждани. Тази изява е посветена на Европейските дни на културното наследство.     Директорът на музея Даниела Замфирова изказа благодарност за подкрепата на Община Лом и разказа за изключителната важност на разкопките за града. Тя посочи, че археологическите проучвания ще дадат ценна информация за хронологията и вътрешната планировка на археологическия обект. Научният ръководител на обекта д-р Юлий Емилов – главен асистент в СУ „Св. Климент Охридски”, заместник-ръководителят Валери Стоичков – уредник на отдел „Археология” в Историческия музей в Лом и Владислав Живков от Националния археологически институт при БАН, представиха  подробно  резултатите и изводите от направените проучвания. Специалистите показаха находки, открити от тях по време на проучванията на античната крепост това лято.\r\nАнтичната крепост Алмус се намира в квартал Калето в град Лом. Представлява римски кастел с обща дължина на крепостната стена от около 200 метра и площ 4.1 хектара. Според исторически източници, укреплението датира от началото на II век. Смята се, че е имало речно пристанище, обслужващо военния флот и търговските кораби.", "date": "2018.11.12", "title": "Представиха пред ломчани нови артефакти от античния Алмус"}
