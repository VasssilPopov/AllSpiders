{"url": "https://www.actualno.com/society/blizo-milion-dava-sofijska-voda-za-sajt-i-mobilno-prilojenie-news_1385162.html", "text": "      Изработка на онлайн платформа с два вида клиентски интерфейс – интернет сайт и мобилно приложение, възлага „Софийска вода“ АД. Прогнозната стойност на обществената поръчка е 884 400 с ДДС , става ясно от обявление на дружеството в Агенцията за обществени поръчки.      Интернет сайтът ще покрива пълната необходима функционалност, докато мобилното приложение ще позволява по-добра визуализация и достъп до основната част от съдържанието.\r\nТе ще споделят обща бек-енд част . Освен, че ще обслужва функционалностите в потребителския интерфейс, бек-ендът на системата ще бъде свързан с клиентската информационна система на „Софийска вода“ АД – SAP IS-U.\r\nПовечето информационни и интерактивни услуги ще изискват трансфер на информация от и към тази система.     Предвидено е интернет сайтът и мобилното приложение да имат едногодишна безплатна гаранционна поддръжка.\r\nОфертите ще се приемат до 4-ти ноември и ще се отварят на следващия ден.\r\nЗаради високия бюджет на обществената поръчка се свърза с няколко собственици на IT фирми в България, които заявиха, че според тях цената е многократно завишена за подобен тип задание и по всяка вероятност то е направено така, че да го спечели конкретна фирма.    Дали е така - предстои да видим. ", "date": "2019.10.15", "title": "Близо милион дава „Софийска вода“ за сайт и мобилно приложение"}
{"url": "https://www.actualno.com/society/radev-samo-svobodni-medii-mogat-da-protivostojat-na-opasnostite-pred-demokracijata-news_1385191.html", "text": "      Само свободни и независими от политическо и икономическо влияние медии могат да се противопоставят на опасни процеси, които застрашават демокрацията. Това заяви президентът Румен Радев на среща с генералния директор на „Deutsche Welle“ Петер Лимбург, който е на посещение в България. В срещата на „Дондуков“ 2 участва и посланикът на Германия у нас Кристоф Айххорн, съобщиха от прессекретариата на държавния глава.      Двамата обсъдиха методите за гарантиране на финансовата и политическа независимост на медиите, в това число и формирането на бюджетите на обществените медии, предизвикателствата пред професионалните журналистически стандарти в конкурентната среда на социалните мрежи, както и насърчаването на медийната грамотност на аудиторията.   „Нуждаем се от ясни и прозрачни критерии за финансиране особено що се касае до парите от европейски програми“, заяви държавният глава. Румен Радев и Петер Лимбург бяха единодушни, че плуралистичната медийна среда е не само стълб на демокрацията, но и е част от добрия облик на всяка една страна.\r\nПетер Лимбург запозна президента с дейността на германската медия, финансирането й, както и с нейни инициативи. Представена беше работата на академия „Deutsche Welle“, свързана с развитието на медийната грамотност и борбата с фалшивите новини. Deutsche Welle излъчва на 30 езика и достига до аудитория от 197 милиона хора седмично чрез съдържание, разпространявано по телевизия, радио и интернет.   ", "date": "2019.10.15", "title": "Радев: Само свободни медии могат да противостоят на опасностите пред демокрацията"}
{"url": "https://www.actualno.com/europe/ispanija-spira-iznosa-na-oryjie-za-turcija-news_1385197.html", "text": "      Испания спира да издава лицензи за износ на оръжие за Турция, тъй като то може да бъде използвано по време на операции в Сирия, съобщи Министерството на външните работи.      \"В координация със своите партньори в Европейския съюз, Испания ще откаже издаването на нови лицензи за износ на военни материали, които могат да бъдат използвани при операции в Сирия\", се казва в съобщение на външното министерство.\r\nВ същото време Мадрид добави, че \"присъствието на испански войски в Турция е част от операцията на НАТО, насочена към насърчаване на мира и стабилността в региона\". По-рано вестник \"EL PAIS\" съобщи, че Испания ще изтегли своите зенитно-ракетни системи \"Пейтриът\" от Турция в случай на изостряне на конфликта, свързан с турската операция в Сирия. Испанските системи за противовъздушна отбрана бяха разположени във военната база „Инджирлик“ в южната турска провинция Адана през 2015 г. като част от операция на НАТО. В базата се намират 150 испански военни.   Министерството на външните работи на Испания отново призова в своето изявление Турция да спре военната операция на сирийска територия. \"Законните опасения относно сигурността на Турция трябва да бъдат решени с политически и дипломатически средства, а не с военни действия. Испания иска от турското правителство да прекрати тази военна операция\", се казва в изявлението, цитирано от БГНЕС.  Според Министерството на външните работи тази операция има „катастрофални хуманитарни последици“, води до увеличаване на бежанците, застрашава стабилността и сигурността в региона, може да доведе до укрепване на терористичната организация ИД, а също така застрашава единството, суверенитета и териториалната цялост на сирийската държава.\r\nНа 14 октомври външните министри на страните-членки на ЕС в Люксембург за налагане на оръжейно ембарго на Турция заради операция \"Извор на мира\" в Сирия.\r\n\"Има силен ангажимент от всички членове на съвета да предприемат необходимите действия за спиране на продажбата на оръжие на Турция\", заяви пред Associeted Press (AP) Жозеп Борел, испанският външен министър, който ще стане ръководител на външната политика на ЕС следващия месец. Борел каза, че 28-те държави-членки \"единодушно са решили да осъдят - това е глаголът, достатъчно категоричен за това, което в крайна сметка е военно нападение\".     ", "date": "2019.10.15", "title": "Испания спира износа на оръжие за Турция "}
{"url": "https://www.actualno.com/america/sgrada-se-sruti-v-brazilija-ima-jertvi-video-news_1385210.html", "text": "      Един човек загина, а десетки са под развалините на срутила се сграда във Форталеза, Бразилия, информира Спутник.      Според пожарната, под развалините на срутената сграда са открити между 10 и 15 души. Но съществуват опасения, че под отломките се намират много загинали или ранени.   Срутилата се жилищна сграда е 7-етажна и се намира в квартал „Дионисио Торес“, в град Форталеза, Бразилия. Инцидентът е станал днес сутринта.\r\nВ 11:43 ч. местно време пожарната служба потвърди смъртта на поне един човек.  В Twitter бяха разпространени кадри от срутилата се сграда.     Хората, които са били близо до местопроизшествието и са получили леки наранявания, са откарани в болница. На мястото работят екип на пожарната и две линейки от мобилната служба за спешно реагиране.    Улиците около срутената сграда са отцепени. ", "date": "2019.10.15", "title": "Сграда се срути в Бразилия, има жертви (ВИДЕО)"}
{"url": "https://www.actualno.com/healthy/bum-na-hepatit-a-v-slivenskoto-s-gradec-news_1385208.html", "text": "      Висока заболеваемост от вирусен хепатит А е регистрирана в сливенското село Градец, съобщиха от Регионалната здравна инспекция, цитирана от БГНЕС.      Според д-р Даниела Калева, директор на Дирекция „Надзор на заразните болести“ от началото на годината до седми октомври  са регистрирани 65 потвърдени случаи, преминали болнично лечение в Инфекциозно отделение на МБАЛ „Ив. Селимински“ - Сливен, съобщава БНР.\r\nСело Градец е едно от най-големите населени места в областта с близо 6 хиляди жители.   До началото на тази седмица са регистрирани още шест нови случая на заболели от вирусен хепатит А, съобщи д-р Калева. Тя обяви какви мерки са предприети до момента за ограничаване на заразното заболяване.  Извършва се имунизационна кампания с препоръчителна ваксина против хепатит А за деца, които са в най-засегнатата възрастова група до 15 години. Отделно от страна на РЗИ се извършва дезинфекция в детските и учебните заведения. Разпространяват се здравно-просветни материали.\r\nКато една от предпоставките за развитието на заболяването е режимът на доставка на питейна вода в селото и лошите санитарно-хигиенни условия на живот, каза още д-р Калева.\r\nОсвен в Градец са регистрирани случаи на заболяването в Сливен, Котел, Оризаре и Тополчане.     ", "date": "2019.10.15", "title": "Бум на хепатит А в сливенското с. Градец "}
{"url": "https://www.actualno.com/society/polfrijman-izleze-ot-centyra-v-busmanci-news_1385233.html", "text": "      Австралиецът Джок Полфрийман напусна центъра за временно настаняване в Бусманци. Вчера адвокатът му поиска освобождаването му, след като австралийските власти са уведомили и България, че паспортът на Полфрийман вече е готов.      „Не се страхувам за живота си, защото имам голямо доверие на българския народ, който ме е пазил досега. За 12 години всички, които са ме защитавали са българи. Имам голямо доверие на хората тук”. Това заяви Полфрийман след излизането си от центъра.   Няма никаква опасност да напусна страната нелегално. Ще отида при приятели, нямам представа точно къде. Няма да направя нищо, което може да притеснява МВР, каза още Полфрийман.\r\nКогато имам паспорт, ще трябва да се върна в Австралия, за да си оправя  документите. Ако беше мой избор щях да избера да живея в България. Щях  да работя като председател на Българското затворническо сдружение, да  открием офис в София, да мога да помагам на семействата и близките на  затворниците в цялата страна. Така коментира Полфрийман плановете си след като му бъде върнат паспорта.  Днес стана ясно, че австралийски дипломати са донесли документите на Полфрийман, за който обаче по-късно той сигнализира във Facebook, че са били иззети при обиск в центъра. Заедно с паспорта в него били намерени и четири телефона. Според властите австралиецът имал и който бил забранен в центъра. \"Имам право на личен живот и като затворник\", беше краткия му коментар.\r\n„Това беше малко странно. Може би час преди да бъда освободен дойдоха 40 полицаи. Претърсили са ми килията и са ми взели паспорта. Някакъв началник ми каза, че нямам право на паспорт. До колкото знам, не могат да ми забранят това. Малко е нелепо обяснението, че ме спират да напускам страната, защото ако опитам да го използвам на летище София ще има индикации, че имам забрана. Нелепо е обяснението ,че ми вземат паспорта, за да не напускам страната”, каза още Полфрийман.   Сега австралиецът ще трябва да се явява всяка седмица в районно управление на МВР, докато забраната за напускане на страната не отпадне. За него важи заповед за напускане на страната, която е от 2011 г., издадена от тогавашния директор на дирекция \"Миграция\".    „Паспортът на Джок Полфрийман е при нас. В закона за чужденците е записано, че документите на чужденец могат да бъдат временно отнети, когато има заповед за експусиране”. Това „Миграция“ ст. комисар Николай Николов на извънреден брифинг. „Към момента е спряно изпълнението на заповедта за експулсиране до отстраняване на пречките”, каза още той.\r\nДжок Полфрийман беше осъден на 20 години затвор за убийството на студента Андрей Монов през декември 2007 г. От тях той излежа 12 години, след което беше пуснат от тричленен съдебен състав, включващ съдиите Калин Калпакчиев, Весислава Иванова и Виолета Магдалинчева. Решението на съда за предсрочно освобождаване на Полфрийман предизвика вълна от възмущение в българското общество, което даде възможност на главния прокурор Сотир Цацаров да поиска преразгелждане на предсрочното освобождаване от ВКС. В момента тричленен състав на ВКС трябва да реши съдбата на Джок Полфрийман. На 14 октомври председателят на Касационния съд призова магистратите да излязат възможно най-бързо с решение по казуса.\r\n\"Ако върнат делото им за ново разглеждане, всеки съдия ще трябва да си дава отвод, защото няма как да е толкова безпристрастен след толкова медиен шум, ще трябва да намерят съдии от друга държава.\", беше  краткия коментар на австралиеца.    ", "date": "2019.10.15", "title": "Полфрийман излезе от центъра в Бусманци"}
{"url": "https://www.actualno.com/bgfootball/borisov-akcijata-na-gdbop-e-sreshtu-sydii-v-bfs-news_1385223.html", "text": "      От Шумен министър-председателят на България Бойко Борисов разкри подробности за спецакция на в офисите на БФС в Национална футболна база.      По думите му, акцията е подготвяна няколко дни и няма общо с расисткия скандал и .   \"Оставката на Борислав Михайлов? Това си е работа на БФС. Аз казах какво спираме да правим за тях, за да не каже някой, че се мешаме в работата им. Преди известно време си говорихме за респект и чистота във футбола - те обаче не се вслушаха. Явно решиха, че с колегите, с които се срещахме и ги предупреждавайме, си правим евтин PR\", коментира Борисов.\r\n„Преди известно време ние говорихме именно за респект, за чистота на взимане на съдийски решения, за ненамесата в работата им. За съжаление те не се вслушаха и мислеха, че с колегите, които се срещахме и ги предупредихме си правим евтин ПР. Исках да съм ги предупредил, за да не може след това някой от ФИФА и УЕФА да ми прави забележки. Те не се съобразиха и това, което службите ми докладваха сутринта, просто съвпаднаха няколко неща заедно. Операцията беше планирана няколко дни преди вчерашния мач\", каза още Борисов.  \"Не е моя работа да коментирам операцията - има съдии, които ще вземат решение - тече вече дело\", допълни премиерът .\r\nПо информация на БНТ се . Събират се доказателства за уговаряне на мачове и корупция от страна на съдийската комисия. По-късно стана ясно, че са задържани петима души, включително шефът на съдиите Йордан Сталев !    ", "date": "2019.10.15", "title": "Борисов: Акцията на ГДБОП е срещу съдии в БФС"}
{"url": "https://www.actualno.com/starazagora/gergana-mikova-pistata-za-obslujvane-na-biznesa-trjabva-da-byde-skysena-news_1385211.html", "text": "      „Надявам се да получа кредит на доверие от своите съграждани не за това, което обещавам, а за това, което съм свършила“.  Това заяви в дебата по Нова телевизия тази сутрин Гергана Микова, областен управител на Стара Загора и кандидат за кмет на града, издигнат от НФСБ.      В дебата за това как се развива Стара Загора Гергана Микова подчерта, че градът се развива добре, но има неща, които трябва да се променят. Като това пистата за обслужване на бизнеса да бъде скъсена , посочи тя.\r\nГергана Микова бе категорична, че общината може и трябва да създаде условия за развитие на бизнеса и извън Индустриалната зона , която сега се строи. Тези условия опират до това да има добра инфраструктура и удобен транспорт за хората, които ще бъдат заети в тези производства.\r\nСпоред Гергана Микова с оглед на бъдещата заетост след евентуалното закриване на мини „Марица-Изток“ след време, трябва да се търси алтернатива в привличането на по-малък бизнес като мащаб на работодател, но от повече различни браншове. „Защото едва ли ще можем да разчитаме само на един бизнес да замени досегашните централи“, подчерта Гергана Микова.   ", "date": "2019.10.15", "title": "Гергана Микова: Пистата за обслужване на бизнеса трябва да бъде скъсена "}
{"url": "https://www.actualno.com/society/po-razporejdane-na-borisov-zaharieva-provede-telefonen-razgovor-s-ema-hopkins-news_1385219.html", "text": "      По разпореждане на премиера Бойко Борисов вицепремиерът Екатерина Захариева проведе телефонен разговор с посланика на Обединеното кралство в България Ема Хопкинс. Това съобщиха от пресцентъра на Министерство на външните работи.      По-късно посланик Хопкинс бе извикана и на среща в МВнР с и. д. генерален директор „Двустранни отношения“ на МВнР Христо Полендаков. Той повтори категоричната позиция, изразена вече от премиера Бойко Борисов, която осъди недопустимите ксенофобски прояви на група български фенове по време на мача Англия-България. Генералният директор потвърди, че от българска страна са взети незабавно всички мерки за разрешаването на случая, както от правителството, така и от правоохранителните органи. Полендаков изрази съжаление, че тези недопустими прояви на малка група хора намериха широк негативен отзвук в британските медии и доведоха до негативни квалификации по отношение на българския народ и държава.   Посланик Хопкинс даде високата си оценка за толерантността, присъща на българския народ, цитира съобщението БГНЕС.\r\nПо телефона пред вицепремиера Захариева и на срещата с директора Полендаков британският дипломат изказа своите добри впечатления и благодарности за бързата реакция на българското правителство по случая, които ще предаде и на британското правителство. Ема Хопкинс информира, че заместник-министърът по спорта, медиите и творческите индустрии Найджъл Адамс вече е изразил публично положителната оценка на британското правителство от реакцията на българското правителство този следобед по време на изслушване в британския Парламент. Зам.-министър Адамс приветства и „бързата реакция на българското правителство“ в писмо до президента на УЕФА Александър Черефин.   ", "date": "2019.10.15", "title": "По разпореждане на Борисов, Захариева проведе телефонен разговор с Ема Хопкинс"}
{"url": "https://www.actualno.com/bgfootball/uefa-obvini-bylgarija-v-rasizym-news_1385232.html", "text": "      УЕФА е започнала дисциплинарни производства срещу България заради расисткото поведение на феновете по време на квалификационен мач от Евро 2020 срещу Англия.      Европейската футболна централа повдигна общо 4 обвинения срещу Българския футболен съюз (БФС), които включват за расистко поведение, хвърляне на предмети и нарушаване на националните химни.   Случаят ще бъде разгледан от Комисията по контрол, етика и дисциплина на УЕФА, а датата на заседанието ще бъде обявена по-късно, съобщиха от централата, цитирани от Euronews.\r\nОще снощи президентът на Английската футболна асоциация Грег Кларк призна, че е чул расистки скандирания по време на мача и увери, че ще предаде цялата необходима информация на УЕФА.  Заради въпросните скандирания и имаше реална опасност да бъде прекратен.\r\nАнглийските медии подложиха на унищожителни критики страната ни, призовавайки дори .   МВнР и лично външният министър Екатерина Захариева са осъдили расистките прояви и пред посланика на Обединеното кралство в България Ема Хопкинс, уверявайки че са взети всички мерки за разрешаване на случая. Посланик Хопкинс е дала висока оценка за толерантността, присъща на българския народ и е благодарила за бързата реакция на българските власти, съобщиха от МВнР.    Британският заместник-министър на спорта, медиите и творческите индустрии Найджъл Адамс също е похвалил действията на властите ни пред британския парламент и е приветствал \"бързата реакция на българското правителство\" в писмо до президента на УЕФА Александър Черефин. ", "date": "2019.10.15", "title": "УЕФА обвини България в расизъм"}
{"url": "https://www.actualno.com/balkani/rumynskijat-prezident-nominira-liberal-za-nov-premier-news_1385222.html", "text": "      Президентът на Румъния определи Людовик Орбан, лидер на Националната либерална (НЛБ), за следващ премиер, след като предишното ляво правителство се срина при вот на недоверие, съобщава АФП.      Орбан, 56-годишен, бивш транспортен министър, сега трябва да получи подкрепата на раздробения парламент, когато страната-членка на ЕС се бори за преодоляване на месеци политическа нестабилност.   Президентът Клаус Йоханис номинира Орбан - познато лице в политическия пейзаж на Румъния през последните две десетилетия - след като проведе два кръга консултации с парламентарни групи.\r\nИздигането на Орбан се очакваше, след като партията му успешно проведе вота на недоверие срещу правителството на Социалдемократическата партия (СДП) на Виорика Дънчила.  Законодателите миналата седмица гласуваха с малко мнозинство в подкрепа на предложението, припомня БГНЕС.\r\nЕдно от основните предизвикателства на следващото правителство е да състави бюджет за следващата година, усложнен от експлозия на публичните разходи през последните месеци, докато СДП се бореше да остане на власт.   Политическата смяна идва месец преди първия тур на президентските избори, насрочени за 10 ноември.    Йоханис, който търси втори мандат с подкрепата на НЛБ, се разглежда като явен фаворит - още повече сега, след като бившият премиер Дънчила, която също се кандидатира, загуби изпълнителната власт и потопи партията си в криза. ", "date": "2019.10.15", "title": "Румънският президент номинира либерал за нов премиер "}
{"url": "https://www.actualno.com/business/gazprom-ni-prodava-2-pyti-po-skyp-gaz-ot-normalnoto-news_1385255.html", "text": "      За последните 6 години България е платила с 319 млн. долара повече за природен газ заради дългосрочния си договор за доставка с Русия, са изчислили експерти. Според данните на Балканската и Черноморска петролна асоциация цените на свободния пазар в Австрия са двойно по-ниски, предава БНТ.      Какви са вариантите България да купува газ на по-ниски цени и откъде?   Русия остава основният доставчик за България на природен газ - почти 100% от горивото у нас идва от там. Това показват данни на държавната \"Булгартрансгаз\". Минимални количества втечнен газ за първи път страната ни получава и от Гърция.\r\nСпоред обявените досега данни на държавната \"Булгаргаз\" цените са с 10% по-ниски. Двойно по-ниска пък е доставната цена на газовия хъб в Австрия, в сравнение с тази договорена между Русия и България, показват данните на сектора.  \"Цените, по които България внася газа са по дългосрочните договори, в които цената на газа се определя от формула, която я свързва с цената на нефта. Докато цената на хъбовете се определя от търсенето и предлагането и от конкуренцията\", казва енергийният експерт Валентин Кънев.\r\nЕкспертът застава зад мнението и на министерството на енергетиката, че единственото решение за България в момента е диверсификацията, като основно се залага на бъдещата връзка между страната ни и Гърция, по която може да купуваме втечнен газ както от САЩ, така и от Азербайджан.   \"Имаме договор с \"Газпром\", но може да се окаже, че цената на втечнения газ е толкова ниска, че така наречения взимай или плащай може да заработи и да излезе, че газът е по-евтин\", посочва Кънев.    Клаузата \"взимай или плащай\" предвижда наказателна цена в случай, че не купуваме поръчаното от \"Газпром\" гориво. Промени в газовите доставки се очакват не само у нас.  ", "date": "2019.10.15", "title": "\"Газпром\" ни продава 2 пъти по-скъп газ от нормалното"}
{"url": "https://www.actualno.com/europe/shok-v-holandija-semejstvo-chaka-kraja-na-sveta-v-maze-ot-9-godini-news_1385234.html", "text": "      Холандската полиция откри семейство от 7 души, скрито в мазето на отдалечена селска къща близо до село Руйнерволд в северната провинция Дренте, където, са прекарали 9 години \"в очакване на края на света\", информира АФП.      Открит е мъж, за когото се смята, че е баща на семейството. В мазето са открити и шест негови деца на възраст между 18 и 25 години.\r\nПолицията арестува 58-годишен мъж на местопроизшествието, но той не е бащата.   \"Никога досега не съм срещал нещо подобно\", каза на пресконференция местният кмет Роджър де Грут.  \"Полицията започна разследване, след като получи сигнал от загрижен за условията на живот на хората човек\", каза де Грут.  \"Те са водили изолиран начин на живот\", каза той и добави, че местоживеенето им е било в мазе през последните девет години. Няколко от децата \"не са били вписани в родовия регистър\" или официално регистрирани.    Много въпроси остават без отговор и полицията разследва \"всички сценарии\", добави кметът.   Някои от откритите деца „не са имали представа, че съществуват други хора“, информира местната телевизия, цитирана от БГНЕС.\r\nПолицията е била сигнализирана, след като мъж на около 25 години, за когото се смята, че е най-големият син на семейството, отишъл в селски бар в неделя вечерта.  Той бил немит, облечен със стари дрехи и доста разстроен. Казал на съдържателя, че \"той не е бил навън през последните девет години \", разказва собственикът на бара Крис Вестербек. \"Той каза, че никога не е ходил на училище и изглеждаше много объркан. Говореше по детски\", казва Вестербек.   Мъжът му казал, че е избягал и спешно се нуждае от помощ. Тогава съдържателят на бара се обадил на полицията. Тогава полицията открила скрито зад шкаф стълбище, водещо към мазе. В него са се криели мъж, за когото става ясно, че е бащата на семейството, и още пет души, за които се предполага, че са негови деца. ", "date": "2019.10.15", "title": "Шок в Холандия: Семейство чака края на света в мазе от 9 години  "}
{"url": "https://www.actualno.com/america/amerikanskite-vojski-sa-se-izteglili-napylno-ot-manbidj-news_1385242.html", "text": "      Американските войски са се изтеглили напълно от северния сирийски град Манбидж, съобщи служител на Държавния департамент за Спутник. САЩ обаче все още запазват контрола върху въздушното пространство в североизточна Сирия, добавя източникът.      Сирийската армия отново пое контрола над град Манбидж на фона на конфронтацията между кюрдските бойци и турските сили, която започна преди почти седмица, последвана от офанзивата на Анкара в Сирия.   Съединените щати върху Анкара, освен ако кризата в Североизточна Сирия не бъде разрешена, заяви високопоставен служител на Държавния департамент на САЩ, цитиран от Ройтерс.\r\nНа 9 октомври Турция започна офанзива в съседна Сирия с опит да създаде безопасна зона по протежение на границата, изчиствайки района от    ", "date": "2019.10.15", "title": "Американските войски са се изтеглили напълно от Манбидж "}
{"url": "https://www.actualno.com/europe/bez-reshenie-za-chlenstvoto-na-severna-makedonija-i-albanija-liderite-na-es-poemat-kazusa-news_1385251.html", "text": "      Външните министри не се разбраха за присъединителните преговори с Албания и Северна Македония. Това съобщи след края на заседанието в Люксембург Тути Тупурайнен от финландското председателство на Съвета, цитиран от BTV.      Общо 25 от 28 държави в ЕС са подкрепили определянето на дата, уточни на пресконференция еврокомисарят по въпросите на съседството Йоханес Хан.   Позицията на България е подкрепа, но с условия - да бъдат решени спорните исторически въпроси.\r\nСега въпросът се прехвърля към държавните и правителствените ръководители на ЕС, които ще заседават в Брюксел в края на седмицата.  За пръв път въпросът ще бъде обсъден на най-високо равнище, посочи Тути.\r\nПо думите на Хан ще бъде обезсърчаващо, ако Европейският съвет също не вземе положително решение. Еврокомисарят призова двете държави и техните граждани да не се разколебават за пътя си към ЕС. Според него Скопие и Тирана трябва да се готвят за начало на преговорите с глави 23 и 24, свързани с върховенството на закона.   Мисля, че допринесох много и днес съм много разочарован, заяви Хан. Той се извини на гражданите на двете държави, че днес няма добра новина. Все още вярвам, че тази седмица може да има положителен резултат.    Обикновено държавите, приети в ЕС, са сдържани към продължаване на разширяването на Общността, обясни той.\r\nПо-рано стана ясно, че са били тежки. Франция не е променила позицията си и обявила, че на този етап е твърдо против. Холандският външен министър също е подчертал, че Република Северна Македония и Албания не са готови за начало на преговори за еврочленство.\r\nЗатова Финландия, която председателства ЕС в момента,  официално е поставила на масата разделянето на преговорния процес на двете страни. Предложението обаче било посрещнато със скептицизъм, който в крайна сметка блокирал преговорите на външните министри.    ", "date": "2019.10.15", "title": "Без решение за членството на Северна Македония и Албания, лидерите на ЕС поемат казуса"}
{"url": "https://www.actualno.com/cars/bitkata-v-sirija-otvarja-vratata-na-bylgarija-za-volkswagen-news_1385154.html", "text": "       е заплаха за завода на Volkswagen в Турция. \"Много е възможно Турция да не получи тази . Тя може да бъде за неопределено време – например с години, тъй като военната операция и резултатите от нея няма да бъдат забравени бързо\", каза бившият министър на икономиката Николай Василев пред .      Според Василев случилото се е очаквано и логично. И преди офанзивата в Сирия, около южната ни съседка имаше доста проблеми и въпросителни, а сега ситуацията е още по-притеснителна.   В последните седмици избора на германския концерн, припомняйки и се съмняваха в законността на сключената сделка. Volkswagen дори заради нарушаване на правилата на ЕС.   Офанзивата в Сирия може да разколебае Volkswagen да построи новия си завод именно в Турция, отбелязва германското списание Spiegel.\r\nРъководителите на концерна на практика замразиха инвестицията, като за неопределено време. От Volkswagen дадоха да се разбере, че внимателно следят случващото се около турската офанзива.   \"При създалата се обстановка вече не може да става дума за гласуване в полза на Турция и за известно време няма да има подписване на договори\", пише Handelsblatt, като се позовава на източници от компанията.    Това дава , която до последно също бе в . \"Отлагането на инвестицията в Турция не означава, че автоматично България ще я получи, но \", отбеляза Василев.\r\n\"Нашите институции , резултатът от нея ще бъде или тази инвестиция на Volkswagen, или , може би свързана с друг автомобилен завод\", убеден е той.  ", "date": "2019.10.15", "title": "Битката в Сирия отваря вратата на България за Volkswagen?"}
{"url": "https://www.actualno.com/europe/bashta-i-sin-avstrijci-prodavali-oryjie-na-kamorata-news_1385166.html", "text": "      Австрийски магистрати осъдиха във вторник баща и син за доставка на стотици незаконни оръжия на в Италия.      Присъдите на съда в Клагенфурт са 24 месеца затвор за 74-годишния баща и 20 месеца затвор за 48-годишния син.   Те бяха признати за виновни за доставката през 2011 г.  на 820 пистолети и десетки автомати Калашников.\r\nКогато започна процесът, двамата отрекоха да са се занимавали умишлено с мафията, настоявайки, че са мислили, че работят със \"търговци на зеленчуци\".  Двойката все още може да обжалва присъдата.\r\nПрокурор в Неапол обяви през март, че Италия и Австрия са разбили международен пръстен за , който снабдява Камората с оръжия, за да започне война с други кланове.   Целогодишното италианско разследване доведе до арестите на 22 души, включително бащата и сина от Австрия и няколко куриери на Камората.    Камората е една от трите основни организирани престъпни групи, заедно с Коза ностра в Сицилия и Ндрангетата, съсредоточена в района на Калабрия. ", "date": "2019.10.15", "title": "Баща и син австрийци продавали оръжие на Камората"}
{"url": "https://www.actualno.com/dobrich/jordan-jordanov-upravlenieto-ni-e-silno-a-ne-silovo-news_1385128.html", "text": "      Йордан Йорданов е най-младият кмет на Добрич в цялата история на града - нямаше навършени 29 години, когато пое управлението на столицата на Златна Добруджа. Преди кметския пост натрупа административен опит като заместник областен управител. С дипломи от Schiller International University, САЩ специалност  MBA-International Business; УНСС, специалност „Икономика.\" Към биографията му може да се прибави фактът, че е бил Финансов анализатор в JPMorgan Chase, САЩ; Бизнес и инвестиционен специалист в MID-Atlantic Finance и Bank of Americ,  САЩ; Кредитен специалист в Хипо-Лизинг Член на UNA Tampa Chapter.      Преди 4 години той обяви, че ще работи за промяна в родния си град. \r\n\"Промяна определено постигнахме. Тя беше съпроводена с изпълнението на тежки проекти и вземането на отговорни решения\", сподели той пред .\r\n\"Ако мога да отделя няколко неща, които наистина са най-важната база за продължаване на промяната, това е на първо място . В това число включвам както общинските служители, така и гражданите на Добрич. Поставям тази промяна на първо място, защото все още има хора, които ми казват, че „ “.\", споделя още той.  Заради тази дистанция в общината са въведени открити приемни дни по кварталите и публичните отчети, за да могат жителите на Добрич л .\r\n\"Истината, е че стандартните приемни дни в сградата на администрацията не са достатъчни, те са тромави и изискват време, за да се постави въпросът. Сега за никого не е изненада да видят кмета или екипа му на терен. Администрацията работи спокойно, защото знае, че е партньор на кметския екип. Нашето управление е силно, а не силово.\", посочва Йорданов.\r\nКато друго важно постижение на своя екип той описва .    \"Недопустимо е да има улици, тротоари, междублокови пространства, . В това число включвам и квартални детски градини, ясли, площадки за спорт и игра. Има още толкова много работа в тази посока, но за всички вече е факт, че в детските градини няма помещения за деца без подменена дограма, на много места те са санирани, освежени и ремонтирани. Детските ни ясли имат добре оборудвани дворове с детски съоръжения. Цялостно асфалтирахме над 45 улици, голяма част от тях са в кварталите.\", споделя кметът на Добрич.\r\nСпоред него отношението на местната власт към бизнеса също е важно. Забележителен е фактът, че за четири години .\r\nЙорданов смята, че основната заслуга за това не е само на общината, защото \"бизнесът сам решава къде да инвестира капиталите си\".\r\n\"Това, което ние като администрация правим ежедневно, е , да работим коректно с всички. Да приемаме фирмите като наши партньори, независимо дали те са големи или малки. Като пример, че всеки работещ ни е важен, мога да посоча факта, че .Това бяха хората, които ежедневно се движеха по уличната мрежа, докато тя се ремонтираше. А строителният процес винаги е труден, с магическа пръчка не става. Това, което успяхме да променим, е и вярата на хората, че промяна може да има.\", изтъква той.\r\nЙордан Йорданов определя, че е приел като най-трудна задачата , че е възможно в Добрич да започнат \"да се случват нещата\".   \"В последните месеци работим за чисто инфраструктурна промяна на района на пазара. Търговците там многократно ни казват, че са и не вярват, че това може да се случи. Всички ние знаем какво е състоянието на тази част от центъра на Добрич, в какъв вид посрещаме гостите на града, идващи от автогарата, в какви условия работят нашите производители и търговци. Оказа се, че не проектирането и осигуряването на финансирането е най-трудната задача. По-трудно беше да покажем с действията си, че тази променяна е възможна.\", споделя в заключение градоначалникът. ", "date": "2019.10.15", "title": "Йордан Йорданов: Управлението ни е силно, а не силово"}
{"url": "https://www.actualno.com/politics/moje-li-da-razchita-borisov-na-dogovorkata-si-s-erdogan-news_1385145.html", "text": "              През 80-те години на миналия век властта в София панически се страхува, че Турция може да нападне България. През 2019 година българските управляващи се страхуват, че Турция може да „пусне\" сирийските бежанци. Турският президент Ердоган заплаши, че ще отвори вратите към Европа за 3,6 милиона сирийски бежанци, ако ЕС не ограничи критиките си към Анкара заради и не спре да окачествява офанзивата като “нашествие”.    От няколко години насам Ердоган периодично залага на тази заплаха, а сякаш охотно я подсилва за вътрешна и външна употреба. Затова и сега заяви, че на срещата на ЕС тази седмица ще настоява пред европейските партньори да спрат с нападките срещу Турция. “Защото Брюксел е далече, а турската граница е тук. И там стоят близо 4 милиона бежанци. Нито лагери, нито ограда, нито каквито и да е мерки могат да ги спрат, ако започнат да идват със стотици хиляди”, каза Борисов.  Не закъсня и реакцията на вицепремиера Красимир Каракачанов. През 2016 година той разкритикува Ердоган, че сам е организирал опита за преврат, за “да отстрани всички неудобни противници на неговия ислямистки режим”. Днес като военен министър Каракачанов обясни как при голяма бежанска вълна България ще бъде “на топа на устата” и как не е в неин интерес “да играе ролята на инициатор на санкции или остри позиции”. Непроменено твърда е останала май само позицията му към .\r\nПогледнато от камбанарията на “Александър Невски”, избраната от Борисов политика на снишаване спрямо Турция изглежда държавническа. България предава на Турция предполагаеми гюленисти. Предава ѝ също предполагаеми членове на Кюрдската работническа партия ПКК. А освен това не допусна ограниченията в Закона за вероизповеданията, които щяха да спрат финансирането на българските мюфтийства от турския Дианет.   Какво получава в замяна? Докато Гърция е подложена на неимоверен мигрантски натиск, на българо-турската граница проблеми няма. „Правя всичко възможно да сте спокойни\", увери тези дни премиерът Борисов. И припомни, че много често, когато Европа е била против Ердоган, “само аз съм отивал при него”. Този път нищо не опровергава думите му. Още през 2015 година Борисов подкрепи идеята на Ердоган за създаване на “зона за сигурност” в Сирия. Българският премиер дори я представи на среща на върха в Брюксел, където обаче не срещна одобрение. Същото е май и сега. Миналата седмица председателят на Еврокомисията Жан-Клод Юнкер предупреди, че ако планът на Анкара предвижда обособяване на такава зона, Брюксел няма да даде нито стотинка.     Няма съмнение какво означава т.нар. - изтласкване на кюрдите и заселване на стотици хиляди сирийски бежанци от Турция. Така етническият баланс ще бъде променен - населените с кюрди турски провинции край границата със Сирия вече няма да граничат с кюрди от другата страна. И още нещо: Анкара представя настоящите военни действия като продължение на операциите “Щит на Ефрат” и “Маслинова клонка”, а прокламираната цел е регионът да бъде освободен от Силите за самоотбрана на сирийските кюрди и от терористите на “Ислямска държава”, както пише проправителственият Daily Sabah. Така Турция на практика поставя знак за равенство между Силите за самоотбрана, които помогнаха за освобождаването на региона от ислямистките групировки, и същите тези радикални ислямисти, срещу които воюваха кюрдските отряди.\r\nКазано накратко: времената се променят, но страхът от Анкара явно си остава. Независимо че България и Турция днес членуват в един и същ военен съюз - НАТО. А “ясната договорка” на Борисов с Ердоган ще е ден до пладне, ако Анкара наистина „пусне\" сирийски бежанци към европейските граници.   ", "date": "2019.10.15", "title": "Може ли да разчита Борисов на договорката си с Ердоган?"}
{"url": "https://www.actualno.com/balkani/pregovori-za-bydeshtoto-pravitelstvo-na-kosovo-news_1385159.html", "text": "       започна предварителни разговори за състава на бъдещия кабинет, съобщава агенция „Ина”, цитирана от БГНЕС. Източници от движението твърдят, че вече са определени имената на част от потенциалните министри.      Според Курти, три основни министерства трябва да бъдат ръководени от представители на неговата партия: на финансите, на здравеопазването и на вътрешните работи.   Професорът по макроикономика Бесник Бесими е вероятният бъдещ министър на финансите. За министър на здравеопазването се спряга Арбен Вития.\r\nДве имена се спрягат за силовото Министерство на вътрешните работи - Глаук Конюфца и Реджеп Селими.  Вече се появиха съобщения в медиите, че движение „Самоопределение” и Демократичната лига на Косово (ДЛК) са готови с , в което са разпределени бъдещите министерски постове. Твърди се, че екипи на двете победили в изборите политически сили вече работят и по управленската програма.\r\nСпоред споразумението, „Самоопределение” и ДЛК са се договорили за разделяне на министерските и заместник-министерските постове. Председателят на парламента ще бъде от ДЛК. Съгласно споразумението, първият вицепремиер в правителството, ръководено от Албин Курти, също ще бъде от ДЛК.   Очаква се да бъдат обединени с Министерството на външните работи.     ", "date": "2019.10.15", "title": "Преговори за бъдещото правителство на Косово"}
{"url": "https://www.actualno.com/europe/tejki-pregovori-v-luksemburg-shte-razdeljat-li-severna-makedonija-i-albanija-v-pytja-im-kym-es-news_1385134.html", "text": "      Министрите по европейските въпроси на страните в ЕС обсъждат в  Люксембург дали да започват преговори за членство с Албания и  Северна Македония. Очаква се в края на седмицата лидерите на Общността да вземат финално решение по казуса.      Франция не е променила позицията си и обяви, че на този етап е твърдо против. Холандският външен министър също смята, че Република Северна Македония и Албания не са готови за начало на преговори за еврочленство.   Затова след първия кръг от разговори между държавите-членки на ЕС, Финландия официално постави на масата разделянето на преговорния процес на двете страни , съобщават дипломатически източници в Люксембург.\r\nИнформацията е потвърдена от три страни-членки на ЕС, но френски дипломатически източници твърдят, че няма „почти никакъв шанс“ Франция да приеме и това предложение, предава МИА. Според информацията, френският външен министър е заявил, че е категорично против започването на преговори с която и да е от двете държави, докато няколко други държави-членки имат \"по-голям проблем с Албания\", отколкото със Северна Македония.  Предстои втори кръг от преговорите между делегациите днес, които разполагат с около час за обмисляне и подготовка на своите позиции след предложението да се разделят страните.\r\nВъпросът е дали Франция ще бъде изолирана в противопоставянето си на започването на преговори със Северна Македония или дали Холандия ще я подкрепи.   Дипломатически източник в Люксембург твърди, че има различия между министъра на външните работи на Холандия Стеф Блок и холандския премиер Марк Рюте по въпроса - единият е за разделяне, а другият не. Страната има време да стикова позицията си.    Сигналите от други лагери са положителни. Според дипломатически източници има тенденция дори в Италия и Гърция да приемат раздялата на Тирана и Скопие.\r\nБългария се показа много по-твърда около възможността за разделяне и се очаква да поиска въвеждането на условия, свързани с двустранните отношения, за първата междуправителствена конференция, ако има такава, пише БГНЕС.\r\nВ началото на месеца бъдещият председател на ЕС Урсула фон дер Лайен, настоящият - Жан-Клод Юнкер, председателят на Европейския съвет Доналд Туск и председателят на Европарламента излязоха със съвместно становище, в което казват, че двете страни са изпълнили това, което се иска от тях и призовават държавите членки да подкрепят започването на преговорите за присъединяване, припомня БНТ.    ", "date": "2019.10.15", "title": "Тежки преговори в Люксембург: Ще разделят ли Северна Македония и Албания в пътя им към ЕС?"}
{"url": "https://www.actualno.com/starazagora/starozagorskoto-vik-shte-vloji-nad-122-miliona-vyv-vodna-infrastruktura-news_1385157.html", "text": "      Договор за изграждане на водоснабдителна система и канализационни мрежи в обособената територия, обслужвана от ВиК ЕООД - Стара Загора, подписаха днес министърът на околната среда и водите Нено Димов и инж. Румен Райков, управител на дружеството, съобщават от пресцентъра на министерството. Размерът на инвестицията е над 122 милиона лева , от които над 89,7 милиона лева е безвъзмездна финансова помощ по Оперативна програма \"Околна среда 2014-2020 г.\".      C изпълнeниeто нa пpoeктa за агломерации 226 хиляди души в Стара Загора, Казанлък, Раднево и Чирпан щe имaт получат по-дoбро вoдocнaбдявaнe. Предвижда се да бъдат изградени 100 километра нови външни водопроводи и вътрешна водоснабдителна мрежа.   Инвестициите ще осигурят и технологично-машинно оборудване в Пречиствателна станция за отпадни води - Стара Загора, за да се повиши ефективността в експлоатацията на съоръжението и по този начин да се намали количеството на инфилтрираните и ексфилтрираните отпадъчни води на входа на пречиствателната станция.\r\nРеализацията на проекта, която ще продължи 49 месеца, ще осигури по-добро функциониране и управление на елементите на водоснабдителната система, с което се очaквa зaгyбитe нa вoдa във водопроводната мрежа дa нaмaлeят c 14 процента .   ", "date": "2019.10.15", "title": "Старозагорското ВиК ще вложи над 122 милиона във водна инфраструктура"}
{"url": "https://www.actualno.com/plovdiv/plovdivskijat-rajon-severen-oficialno-e-s-nov-kmet-news_1385168.html", "text": "      Пловдивският общински съвет избра Красимир Асенов за кмет на район \"Северен\". Той ще е начело на района до избора на нов кмет на вота на 27 октомври. Решението бе подкрепено от 34 общински съветници , 10 гласуваха \"въздържал се\".      До днешната извънредна общинска сесия се стигна, след като досегашният кмет Ральо Ралев подаде оставка. Той бе арестуван в края на май и прекара три месеца в ареста, като бе освободен под парична гаранция в началото на септември. През цялото това време Ралев беше в отпуска, която прекъсна преди седмица, за да се оттегли официално от поста.    . Cпoрeд прoкурaтурaтa cтрoитeлeн прeдприeмaч oт Плoвдив e бил изнудвaн зa 60 000 лeвa , зa дa му бъдe издaдeнo рaзрeшитeлнo зa cтрoeж в рaйoн \"Ceвeрeн\". ", "date": "2019.10.15", "title": "Пловдивският район \"Северен\" официално е с нов кмет"}
{"url": "https://www.actualno.com/crime/gdbop-vleze-v-ofisite-na-bfs-news_1385181.html", "text": "      Офисите на Българския футболен съюз (БФС) в \"Бояна\" бяха \"посетени\" преди минути от специализираните части на ГДБОП, съобщи Sportal.bg.      30 униформени служители на службата влязоха в сградата на Съюза. Достъпът на медиите е ограничен и започва проверка.   По информация на БНТ се разследват двама съдии. Събират се доказателства за уговаряне на мачове и корупция от страна на съдийската комисия.\r\nКакто е известно, по-рано днес като президент на Футболния съюз, която му беше поискана от премиера Бойко Борисов.    ", "date": "2019.10.15", "title": "ГДБОП влезе в офисите на БФС"}
{"url": "https://www.actualno.com/goodnews/s-pari-ot-kapachki-kupiha-kuviozi-na-bolnicite-v-madan-asenovgrad-i-momchilgrad-news_1385085.html", "text": "      Не можем да ви опишем каква радост изпитваме всеки път, когато вече можем да обявим къде ще дарим следващите кувьози, които успяхме да осигурим с общи усилия - ваши и наши. Следващите три отиват в болниците в Мадан, Асеновград и Момчилград, съобщиха от „Капачки за бъдеще“.      „За който не знае - Мадан се намира дълбоко в Родопите и отговаря за община от над 50 000 души, които обаче са разпръснати в множество села, често пътят до които е трудно проходим. Наличният в болницата кувьоз е от 1990-та година и вече е почти напълно негоден.Затова и често се налага бебета да се транспортират на задната седалка на някоя лека кола, увити само в одеало … или да се чака транспортен кувьоз от най-близката окръжна болница. Понякога в продължение на 3-4-5 часа. Чудесно е, че това повече няма да се случва, понеже болницата ще получи чисто нов модерен транспортен кувьоз, благодарение на вас“, се казва още в съобщението. В Асеновград пък в момента имат четири кувьоза. Три от тях обаче стават единствено за музейни експонати, понеже два са от 1975-та и един е от 1981-ва. Слава Богу, имат един дарен, който е от след 2000-ната година, но понякога и той не е достатъчен.  Добрите новини са, че скоро и той няма да бъде сам, понеже Асеновград ще получи нов стационарен кувьоз.\r\nИ третата болница, която ще получи нов кувьоз, е в Момчилград, където наличният транспортен кувьоз е от 1990-та и вече не може да се ползва безопасно за транспортиране на бебенца … но и това съвсем скоро ще се промени! – заявяват организаторите на кампанията. ", "date": "2019.10.15", "title": "С пари от капачки купиха кувьози на болниците в Мадан, Асеновград и Момчилград  "}
{"url": "https://www.actualno.com/burgas/pyrvite-mashinite-za-zarejdane-na-karti-za-gradskija-transport-shte-zarabotjat-do-dni-v-burgas-news_1385053.html", "text": "      Вендинг машината, която се намира на спирката до Държавна Опера Бургас, е проверена от специалисти и е първата, която ще заработи в града до края на тази седмица . За улеснение на пътуващите такива устройства са монтирани и по други големи спирки на градския транспорт. По този повод разговаря с управителя на Бургасбус инж. Петко Драгнев: “Машината до Операта е проверена, работи и имаме уверението на специалистите, че до края на седмицата ще може да се ползва. В момента се прави профилактика. Другите две машини за зареждане на карти за градския транспорт се намират на спирките в района на УМБАЛ – Бургас в комплекс „Зорница“. И на тях се прави профилактика. Чакахме НАП да лицензира системата за да сме сигурни, че ще се отчитат всички приходи“.      От вендинг машините гражданите ще могат да си зареждат закупените предварително пластик карти . Това се отнася за редовните карти, които са без преференции. Картите на правоимащите ще се зареждат както до сега в Транспортна къща, на автогарите „Юг“ , „Запад“ и комплекс „Меден Рудник“.\r\n„От вендинг машина ще може да си закупите и карта, която е с определен брой пътувания, например 5-10, или карта само за деня на определена сума. Когато парите в този вид карти се изчерпят, те не могат повече да се зарежда и се унищожават. Докато електронните карти, които са без преференции, могат да се зареждат чрез вендинг машините неограничен брой пъти“, обясни още Петко Драгнев.\r\nТой добави, че не се очаква промяна в цените на билетите и в разписанията на автобусите. „Надграждаме още малко тази система, за да работи нормално и да могат бургазлии и гостите на града да се ориентират по-лесно и да имат по-голям избор на пътуване и на таксуване в градския транспорт“, казва управителят на фирмата превозвач.  По отношение на картите за пенсионери и не са ли по-скъпи от тези в други градове в страната Драгнев коментира: „В Бургас пенсионерите в момента пътуват на цена около 30 стотинки за едно пътуване с пластик картите и могат да ползват всички автобуси в града, а не само една линия. Докато в други градове си купуват карта от 2 лева, но тя е само за една линия. Тук който автобус дойде на спирката и е в дестинация която устройва пътуващия пенсионер, той може да се качи“.\r\nНа въпрос на , кога бургазлии ще използват екобуси, Драгнев отговори така:“Процедурата за доставка на 56 броя електрически автобуси тече в момента. До края на месец октомври се събират офертите и през ноември ще започне да работи комисията по оценка на участниците“.\r\nБургас има нужда от по-чист въздух и се очаква електрически автобуси да бъдат крачка в тази посока.     ", "date": "2019.10.15", "title": "Първите машините за зареждане на карти за градския транспорт ще заработят до дни в Бургас"}
{"url": "https://www.actualno.com/society/bhk-prizovava-za-razrabotvane-na-strategija-za-borba-s-rasizma-news_1385113.html", "text": "      Българският хелзинкски комитет посреща с дълбоко разочарование, но без изненада грубите расистки прояви по време на на 14 октомври 2019 г. от квалификационната фаза за европейския футболен шампионат Евро 2020. Това се каза в официално становище, изпратено до медиите. Ето и пълният текст на писмото:      \"Изненада липсва, тъй като подобни прояви не са просто част от ежедневието по българските стадиони. Напротив, в българското общество е добре известен от години проблемът с расистките, хомофобски и неофашистки или неонацистки настроения и движения сред българските футболни агитки. Добре известно е, също така, участието на тези групи в редица събития, несвързани със спорта — от провокации по време на протести, до погроми над уязвими общности на роми, на бежанци и мигранти и на ЛГБТИ хората.   Случилото се вчера е само последна и много видима проява на този проблем. То представлява не просто тежък удар по международната репутация на България, а предупредителен сигнал за растящия и задълбочаващ се проблем с радикализацията сред ултранационалистически, крайно десни групи.\r\nОтговорност за това носи не само цялото ръководство на спорта в България, но и всички институции, които от години неглижират както ангажирането на отговорността на правонарушителите при подобни прояви, така и мерките по превенция на националистическата радикализация.  В светлината на това бихме искали да посочим, че съгласно чл. 4 от Международната конвенция за ликвидиране на всички форми на расова дискриминация, българската държава се е задължила да въздигне в престъпление предоставянето на каквато и да е помощ за расистка дейност, включително финансирането ѝ.\r\nПаралелно с това приетата от българското правителство Стратегия за противодействие на радикализацията и тероризма (2015 – 2020 г.) е документ, изцяло фокусиран върху радикализацията и тероризма свързани с ислямисткия радикализъм, която разбира тези опасности като предимно външни, свързани с миграционни потоци и с изповядването на исляма, но по никакъв начин не адресира и дори не споменава националистическия десен екстремизъм.   Този подход на апатия и отричане на проблемите е стройно поддържан от редица правителства през последните две десетилетия и е несъмнено част от факторите, довели до разрастването на проблема.    Ето защо призоваваме за разработване на стратегия за борба с расизма, ксенофобията и хомофобията в спорта, както и мерки за активното въвличане и поемане на ясно определени отговорности в този процес от страна на спортните клубове и клубовете на техните привърженици.\r\nСъщевременно много медии разпространиха кадри от вчерашните събития, на които ясно се виждат лицата на част от тези, които извършват нацисткия поздрав „зиг хайл“ с изпъната ръка. Предвид това, призоваваме органите на прокуратурата и полицията да предприемат необходимото за установяване на самоличността на тези лица и ангажирането на отговорността им.\" ", "date": "2019.10.15", "title": "БХК призовава за разработване на стратегия за борба с расизма"}
{"url": "https://www.actualno.com/balkani/belgrad-e-blokiran-zaradi-stachka-na-taksimetrovi-shofiori-news_1385165.html", "text": "      Трафикът в сръбската столица е блокиран във вторник в резултат на протестна акция на белградски таксиметрови шофьори срещу сръбския аналог на услугата Uber – CarGo, предава агенция TACC, цитирана от \"Фокус\".      Участниците в акцията влошиха ситуацията, като удължиха времето на блокиране на улиците до началото на вечерния час-пик. Протестът започна в 14:00 часа местно време (15:00 часа българско време) и ще продължи до 17:00 часа (18:00 часа българско време). Таксиметровите водачи не извършват превози и и не приемат заявки.   Общественият транспорт в града не работи, автобусите са паркирани по улиците, шофьорите чакат края на протестната акция, за да продължат да работят.\r\nВ момента в Белград се провежда 141-тото събрание на Интерпарламентарния съюз. Осигуряването на безопасността на делегациите води до още по-голямо усложнение на транспортната ситуация.  Според съществуващия закон, в Сърбия броят на лицензите за таксиметровите шофьори е ограничен, което води до високи цени на услугата. В резултат на това превозвачите без лиценз са залели пазара. Според експерти около 300 хиляди души са се регистрирали за CarGo в Сърбия, а около 5 хиляди шофьори работят в системата.\r\nПротестиращите твърдят, че възнамеряват да блокират улиците всеки ден от 13 до 15 часа. Според тях протестът ще продължи, докато съществуващият закон не бъде приложен на практика.    ", "date": "2019.10.15", "title": "Белград е блокиран заради стачка на таксиметрови шофьори"}
{"url": "https://www.actualno.com/europe/taneva-neka-da-obsydim-uslovijata-za-malkite-stopani-news_1385112.html", "text": "      „За България обвързаната подкрепа е един от приоритетите в Реформата на (ОСП) 2021-2027 г. Тя е средство за осигуряване на предвидимост в нивата на доходите на земеделските производители, за предпазване от ценовите колебания и пазарната несигурност“. Това каза министърът на земеделието, храните и горите по време на заседанието на Съвета на ЕС по земеделие и рибарство в Люксембург, съобщиха от МЗХГ.      По думите й, въпреки настоящото изменение на проекта на регламента за Стратегическия план за запазване на настоящите финансови нива на обвързаната подкрепа (13%+2%), позицията на България е, че трябва да се прояви по-голяма амбиция за приемане на по-високи нива на този вид подпомагане. Това се налага поради използването на по-голям финансов ресурс, който ще има положителен ефект за развитието на селските райони, запазването и създаването на работни места.   Обвързаната подкрепа и преходната национална помощ са взаимно свързани. Това са схеми, които гарантират социалната и икономическа устойчивост на земеделските стопани в секторите „Животновъдство“ и „Плодове и зеленчуци“. Съчетани с високата екологична амбиция, те водят до цялостното изпълнение на целите на Общата селскостопанска политика (ОСП).\r\nПо отношение на екосхемите, позицията на България до момента е била в полза на доброволното им прилагане. Земеделският министър обясни, че бихме могли да проявим гъвкавост и да подкрепим задължителността на екосхемите за държавите членки. Целта е постигането на екологична устойчивост, но настояваме и за достигане на по-амбициозен компромис по въпросите, които водят до икономическа и социална устойчивост на сектора.  Министър Танева е категорична, че е необходимо е да продължим да обсъждаме , отчитайки уязвимостта им. За политиката на България е важно да се запази съществуващият подход малките ферми да бъдат изключени от контрола по условността.\r\nПо отношение на секторните интервенции, България оценява усилията в търсене на компромис по отношение определянето на екологичния праг за организации на производителите (ОП) на плодове и зеленчуци. Този амбициозно екологизиран подход не е ефективен за характерните за България ОП с ниски обороти. Причината е, че ще доведе до намаляване на интереса към сдружаване в страната и затова трябва да бъде запазен настоящият праг от 10 %.    ", "date": "2019.10.15", "title": "Танева: Нека да обсъдим условията за малките стопани"}
{"url": "https://www.actualno.com/crime/marinov-advokatyt-na-polfrijman-e-vnesyl-iskane-toj-da-byde-osvoboden-ot-busmanci-news_1385046.html", "text": "      Адвокатът на Джок Полфрийман е внесъл искане той да бъде освободен от Бусманци и да отиде на външен адрес. Това заяви министърът на вътрешните работи Младен Маринов, предаде репортер на БГНЕС.      Процедурата е в ход, трябва да се изпълнят определени изисквания, за да се случи това. Чакам да разбера дали условията са изпълнени и ако са изпълнени, ще спазим процедурата, добави Маринов.   Позицията на - Калин Ангелов е ясна: \"Клиентът ми стои без правно основание в Бусманци. Има издадена заповед за експулсация и той трябва да бъде изведен от страната. Основанието да бъде задържан тук, аз все още не съм го видял. Няма кой да следи дали ВКС си спазва сроковете. Решенията му могат да бъдат просрочени с месеци.\"\r\nГлавният прокурор , че ако Полфрийман получи паспорт – остава на свобода, но в страната. Запитан на какво основание австралиецът Полфрийман е в центъра за мигранти в Бусманци, Цацаров заяви, че законовото основание не е свързано с правомощията на прокуратурата и че центърът се управлява от дирекция „Миграция“ към МВР. По думите му, основанието Полфрийман да се намира в центъра за настаняване е липсата на валидни документи за самоличност, които са извадени от австралийската страна.  БГНЕС припомня, че на 7 октомври 2019 г. Върховният касационен съд(ВКС) проведе заседание, на което стана ясно, че до 2 месеца магистратите ще произнесат решението си за съдбата на Джок Полфрийман.\r\nВКС трябва дареши дали да уважат решението на тричленния съдебен състав, начело с Калин Калпакчиев. Той реши да пусне Полфрийман преди да е излежал пълната си присъда, тъй като прецени, че се е поправил. Тогава съдът се позова на мнение от председателя на Български Хелзинкски комитет Красимир Кънев, който обаче заяви, че не е изразявал положително становище за Полфрийман, а за дейността му в затвора.   Председателят на Касационния съд магистратите да излязат възможно най-бързо с решение по казуса. \"Във връзка със спекулациите, че  австралийският гражданин е лишен от право на свободно придвижване заради  предстоящото решение на Върховния касационен съд (ВКС), призовавам  съдебния състав с председател и докладчик Жанина Начева и неговите  членове Бисер Троянов и Надежда Трифонова максимално да съкратят срока  си за произнасяне по този елементарен, от правна гледна точка, казус, за  да се сложи край на това беззаконие и произвол – тежък удар върху  имиджа на страната ни. По този повод със съгласието на състава бе  изтеглена и датата на заседанието, защото ВКС не бива да участва в  създаването на предпоставки за осъдителна присъда в Европейския съд по  правата на човека. Призовавам Ви, уважаеми съдии, да поемете Вашата  отговорност, защото срамът от грубото потъпкване на българските закони  няма да е само Ваш, а на цялата институция.\"    Междувременно се появи видео в социалните мрежи -запис на фаталната вечер, който поставя въпроси за версията на прокуратурата. Записът можете да  ", "date": "2019.10.15", "title": "Маринов: Адвокатът на Полфрийман е внесъл искане той да бъде освободен от Бусманци"}
{"url": "https://www.actualno.com/shumen/otnovo-afrikanska-chuma-po-svinete-v-shumensko-news_1385178.html", "text": "      Нови положителни проби за в Шуменско са взети от диви свине, отстреляни по време на ловен излет край селата Сини вир и Венец, предаде кореспондентът на БГНЕС в региона. Това е поредният случай на заболяването, установен при диви животни.      Във върбишкото село Менгишево бяха открити 19 трупа на глигани, а пробите, взети от тях показаха наличие на Африканска чума. Това наложи обработване на периметър около огнището и създаване на зони за безопасност.   Според инж. Муса Кязъм, директор ДГС-Върбица, всеки ден има присъствие на служители на Държавно горско стопанство Върбица, които извършват претърсване в подзона А.\r\nИзвън подзона А по график ще се извършват претърсвания съвместно с Ловно-рибраското дружество Велики Преслав.  Дни след това при редовен ловен излет са отстреляни диви прасета, чийто проби също се оказали положителни.\r\nЖивотните са убити от ловци на 90 километра южно от първото огнище.   Петко Шареноков, зам. Областен управител Шумен, съобщи, че животните са убити в района на рибарските дружинки край Венец и Сини вир.    Пробите на убитите животни са положителни, съобщи д-р Катя Райкинска от ОДБХ-Шумен.\r\nПрез миналата седмица имаше положителни проби и от от порода „Източнобалканска свиня“ в Смядово\r\nБГНЕС припомня, че това е третият случай на болестта в стада в региона, като вече са загробени близо 250 животни.   Преди около седмица министърът на земеделието съобщи пред журналисти, че е отминал пикът на заболяването от африканска чума по свинете, но кризата остава. „ В последните 22 дни няма нито едно регистрирано огнище на заболяване. От 1 август до момента са регистринати само 4 огнища от всички 35“, каза тогава Танева. ", "date": "2019.10.15", "title": "Отново Африканска чума по свинете в Шуменско"}
{"url": "https://www.actualno.com/society/styrling-pozdravi-borisov-za-dejstvijata-mu-sled-macha-video-i-snimki-news_1385110.html", "text": "      Голямата звезда на английския футбол Рахийм Стърлинг поздрави българския премиер Бойко Борисов, след като той поиска оставката на президента на Българския футболен съюз Борислав Михайлов. Крилото на Манчестър Сити е един от най-изявените борци с расизма по стадионите, като често заема позиция по темата.      Интересно е да се отбележи, че \"Sky Sports\", както и още няколко английски издания, разчитат призива на Борисов към Михайлов като следствие на расистките обиди, на които бяха подложени английските национали с по-тъмен цвят на кожата.    Стърлинг коментира новината, че премиерът Бойко Борисов е поискал оставката на  Борислав Михайлов. \"Това е правилното действие, поздравления г-н  Борисов\", публикува в Twitter английският национал.    Вчера Стърлинг се разписа с два гола за победата на Англия над България с 6:0 на Националния стадион \"Васил Левски\", а феновете го покдрепиха със скандирания: \"Кой вкара гол в мрежата на расистите? Рахийм Стърлинг.\"  След това Стърлинг не пропусна да коментира неприятните сцени на расизъм по трибуните, които доведоха до двукратното спиране на мача за няколко минути.       В Twitter Стърлинг първо напусна подигравателен пост спрямо българския селекционер Красимир Балъков, след като преди вчерашния двубой Балъков заяви, че в Англия има по-голям проблем с расизма, отколкото в България.  Бързоногият футболист не спести критиките си и към феновете по трибуните, които правеха расистки подвиквания. \"Тъжно ми е, че България е представена от такива идиоти по стадиона. Тъй или иначе спечелихме с 6:0, свършихме си работата. Безопасно прибиране у дома за нашите фенове, и момчета, вие се справихте добре.\", написа Стърлинг.   А как премиерът на президента на БФС Борислав Михайлов мотеже да прочетете в тази статия. Междувременно, стана ясно и че Михайлов .       ", "date": "2019.10.15", "title": "Стърлинг поздрави Борисов за действията му след мача (ВИДЕО И СНИМКИ)"}
{"url": "https://www.actualno.com/europe/boris-djonsyn-rasizmyt-na-macha-bylgarija-anglija-beshe-otvratitelen-news_1385105.html", "text": "      Британският премиер Борис Джонсън осъди остро расистките прояви на българските фенове по време на вчерашния мач между България и Англия в София.      Англичаните спечелиха квалификацията за Евро 2020 с 6:0, но двубоят бе помрачен от расистки скандирания от трибуните през първото полувреме, заради които на два пъти срещата бе прекъсната от главния рефер от Хърватия Иван Бебек.   \"Расизмът, който чухме и видяхме вчера, бе отвратителен и няма място във футбола или където и да е другаде\", се казва в изявление на официалния говорител на Джонсън.\r\n\"Английските футболисти и треньори демонстрираха страхотна чест и премиерът ги поздравява. Играчите бяха жертва на жалки атаки. УЕФА трябва да приеме фактите. С това петно на футбола не се действа адекватно.  Расизмът и дискриминацията трябва да бъдат изхвърлени от футбола веднъж завинаги. Подкрепяме искането на Футболната асоциация за спешно разследване и тежки санкции. Ще пишем до УЕФА с искане това да се извърши бързо\", допълни говорителят на Борис Джонсън. ", "date": "2019.10.15", "title": "Борис Джонсън: Расизмът на мача България - Англия  беше отвратителен "}
{"url": "https://www.actualno.com/music/djaz-kitaristyt-jonathan-kreisberg-s-pyrvi-koncert-v-sofia-live-club-news_1385052.html", "text": "       На 13 ноември, сряда, Sofia Live Club има удоволствието да посрещне на своята сцена невероятния китарист Jonathan Kreisberg. Музикантът гостува в страната ни за първи път със своя квартет!       Джонатан Крайсбърг е един от най-влиятелните и завладяващи джаз китаристи на нашето време. Композитор и изпълнител, американецът бързо си спечелва фенове по цял свят, благодарение на безграничен мелодизъм, чувство за хармония и неподражаем стил. Постоянно обикаля света с групи музиканти и записва дори с едни от най-добрите в тази сфера, а именно легендарния д-р Лони Смит, който казва “ Джонатан е страстен музикант, със страхотна визия и постоянно се стреми към иновации!”.\r\nДжонатан Крайсбърг е роден в Ню Йорк. Започва да свири на китара на десетгодишна възраст, след като се премества със семейството си в Маями. На 16 години е приет в The New World School Of Arts. След дипломирането си започва да свири в безброй джаз проекти по цял свят, както и да си партнира с големи имена от музикалната сцена - Dr. Lonnie Smith, Lee Konitz, Joe Locke, Stefano Dibatista, Ari Hoenig, Joel Frahm, Don Friedman, Greg Tardy, Donald Edwards, Jane Monheit Yosvany Terry.\r\nКъм днешна дата Крайсбърг има издадени 5 CD-та. Свирил е заедно и с New World Symphony под ръководството на Майкъл Тилсън Томас. Уважаван преподавател е и пример за десетки музиканти от младото поколение, които смело следват примера му. През 2017-та издава и първата си книга с композиции.  Днес отново е на турне в Европа и за пореден път ще обедини публиката с дълбокия си музикален поглед, поднесен професионално, с ярко и забележимо присъствие. Както казват негови колеги “Крайсбърг неслучайно се е превърнал в един от най-влиятелните китаристи на 21 век, а кариерата му бележи заслужени резултати”.\r\nНа сцената китаристът излиза с музикантите Martin Bejerano – пиано, Matt Clohesy – бас и Colin Stranahan – ударни.      са в продажба в мрежата на eventim.bg и Дюкян Меломан на цена 20 лева, а на място в деня на концерта ще са 25 лева. Билетът не гарантира седящо място. РЕЗЕРВАЦИИ: SOUNDCLOUD:  ", "date": "2019.10.15", "title": "Джаз китаристът JONATHAN KREISBERG с първи концерт в  SOFIA LIVE CLUB"}
{"url": "https://www.actualno.com/europe/parij-ima-polojitelen-impuls-za-sdelka-po-brexit-news_1385125.html", "text": "      Франция приветства \"положителния импулс\" в преговорите, насочени към осигуряване на на излизане на Великобритания от Европейския съюз, заяви Сибет Ндиайе, говорителка на президента Еманюел Макрон. Това предаде AFP, цитирана от БГНЕС.      \"Има възможност за споразумение. Всички го признават. Надяваме се на сделка, но все още не можем да кажем нищо\", каза тя на  брифинг за журналисти преди последната среща на върха на ЕС в Брюксел в четвъртък.   Вътрешните дискусии в ЕС се фокусират върху евентуално тази седмица. Пред медиите дипломати заявиха: „Постигнахме голям напредък в преговорите, но все още се нуждаем от повече време“.\r\nОчаква се Обединеното кралство да напусне Европейския съюз в края на този месец, но срокът вече беше отлаган няколко пъти. Великобритания първоначално трябваше да се разведе с блока през март, но не успя, след като парламентът отказа да одобри сделката за Брекзит.  Докато премиерът Борис Джонсън обеща, Великобритания да напусне ЕС на 31 октомври със или без сделка, депутатите в Обединеното кралство приеха закон, принуждаващ го да поиска отлагане на срока за напускане до януари 2020 г., ако споразумението не бъде постигнато преди 19 октомври. ", "date": "2019.10.15", "title": "Париж: Има положителен импулс за сделка по Brexit "}
{"url": "https://www.actualno.com/scene/prilepyt-na-shtraus-v-nova-traktovka-predstavja-muzikalnijat-teatyr-news_1385104.html", "text": "      В нова, съвременна трактовка Музикалният театър представя операта на Йохан Щраус \"Прилепът\" от неделя, 20 октомври. \"Постановката е класическа с леки намигвания към съвременността, за да бъде по-атрактивна за младата публика, защото да я привлечеш към мюзикъл е много по-лесно, в сравнение с класическо произведение\", отбеляза режисьорът на поставката Марияна Арсенова, която е директор на Националния музикален театър. Нейната изненада за публиката е: \"Много динамика, много млади изпълнители, атрактивна хореография, много настроение и уникален декор, който ще предизвика аплауз дори само като се отвори завесата\".        Като режисьор тя сподели, че се е стремяла да няма отделно пеене, отделно ходене, а всички отношения и действия да стават едновременно.  Зрителите ще видят един бляскав и динамичен спектакъл, убеден е дириген-постановчикът Юли Дамянов. Танците ще присъстват през цялото време в пиесата, като са така преплетени сцените с хор, певци и балетисти, че дори не се разбира кой от кое звено е, сподели хореографът Йоана Стоянова. Тя издаде, че в един от етюдите по класическата музика на Щраус публиката ще види руския танц \"Казачок\". \"Тук години наред се е поставял руски вариант на операта \"Прилепът\", сега се доближаваме към оригиналния\", съобщи асистент-режисьорът на постановката Алексъндър Мутафчийски. Той отбеляза, че в новата поставка са включени и от руските либрета на два от най-комичните моменти, които са любими на публиката и заслужават мястото си в сегашната пиеса.        Мецосопраното Олга Динова дебютира в ролята на Розалинда. Динова, която е утвърден солист на Музикалния театър, е играла 23 години ролята на Принц Орловски, която обикновено се изпълнява от жени, но за първи път сега ще я гледаме като Розалинда – една трудна във вокално отношение роля. Най-младите солисти на театъра Денко Проданов и Владимир Грудков, нашумели и с ролите си във \"Фантомът на операта\" – също дебютират в \"Прилепът\".       Премиерни спектакли на \"Прилепът\" са на 20, 25, 26 и 27 октомври като в неделя началото е от 17 часа, а в останалите дни от 19 часа.  Героите на \"Прилепът\" предпремиерно ще излезнат на флашмоб в четвъртък (17 октомври) между 17:30 и 18:00 ч. пред театъра.\r\n\"Не само цяла България, а и София има нужда от освежаване на предизборната атмосфера. Предлагаме цяла седмица за размисъл и настроение и два уикенда на размисъл. Нека и в деня за размисъл, и в деня на изборите, който е гласувал да дойде и да си изплакне емоциите с нашия спектакъл\", добави режисьорът Марияна Арсенова. ", "date": "2019.10.15", "title": "\"Прилепът\" на Щраус в нова трактовка представя Музикалният театър"}
{"url": "https://www.actualno.com/blagoevgrad/mladen-timchev-selata-v-obshtina-sandanski-shte-bydat-chisti-i-zeleni-news_1385121.html", "text": "      „Селата в община Сандански могат да са чисти и зелени, но е необходимо общинското ръководство да има волята и желанието да развива тези населени места. Трябва не само да направиш една детска площадка или един зелен кът за отдих, а да се грижиш за тях и да ги поддържаш непрекъснато”. Това заяви Младен Тимчев, кандидат на \"БСП за България\" за кмет на община Сандански. Той проведе срещи с жители на селата Дамяница и Ново Делчево. Хората и в двете населени места се оплакаха от липсата на внимание от досегашната общинска управа за проблемите им.      Жителите на селата Дамяница и Ново Делчево отбелязаха повишаването на таксата смет, от която се отчисляват средства за озеленяване и чистота,но това ни най-малко не се забелязва в селата.Кандидатът за кмет на община Сандански увери хората, че получи ли доверието им, вниманието на него и екипа му ще е насочено към всички населени места.\r\n„Ще направим внимателен анализ на всички общински дружества. Ще се грижим за чистотата и в селата. Целта е да можем да отговорим на потребностите не само на жителите на града, но и на жителите на селата. Ще спрем практиката да се усвояват средства, да се изгражда площадка или градинка, а след това тези обекти да не се поддържат и да се оставят на произвола”, увери присъстващите Младен Тимчев.\r\nТой допълни, че ако бъде избран за кмет, ще засади нови дървета от същия вид на мястото на вече липсващите, като  през 2020 година предвижда да се засадят над 300 дървета по улиците на селата.    ", "date": "2019.10.15", "title": "Младен Тимчев: Селата в община Сандански ще бъдат чисти и зелени*"}
{"url": "https://www.actualno.com/music/fenomenyt-ara-malikjan-s-tri-koncerta-u-nas-news_1385049.html", "text": "              Виртуозът на цигулката, харизматичният музикант, интерпретатор и композитор Ара Маликян идва у нас през март 2020г.   Испанският цигулар се завръща с нов спектакъл “Royal Garagе Tour”, част от световното му турне, което преминава през най-големите зали и площади на Европа, САЩ и Латинска Америка. Концертите му са на 16 март  в София, НДК, на 17 март – във Варна и на 19 март – в Пловдив.   С новото си мащабно, цветно и еклектично шоу “Royal Garage Tour” Ара представя последния си 26-ти албум Royal Garage, излязал тази година. Емоционално пътешествие из най-разнообразни стилове, жанрове и музикални култури по света, придружили кариерата на големия музикант. В обиколката из „музикалните подземия” Ара си колаборира с емблематични световни изпълнители, записали гласовете си в неговия албум – арменеца Серж Танкян, аржентинеца Андрес Каламаро, испанския рок идол Енрике Бънбъри, италианеца Франко Батиато и рапъра Kase. O. , казва Ара.   Ара Маликян е испански цигулар от ливански произход и арменски корени. Роден през 1968 г., живее в Испания. Има 40 издадени албума, собствен оркестър и над 100 000 продадени копия на „Годишните времена” на Вавалди. Първи цигулар на испанската кралица и провъзгласен за цигулар № 1 на Испания. С последното си турне „Невероятното пътешествие на една цигулка” Ара премина през най-престижните музикални сцени на световни столици - Париж, Лондон, Рим, Москва, Буенос Айрес, Мексико Сити, Хонконг, Истанбул..…Мина и през София и Варна, където  зашемети публиката с мощната си енергия и остави след себе си хиляди вдъхновени фенове.    Елате да се разходим из “музикалните гаражи” на света, водени от Ара Маликян – на 16 март в София, на 17 март във Варна и на 19 март в Пловдив. Организатор е компания BG Sound Stage. Билетите са в продажба в системата на , и на касите на залите.  ", "date": "2019.10.15", "title": "Феноменът Ара Маликян с три концерта у нас"}
{"url": "https://www.actualno.com/politics/borisov-ne-sym-podkrepjal-operacijata-v-sirija-ima-nula-migranti-po-granicata-news_1385039.html", "text": "      Искаме конфликтът в Северна Сирия да свърши незабавно по дипломатичен път. Аз никога не съм подкрепял операцията, а споразумението с Турция за мигрантите. Това каза премиерът Бойко Борисов, след като информира държавния глава Румен Радев за резултатите от днешното заседание на Съвета по сигурност към Министерски съвет, предаде БГНЕС.      Нищо извънредно няма, беше добра идея да дойдем след съвета и да запознаем президента какви са ни опасенията и какво е положението днес, заяви Борисов пред медиите на излизане от „Дондуков” 2. Няма никаква промяна от това, което е било миналата или по-миналата седмица. Нула мигранти по границата, обобщи Борисов.\r\nПремиерът е категоричен, че военната операция в Северна Сирия трябва да спре. Рискът от хуманитарна криза е много голям. Ние настояваме да бъдат прекратени военните действия и само дипломацията е тази, което може да реши този конфликт, убеден е още министър-председателят.                ", "date": "2019.10.15", "title": "Борисов: Не съм подкрепял операцията в Сирия, има нула мигранти по границата"}
{"url": "https://www.actualno.com/crime/vlak-blysna-kola-na-prelez-zagina-jena-news_1385127.html", "text": "      Влак блъсна автомобил на прелез в софийското село Кубратово, съобщи bTV.      Една жена е загинала на място, а друга е откарана в много тежко състояние в \"Пирогов\". Линейка се е отзовала за 10 минути на сигнала за инцидента. Все още няма данни за състоянието й.   От Националната компания „Железопътна инфраструктура“ съобщиха, че жп прелеза при квартал Кубратово, междугарие Илиянци – Световрачане, е съоръжен с автоматична прелезна сигнализация/ светлинна и звукова/ и в момента на инцидента тя е била редовно задействана.\r\nСтана ясно и при огледа наполицията, че сигнализацията на прелеза е работила, а колата не е спряла и сее ударила в преминаващия влак. При удара и двете жени на възраст около 50 години са излетели от автомобила.  Детайлите по инцидента се изясняват. Движението по линията е възстановено.     ", "date": "2019.10.15", "title": "Влак блъсна кола на прелез, загина жена*"}
{"url": "https://www.actualno.com/asia/kitaj-nastoja-turcija-da-spre-voennata-operacija-v-sirija-news_1385059.html", "text": "      Говорителят на външното министерство на Китай коментира продължаващата военна операция на Турция в Северна Сирия, като призова югоизточната ни съседка да я прекрати и \"да се върне в правия път\", съобщават световните информационни агенции.      Преди това Анкара беше критикувана за нахлуването в Сирия от САЩ, ЕС и Арабската лига. Вашингтон обеща да наложи санкции на близкоизточната страна, докато Франция и Германия ограничиха продажбите на оръжие на Турция, призовавайки и другите страни членки на ЕС да последват тази стъпка.   В отговор на настъплението сирийската армия също укрепи позициите си в Североизточна Сирия, връщайки си контрола върху град Манбидж, който досега беше контролиран от Сирийските демократични сили (СДС), които са доминирани от сирийските кюрди, след споразумение между двете страни.\r\nПрезидентът на Турция Реджеп Тайип Ердоган договори създаването на зона за сигурност в Северна Сирия със САЩ през лятото, но по-късно обвини Вашингтон в забавяне на процеса, обещавайки, че ще я създаде самостоятелно, ако е необходимо.  След началото на операцията американските военнослужещи се оттеглиха от района, след като Анкара нападна СДС.\r\nСпоред турските власти подкрепяните от САЩ кюрдски сили са свързани с Кюрдската работническа партия (ПКК), която тя е обявила за терористична групировка.    ", "date": "2019.10.15", "title": "Китай настоя Турция да спре военната операция в Сирия"}
{"url": "https://www.actualno.com/health/zaharnijat-diabet-vsichko-koeto-trjabva-da-znaem-news_1385060.html", "text": "      Добрият контрол е ключов при лечението на диабет. Това е посланието, около което се обединиха участниците в тематична среща в клуб \"Перото\". Сред тях бяха проф. Мая Константинова, доц. Радка Савова, проф. Михаил Боянов и Мариана Александрова, които дадоха обяснения за основни особености на тази болест, която става все по-разпространена.       Какво е захарният диабет (диабет тип 2)? Захарният диабет е хронично, прогресиращо заболяване, което оказва влияние върху много органи и системи в човешкия организъм. При него нивата на кръвната захар са повишени – над 7.0 ммол/л на гладно при норма до 6.1 ммол/л. Високата кръвна захар уврежда малките и големите кръвоносни съдове, което води до редица усложнения като ретинопатия, невропатия, ампутации на долни крайници, албуминурия, бъбречна недостатъчност, сърдечносъдови проблеми, като инфаркт и инсулт. Затова добрият контрол на диабета е от изключително значение. Какво означава добър контрол на захарния диабет?   Основната цел при лечението на захарния диабет е постигането на стойности на кръвната захар, които са максимално близки до тези при хората без диабет. Показателите, които трябва да се проследяват при хора със захарен диабет, са кръвната захар сутрин на гладно, 1-2 часа след хранене, както и на гликирания хемоглобин. Кръвната захар на гладно се измерва след 8-12 часов интервал без прием на храна и течности с изключение на вода. Това обикновено е сутрешната кръвна захар преди закуска. При добър гликемичен контрол нейните стойности на гладно трябва да са под 7.2 ммол/л. Кръвна захар, измерена 1-2 часа след началото на хранене – трябва да е под 10 ммол/л. Гликираният хемоглобин (HbA1c) е друг показател, който отразява какъв е контролът на диабета. Той отразява средните нива на кръвната захар за изминалите два-три месеца и при хората с диабет нивото му не трябва да е над 7%.\r\nДругите важни показатели за добрия контрол на захарния диабет са стойностите на липидите, кръвното налягане и телесното тегло. Прицелните нива на холестерола при хора със захарен диабет са под 4.8 ммол/л, а на кръвното налягане - под 130/80 mmHg. Хората с диабет трябва да имат и нормално телесно тегло, което се характеризира с Индекс на телесна маса по-малък или равен на 25.0 кг/м2. Индексът се изчислява чрез разделянето на теглото в килограми на ръста на човека в метри на квадрат. При пациентите със затлъстяване (Индекс на телесна маса над 30) се препоръчва да намалят килограмите си с 5-10 на сто от изходното тегло. Целите за добър контрол за всеки човек с диабет са индивидуални и се определят от състоянието му и неговите желания и възможности. Те трябва да се обсъдят с лекуващия му лекар. Когато кръвната захар не е в норма     При влошен гликемичен контрол са налице повишена кръвна захар – , или понижена кръвна захар – . И двете състояние са опасни за човешкото здраве и водят до редица усложнения. Затова всеки човек с диабет трябва да се стреми към постигането на добър контрол. Причините, поради които човек с диабет може да има влошен гликемичен контрол, са много. - Пропусната или неправилно изчислена доза инсулин\r\n- Промени в диетата, прием на повече въглехидрати\r\n- Извършване на по-малко физически упражнения от обикновено   - Различни инфекции или прием на някои лекарства\r\n- Влиянието на менструалния цикъл при жените\r\n- Негативното въздействие на стреса - Предозиране на инсулина\r\n- Пропуснато хранене\r\n- Недостатъчна консумация на въглехидрати след инжектиране на инсулина\r\n- Тежко физическо натоварване без прием на въглехидрати\r\n- Консумация на алкохол без прием на въглехидрати Отражението на хипогликемиите Хипогликемията е сериозно живото застрашаващо състояние, което възниква, когато нивата на кръвната захар са прекалено ниски и не могат да осигуряват нужната енергия за съществуването на човешките органи. Тя се характеризира с редица симптоми, сред които са объркването, треперенето, потенето, повишената сърдечна честота, трудности с концентрацията и речта. В най-сериозните случаи тя води до кома и дори до смърт.\r\nХипогликемиите водят до редица сериозни последствия не само за хората с диабет, но и за техните близки. Притеснението от настъпването на хипогликемии в семействата на хората с диабет е сериозен проблем за 64% от членовете им, показват данните от новото международно проучване \"Talk-Hypo\", извършено сред 4300 членове на семейства с диабет. То онагледява и нуждата от провеждането на повече разговори за хипогликемиите. Според 76% от участниците споделянето и говоренето на тази тема биха могли да подобрят състоянието на семействата. Рискът от ниската кръвна захар има и негативно влияние върху социалния живот на хората, показват още резултатите от проучването. Почти три четвърти от участниците в него - 74%, казват, че за да помогнат на близките си с диабет да имат добър контрол, пропускат времето за хобитата, приятелите и празниците. Отражението на хипергликемиите Хипергликемията е състояние на висока кръвна захар – над 8 ммол/л. Тя се характеризира със следните симптоми - често огладняване, прекомерна и честа жажда, прекаленото и често уриниране, замъглено зрение, загуба на тегло, сухота в устата, сърдечна аритмия, сърбеж и суха кожа, умора и др. Ако не се вземат мерки, в краткосрочен план човек може да развие кетоацидоза и да изпадне в кома. В дългосрочен план поддъражнето на висока кръвна захар води до различни усложнения – ретинопатия, бъбречна недостатъчност, ампутации, инсулт и инфаркт. Всичко това още веднъж показва колко важно е постигането на добър контрол при диабета. А за тази цел е важно да се спазват много правила. Препоръки за инжектиране на инсулина 1. Дозата за инжектиране трябва да е правилно избрана според предписанието на лекаря.\r\n2. Времето за поставяне на инсулина спрямо храненето трябва да се избере правилно. Този период се определя както от индувидуалните нужди на човека, така и от вида на бързия инсулин. Точният период трябва да обсъдите съвместно с Вашия ендокринолог.\r\n3. Винаги трябва да се използва нова игла при всяко инжектиране. Това намалява риска от запушване на иглите, замърсяване, инфекция и неточно дозиране. Устройството за инжектиране на инсулин не трябва да се съхранява с прикачена към него игла.\r\n4. Ако се използва инсулинова суспензия, тя винаги трябва да се размесва преди инжектиране, докато течността стане равномерно бяла и мътна, както е описано в листовката за пациента на инсулина.\r\n5. Винаги трябва да се проверява проходимостта на иглата. За тази цел изберете 2 единици и натиснете дозовия бутон, докато от върха на иглата пръсне инсулин. Ако не се направи това, има опасност да се инжектира твърде малко или никакъв инсулин, което може да повлияе нивото на кръвната захар.\r\n6. Всяко поставяне на инсулина трябва да се извършва на два пръста (около 1 см.) от предишното инжекционно място в дадената област от кожата. Така се избягва изтъняването или удебеляването му, което може да промени усвояването на инсулина от организма.\r\n7. При инжектиране на инсулина е необходимо да се изчака и да се преброи бавно до 10, преди иглата да се извади от кожата, като през това време бутонът трябва да се държи натиснат докрай. Така се осигурява възможност да се инжектира цялата доза инсулин. Препоръки за съхранението на инсулина 1. Инсулинът не трябва да замръзва – никога не съхранявайте препарата във фризер или камера на хладилник.\r\n2. Преди отваряне инсулинът трябва да се съхранява в хладилник при 2°C – 8°C.\r\n3. По време на употреба или когато се носи като резервен, инсулинът може да се съхранява на стайна температура.\r\n4. За точните условия на съхранение на конкретния инсулин, който използвате, моля погледнете листовката за пациента, която го придружава.\r\n5. Никога не използвайте инсулин, който е бил изложен на пряка слънчева светлина.\r\n6. Не ползвайте инсулин, ако случайно е попаднал в пералнята заедно с останалото пране.\r\n7. Изключително важно е инсулинът да се набавя само от аптеки, а не по нерегламентирани пътища, например от други пациенти. Феноменът \"фалшива кръвна захар\" Понякога е възможно измерените стойности на кръвната захар да са фалшиво високи или ниски заради проблеми със замерването ѝ. Това може да стане в следните случаи:\r\n1. Глюкомерът е повреден или срокът на годност на тест лентите е изтекъл\r\n2. Ако ръцете на пациента са мръсни\r\n3. Неправилно взета кръвна проба\r\n4. Има технически проблеми със сензорите за хипогликемиите ", "date": "2019.10.15", "title": "Захарният диабет - всичко, което трябва да знаем"}
{"url": "https://www.actualno.com/plovdiv/d-r-nikolaj-radev-bsp-se-razlichava-po-tova-che-predlaga-ljava-programa-s-choveka-v-centyra-news_1385058.html", "text": "      „БСП се различава по това, че предлага лява програма с човека в центъра“. Tова заяви кандидатът на \"БСП за Българи\" за кмет на Пловдив д-р Николай Радев по време на среща в р-н Западен на гр. Пловдив. В срещата взеха участие кандидатът за кмет на район „Западен“ Десислава Йорданова, ръководителят на Делегацията на българските социалисти в Европейския парламент Петър Витанов и народните представители Александър Симов и доц. Георги Йорданов. Като основни аспекти от програмата на левицата той изведе спасяване на .      „ . Нека изберем ориентираното към хората управление в местна власт, да подкрепим социалното лице на местната власт“, заяви ръководителят на Делегацията на българските социалисти в Европейския парламент Петър Витанов. Той подчерта основните проблеми в Пловдив: един от градовете с :\r\n„За Колодрума в града отпуснатите средства скочиха от 17 на 60 млн. лева, но , няма пари за облагородяване на градската среда и улесняване придвижването на колички - детски, на хора с увреждания; спечелени са средства за умни светофари, умни светофари обаче няма. Затова нека подкрепим енергията, хъсът и желанието на кандидатите на левицата. Нека заложим на алтернативата на социалното, на устойчивото, на европейското!“, добави Витанов.\r\n„Слушаме едно и също вече дълго време. . Ние имаме идеи за промяна“, заяви кандидатът за кмет на район „Западен“ Десислава Йорданова. Представяйки своята платформа, тя акцентира: „За мен Западен е нашият общ дом, който заедно трябва да подредим и поддържаме. Искам да спрем порочния модел, в който на първо място стоят икономическите интереси, защото всеки човек е важен\".  „Искам Пловдив да започне да се развива добре. , които деградират политическия модел. От хора, които продават интересите на подкрепилите г.“, наблегна депутатът от ПГ на \"БСП за България\" Александър Симов.\r\n„Разчитаме на своите млади хора не само да печелят в местната власт, разчитаме те да управляват страната ни“, заяви пред събралите се народният представител от ПГ на \"БСП за България\" доц. Георги Йорданов.\r\nВ рамките на своето посещение в Пловдив лидерът на социалистите в ЕП взе участие и в честванията по повод . Витанов се включи активно  в предизборни събития в подкрепа на кандидатите на БСП за кметове и общински съветници. До момента той посети области Русе, Перник, Плевен. Предстоят негови срещи в области Габрово, Ямбол, Варна, Смолян, София.      ", "date": "2019.10.15", "title": "Д-р Николай Радев: БСП се различава по това, че предлага лява програма с човека в центъра*"}
{"url": "https://www.actualno.com/society/shramajer-za-bylgarija-stava-vse-po-losho-news_1385057.html", "text": "      \"Струва ми се, че Европейската комисия (ЕК) се интересува не толкова от състоянието на правовата държава в България, колкото от това да удържи на власт прозападния премиер Борисов\", казва Клаус Шрамайер, бивш зам.-посланик на Германия в София в интервю за .      Според него не е достатъчно стабилна, за да се отмени Механизма за сътрудничество и проверка (МСП) за страната ни още този месец.  Досега обаче МСП не накара българското правителство да проведе някакви сериозни реформи, така че всъщност може и да отпадне. Все пак в интерес на истината трябва да се каже, че МСП имаше едно друго въздействие, което не бива да се подценява: той даваше сили на българската опозиция в борбата ѝ срещу произвола в съдебната система. Освен това на мястото на МСП ще дойде друг инструмент, който ще важи за всички държави в ЕС. Тоест, вече няма да го има елементът на дискриминация, от който винаги се е оплаквало българското правителство. А Борисов се нуждае от какъвто и да е успех, дори от най-дребния: ако не е Шенген или приемане в еврозоната, то поне да е отпадането на МСП.   По думите му, за намеса на Москва говорят и караниците в българо-македонската историческа комисия, в резултат от които София може да не подкрепи приемането на Северна Македония в ЕС - илюстрация са полемичните изявления на \"проруския министър на отбраната Каракачанов\". Вече си представям заглавията: \"Гоце Делчев възпрепятства приемането на Скопие в ЕС\", казва бившият заместник посланик. и на съдебната ни власт, Шрамайер отговаря: \"Става все по-лошо. Ще дам само два примера. Председателят на Върховния касационен съд, който държи на върховенството на закона, стана обект на дискриминация, тормоз, дори преследвания (развинтените болтове). Второ, номинирането на Иван Гешев за нов главен прокурор. По мнението на многобройни български юристи, дори в сравнение със своя предшественик той в още по-малка степен би бил гарант за една съдържателна дейност на прокуратурата\".   ", "date": "2019.10.15", "title": "Шрамайер за България: \"Става все по-лошо\""}
{"url": "https://www.actualno.com/crime/sydyt-ne-otmeni-zatvora-za-bivsh-deputat-na-dps-opisan-ot-cacheva-kato-radost-za-zatvornicite-news_1385063.html", "text": "      Тричленен състав на Върховния касационен съд (ВКС) потвърди окончателно присъдата срещу бившите депутати от ДПС Митхат Табаков и Гюнай Сефер, както и Росица Милчева.      Припомняме, че в публичното пространство името на Табаков се прочу и с думи на бившия председател на парламента и бивш правосъден министър Цецка Цачева. Тя каза следното по негов адрес: \" \".   Присъдата срещу Табаков е общо 5 години затвор, невъзможност да заема публични постове за срок от 6 години, както и забрана да се разпорежда с публични средства и да работи работа, свързана с разходи на публични средства - за 5 години. Табаков беше глобен и с 5000 лева.\r\nТабаков получи присъдата заради действия по времето, когато е кмет на Дулово. По-точно - измама за над 1,2 млн. лева в ущърб на \"Публични инвестиционни проекти\" ЕАД. Депутатът обаче реално получава по-ниска присъда, защото процесът се е бавил твърде дълго - 4 години от официалното обвинение до внасянето му в съда (2005 - 2009).   ", "date": "2019.10.15", "title": "Съдът не отмени затвора за бивш депутат на ДПС, описан от Цачева като радост за затворниците"}
{"url": "https://www.actualno.com/smartguide/apple-moje-bi-shte-zabavi-svoja-5g-iphone-news_1385075.html", "text": "      Въпреки всички свои разработки в добавянето на 5G технологията за iPhone, Apple може да произведе своя 5G iPhone чак след почти 4 години – през 2023 г. Компанията от Купертино срещна много проблеми с изработването на 5G части, но вече разполага със средствата да направи свои компоненти за новата технология.      През следващите 2 години, Apple ще разчита на Qualcomm за предстоящите 5G части за iPhone. Това решение идва след като двете компании се съдиха по редица въпроси в последните 2 години, пише International Business Times, цитиран от изданието .\r\nИзвестно е, че Apple прави свои собствени части или подобрява внесените части за своите устройства, за да достави страхотно устройство на клиентите си. Разчитането на Qualcomm може да бъде временен вариант, докато компанията работи по други проекти и изработва свои 5G компоненти.   Наскоро Intel продаде своите ресурси за разработка на модем на Apple, след като производителят на чипове спря да прави модеми миналата пролет. Макар компанията от Купертино вече да разполага със средствата за производство на собствен модем, тя няма солиден опит в разработването на такъв от нулата. Apple работи с други компании за първоначалната разработка, която впоследствие ще подобри.  Поради липсата на опит на Apple с 5G технологията и дизайна, за да направят устройствата си по-добри от тези на конкуренцията, срокът за изцяло произведения iPhone от Apple със собствена 5G технология е планиран за 2022 г. или 2023 г.\r\nКъм момента компанията има голям успех с iPhone 11. Увеличените продажби повишиха акциите и пазарната стойност на компанията, а в момента Apple държи огромна част от продажбите на смартфони в САЩ. Успехът на iPhone 11 поставя страхотна основа за следващите модели на iPhone, които да осигурят още по-добро качество през следващите години.\r\nОт друга страна, Apple също инвестира в услуги и абонаменти през цялата 2019 г. Новите услуги на компанията се простират от предоставянето на развлекателно медийно съдържание като видео, музика и подкасти до собствената ѝ кредитна карта - Apple Card. Засега феновете ще трябва да чакат нетърпеливо дали компанията от Купертино ще има по-добър 5G iPhone през следващите години преди 2023 г.     ", "date": "2019.10.15", "title": "Apple може би ще забави своя 5G iPhone"}
{"url": "https://www.actualno.com/society/78-tv-televizijata-na-slavi-chuka-na-vratata-video-news_1385090.html", "text": "      В своя Facebook профил Слави Трифонов публикува кратко промо, което завършва с думите: \"7/8 TV - силата е  истината\". С коментара на Трифонов към клипа: \"7/8 TV - скоро\", Слави очевидно дава заявка за нещо повече от телевизионно предаване, което ще носи името на продуцентската му компания.        \" \", става ясно още от публикувания клип.\r\nПрипомняме, че на 31 юли в ефира на bTV . Тогава телевизионният водещ заяви, че подготвя политически и телевизионен проект. \" \", поясни по-рано Трифонов.   На 5 октомври . На събитието присъстваха 559 делегати от цялата страна. Учредителното събрание прие устав на новата формация, избра председател, изпълнителен съвет и арбитражно контролна комисия.\r\nЗа председател на ПП “Няма такава държава” бе избран Слави Трифонов. В Изпълнителния съвет бяха избрани - Тошко Йорданов (заместник-председател), Ивайло Вълчев (заместник-председател), Виктория Василева ( главен секретар), Драгомир Петров, Александър Вълчев и Филип Станев. В арбитражно-контролната комисия бяха избрани - Иво Георгиев Атанасов, Андрей Николаев Михайлов, Александър Викторов Рашев, Румен Тодоров Попов, Пламен Иванов Данаилов, Филип Петров Попов, Пламен Николаев Николов.     \"Аз не съм алчен за власт. Аз съм алчен за справедливост. Както предполагам и огромната част от вас. Кой нормален човек не иска справедливост? Излизайки от тази зала, всеки живее живота си подложен на несправедливости. Аз не мога да оправя всички несправедливости. Аз мисля, че има конкретна, точна, ясна цел\", заяви тогава Трифонов пред делегадите на събранието.\r\nПринципите, които си поставя и ще следва новата формация, са разделение на властите, народен суверенитет, политически плурализъм, свобода на словото, както и реални гаранции за спазване на правата на човека и гражданина. ", "date": "2019.10.15", "title": "7/8 TV - телевизията на Слави чука на вратата? (ВИДЕО)"}
{"url": "https://www.actualno.com/business/evrohold-vnese-oshte-dokumenti-v-kzk-za-sdelkata-s-chez-news_1385082.html", "text": "      Във връзка с решението на Комисията за защита на конкуренцията (КЗК) да извърши задълбочено проучване на придобиването на компаниите на ЧЕЗ Груп в България, Еврохолд България АД предостави на регулатора допълнителни документи.      В документите са представени доказателства за приложимите регулаторни изисквания и разпоредби на застрахователния и енергийния пазар, ограничителните режими на Платежоспособност II, рестриктивните разпоредби за публичните дружества, както и нормите, касаещи контрола на сделките между свързани лица, съобщават от холдинга.\r\nЕврохолд предостави допълнителна информация на КЗК за географския обхват на изследваните пазари, на които оперират холдингът и дъщерните му застрахователни дружества, базирани в България (ЗД Евроинс АД и ЕИГ РЕ ЕАД), предлаганите от застрахователните компании продукти, реализираните от тях премийни приходи и дела им в общите приходи на холдинга, притежаваните от дружествата пазарни дялове в различните застрахователни сегменти и други.      Застрахователните дружества на Еврохолд в България нямат водеща позиция в \"застраховка гаранции\" на българския пазар нито поотделно, нито взети заедно. Комбинираният им пазарен дял в този сегмент е 5%.\r\nЗастрахователните дружества на Еврохолд в България не предлагат \"застраховка гаранции\" на търговци на електроенергия и нямат приходи от този продукт.\r\nЗастрахователните дружества на Еврохолд в България предоставят застрахователни гаранции по обществени поръчки в различни сектори.  Доколкото ги има, енергийните дружества са бенефициенти, а не са купувачи на този вид застраховки. Същите застраховки се предлагат от много на брой застрахователни компании и при много по-добри условия.       При осъществяване на концентрацията между застрахователните дружества на Еврохолд и дружествата от групата на ЧЕЗ България, същите ще са свързани лица. Съгласно европейската регулаторна рамка в енергийния сектор, директива Платежоспособност II, общите европейски разпоредби, отразени и в българското законодателство, сделките между свързани лица, както и финансовото подпомагане на свързани лица, са силно регулаторно ограничени. Над определени лимити те са дори забранени.\r\nПоради тази причина няма как търговците на електроенергия от новата група да се възползват или да получават каквото и да било конкурентно преимущество под формата на гаранционна застраховка от застраховател в групата. Вътрешногруповият достъп на търговците до \"застраховка гаранции\" ще бъде негарантиран, бавен и финансово неизгоден за всички участници в групата.\r\nЕвропейското законодателство, имплементирано и в българската нормативна уредба, стриктно ограничава финансовите групи по отношение на подкрепата за свързани дружества.\r\nЕвропейската практика в конкурентното право допуска възможността финансови групи да инвестират на енергийния пазар, без да се констатира каквото и да било конкурентно предимство от тази свързаност. Има множество примери в ЕС за големи финансови групи, които пряко или непряко, инвестират в енергийни компании. В предоставените на КЗК документи са приложени редица примери за значително взаимодействие между енергиен и застрахователен пазар на европейско и глобално ниво. ", "date": "2019.10.15", "title": "Еврохолд внесе още документи в КЗК за сделката с ЧЕЗ"}
{"url": "https://www.actualno.com/crime/nalojiha-obezpechitelni-merki-na-imushtestvo-na-arabadjievi-za-nad-310-mln-lv-news_1385055.html", "text": "      По искане на Комисията за противодействие на корупцията и за отнемане на незаконно придобитото имущество са допуснати обезпечителни мерки върху имущество на Вълчо и Маринела Арабаджиеви и девет юридически лица.      Наложени са обезпечителни мерки на имущество на стойност над 310 милиона лева, съобщиха от Комисията.   Производството в КПКОНПИ е образувано по повод получено уведомление от Специализирана прокуратура за участие на лицата в организирана престъпна група с цел извършване на данъчни престъпления и изпиране на пари.\r\nБГНЕС припомня, че Маринела и Ветко Арабаджиеви са с обвинения за участие в организирана престъпна група с цел данъчни престъпления и пране на пари. В продължение на месеци властите ги издирваха, а през март тази година ги задържаха в имение в Испания. На 18 септември 2019 г. Специализираният наказателен съд пусна под домашен арест Маринела Арабдажиева. Причината за решението бе влошеното ѝ здравословно състояние.   ", "date": "2019.10.15", "title": "Наложиха обезпечителни мерки на имущество на Арабаджиеви за над 310 млн. лв. "}
{"url": "https://www.actualno.com/asia/katar-operacijata-v-sirija-ne-celi-zavzemane-na-teritorii-news_1385073.html", "text": "      Операцията на Турция в североизточната част на Сирия не представлява опит за завземане на сирийски територии, заяви министърът на външните работи на Катар Мохамед бин Абдулрахман Ал Тани, предаде РИА Новости.      Операцията е насочена срещу кюрдските бойци, които са извършили престъпления срещу Турция, за които има доказателства.   Той подчерта, че никой не цели изгонването на кюрдите от региона.\r\n„Кюрдите са наши приятели, включително тези в Ербил в Ирак”, заяви Ал Тани.  Той описа Барзани като силен лидер, който поддържа добри отношения с Турция, но „не трябва да си затваряме очите и да игнорираме свидетелствата за кюрдските престъпления срещу Турция”.\r\nСпоред катарския външен министър, светът трябва да се опита да разбере гледната точка и на Турция, а не само на кюрдите. ", "date": "2019.10.15", "title": "Катар: Операцията в Сирия не цели завземане на територии "}
{"url": "https://www.actualno.com/bgfootball/izvynredno-bobi-mihajlov-otgovori-na-premiera-podava-li-ostavka-news_1385098.html", "text": "      Президентът на Българския футболен съюз е заявил, че няма да подава оставка, съобщава БНР. Тя му беше поискана от премиера Бойко Борисов днес.      На базата в Бояна медийният директор на съюза Христо Запрянов разясни, че в петък от 14:00 часа има заседание на Изпълкома на БФС и след него, от 15:00 часа, Михайлов ще отговори на всички въпроси на медиите.   Оставката на Михайлов бе поискана от Борисов след тежката загуба на националния отбор от Англия в европейска квалификация.    ", "date": "2019.10.15", "title": "Извънредно: Боби Михайлов отговори на премиера, подава ли оставка?"}
{"url": "https://www.actualno.com/starazagora/otkrivat-izlojba-na-baletist-ot-trupata-na-starozagorskata-opera-snimki-news_1385083.html", "text": "      С на Франческо Калипари, артист-балетист в балетната трупа на Държавна опера - Стара Загора, ще отбележат         е роден на 8 януари 1990 г. в Локри, град в Южна Италия. Той завършва Института Pietro Mazzone в родината си, а след това и курсове в Националната танцова академия в  Рим. Непрофесионално с рисуване се занимава от 2017 г. От края на сезон 2018/2019 г. е .   Според Милен Алагенски, председател на Съюза на българските художници в Стара Загора, \"в много от картините на Франческо Калипари откриваме изрична , италиански художник на ХХ век с огромен принос в изкуството след Втората световна война.\" \r\nИзложбата ще бъде открита  ", "date": "2019.10.15", "title": "Откриват изложба на балетист от трупата на Старозагорската опера (СНИМКИ) "}
{"url": "https://www.actualno.com/asia/humanitarni-organizacii-sa-prekratili-pomoshtta-si-za-kurdite-v-severna-sirija-news_1385103.html", "text": "      Международните хуманитарни организации, работещи в приграничните зони на Североизточна , са спрели дейността си и са прекратили да оказват помощ на кюрдското население в региона заради започналата турска военна операция, предава ТАСС.      Както съобщава телевизионният канал Al Mayadeen, като се позовава на представители на кюрдските власти, „международните хуманитарни организации са прекратили работата си в граничната зона с Турция и евакуират своите служители от този регион“.    ", "date": "2019.10.15", "title": "Хуманитарни организации са прекратили помощта си за кюрдите в Северна Сирия"}
{"url": "https://www.actualno.com/starazagora/39-ijat-kontingent-zaminava-za-afganistan-sys-znameto-na-stara-zagora-snimki-news_1385070.html", "text": "      39-ият контингент от Българската армия за участие в операцията на НАТО „Решителна подкрепа” заминава за Афганистан със знамето на Стара Загора. На тържествената церемония по изпращането на контингента то беше връчено от заместник-кмета Иванка Сотирова, която пожела на воините успешна мисия.       160 военнослужещи със структура национален елемент, рота за охрана, екип от съветници и щабни офицери влизат в общия състав на 39-ия български военен контингент, подготвен във военно формирование 48 430 - Стара Загора.   „Изпращаме ви в Афганистан с убедеността, че представяте нашата държава пред обществеността там и пред международните сили, че вие олицетворявате приноса на нашата държава към международния мир и сигурност. Вие сте подготвени и ще ви чакаме пак тук, след изпълнението на задачата си, в пълен строй\", каза на състава заместник-началникът на отбраната генерал-лейтенант Димитър Илиев и му пожела успех. Задачите, които ще изпълняват българските военнослужещи в мисията на НАТО в Афганистан са свързани основно с организирането на контролно-пропускателния режим на автомобилния и пешеходния трафик на летището в Кандахар и с обучението и методическото подпомагане на формирования от Афганистанската национална армия.     Националният командир на контингента е полковник Красимир Горанов увери, че ще съставът ще посвети цялото си умение на изпълнение на задачата и ще сведе до минимум рисковете, за да защити най-ценното богатство - \"живота и здравето на всеки един от нас”.\r\nПомощник, национален командир на контингента за Кабул е полковник Мирослав Маринов, помощник национален командир на контингента за Кандахар е подполковник Вичо Вичев, а командир на ротата за охрана –  капитан Росен Начев от военно формирование 48 430 - Стара Загора. ", "date": "2019.10.15", "title": "39-ият контингент заминава за Афганистан със знамето на Стара Загора (СНИМКИ) "}
{"url": "https://www.actualno.com/prasspress/trudoustrojavane-na-gildijata-i-trudoterapija-za-bivshi-jurnalisti-news_1382855.html", "text": "      HR-отделът на ПРАС-ПРЕС се зае с тежката задача да подскаже каква реализация биха могли да имат някои колеги извън журналистиката.      Поводът - един разследващ журналист, Миролюба Бенатова, смени професията и се преквалифицира в таксиметров шофьор, като преди това бяха изгонени с Генка Шикерова от Нова телевизия полуелегантно и долу-горе легално.\r\nЧаст от публиката и колегите се подиграха на Бенатова, други я поздравиха и пожелаха успех в новото амплоа, а някои напомниха, че работата на разследващия журналист е да разследва и ако обществото ни няма нужда от журналист като Бенатова - жалко за това общество.\r\nИзвън тези реакции, чисто прагматично, всеки журналист от най-малкия до най-претенциозния един ден съдбата може да го поведе извън професията - животът в социума е динамично приключение.  Затова ПРАС-ПРЕС, верен на страж на професионалния морал, изработи една примерна таблица с подходящи професии за някои от топ-журналистите, ангажирани в нашата публичност.\r\n*** Повелител на вибрациите     Недялко Недялков е лидер в порно-журналистиката у нас, смел публицист и контактьор, издател на ПИК и откривател на вибратора като инструмент на медийната свобода.\r\nТой не изглежда застрашен в професията си - вероятно може да я упражнява безконтролно и свободно още много години, Господ здраве да му дава, независимо с какви средства се финансира и колко още вибратора кръстосват шпаги из папките и флашките му.\r\nНо знае ли човек - някой ден може просто да му писне и да потърси друга сфера да изяви качествата си.\r\nПри такова развитие на обстоятелствата и личността - Недялков може да впрегне предприемчивостта си в основаването на секс-шоп и порно студио с мисия за защита на интимния морал и нравствената хигиена на нашата християнска цивилизация.\r\nВ това си качество - съдържател на секс-шоп и морален порнограф, Недялков отново може да подкрепи Иван Гешев, с което ще даде едно ново измерение в подкрепата на единствената кандидатура за Главен прокурор.   Дилър на материал Ако продължават да товарят Емил Кошлуков с черна работа - примерно да слеят БНТ и БНР и той да ги оглави, нищо чудно да прегрее и да си избере по-свободна професия. Напук врагу и напук идиотите, в един момент той ще плюе на всичко, ще се изсекне на кръв и ще стане дилър.\r\nТова не е професия за всеки, но и Емил Кошлуков не е кой дае - всеки разумен Бос би трябвало да му гласува доверие. За тази професия не се изисква стаж в телевизия “Алфа”, макар че е препоръчителен.\r\nИ независимо какво конкретно ще пласира - влияние или бяло брашно, Кошлуков никога няма да е обикновен дилър, който се ослушва по кьошетата с резки движения. Баничарница “По пантофи” Известната поетеса на медийната любов Валерия Велева също гори всеотдайно и успешно в професията, но ако нещо я прокуди от журналистиката, винаги може да остане на една фурна разстояние и да отвори закусвалня с баници и сармички.\r\nБаниците и сармичките на Валерия, които ние, обикновените консуматори, журнальори и гастрономи, сме виждали само отдалече, отколе са символ на вечната любов между власт и журналистика. От такива “баници на дружбата” една национално-отговорна журналистика и една национално-отговорна власт винаги ще имат нужда! Плод-зеленчук “Ябълката на прокурора” Друг символ на журналистическо-вкусовата промишленост са ябълките на Илиана Беновска, които тя подарява на публични личности, освен в случаите когато замеря някого - пак с ябълки. На гостите в нейното студио тя отдава ябълката си в дар, а президента Радев го замери със същия фрукт, изразявайки някаква позиция, чийто символизъм не бе изяснен докрай.\r\nА всичко тръгна от “гнилите ябълки” на бившия френски посланик Дьо Кабан - така той нарече някои особености на съдебната ни система, заради които примерно убийци избягват дълги години наказателна отговорност. Но това са стари работи, сега е актуално да се сърдим за освободения предсрочно Джок Полфрийман. За него се разсърди примерно бившият Главен прокурор Никола Филчев - внушителна фигура от нашия обществен живот, който също като Беновска има опит в зарзаватчийството.\r\nПреди години, след като изтече мандата му на Главен прокурор, Никола Филчев бе назначен за посланик в Казахстан, където бързо се озова в режим на скандали и по този повод бе търсен безуспешно от журналисти, за да даде някакви сведения.\r\nКато изключителен куриоз се разказваше тогава как журналист от БТА позвънил на посланик Филчев и му задал някакъв въпрос, на който Филчев първо отговорил с псувня, после казал “ТУК Е ПЛОД-ЗЕЛЕНЧУК”, затворил и спрял да вдига.\r\nНе е зле плод-зеленчукът на Беновска-Филчев да се ситуира в близост до дипломатическото ни представителство за Балеарските острови. Срам лози не пази Казват, че срамна работа няма, но като гледа човек журналистиката ни, понякога се чуди как не ги е срам тия хора, ама пък сигурно и за нас говорят така. Всеки с разбиранията си.\r\nИма една легендарна фраза на Петьо Блъсков - работили с него често го цитират как казвал, че “вестниците не са за четене, вестниците са за продаване!”.\r\nТова е, разбира се, здравословна философия, която съвършено пасва на профила на продавач на вестници и лотарийни талони в LAPKA.\r\nАко един продавач-консултант в LAPKA си върши наистина съвестно работата, на него от продажби и търкане действително няма да му остане и минута свободно време за четене на каквото и да било.\r\nЗа Бетина Жотева от СЕМ последно чухме, че била в отпуска и не може да вземе отношение по оставката на Светослав Костов от БНР. Колкото и да дирихме мисловно подходяща позиция за тази гранд-дама на бг-жорналистиката - брейнсторм правихме, на колеги се обаждахме, на мозъчния тръст на Цецо се обадихме за консултация - но така и не измислихме друга подходяща позиция освен за чистачка. Автор:  ,  ", "date": "2019.10.15", "title": "Трудоустрояване на гилдията и трудотерапия за бивши журналисти"}
{"url": "https://www.actualno.com/interview/radoslava-stojanova-uchitelstvoto-e-profesija-za-smeli-hora-news_1385095.html", "text": "             Ето разговора с г-жа Радослава Стоянова Интересът ми към немския език се зароди, когато бях в 7 клас. И то от учителката ми по немски език в основното училище. Не си спомням защо съм избрала да уча немски език в училище, не си спомням на какъв принцип са били сформирани групите по чужд език, но си спомням, че нямах колебания къде ще кандидатствам и какъв език ще уча след това. Изучаването на немски език е изучаване на историята, културата, начина на живот на страните, в които този език е официален, както и на манталитета, традициите на народите в тези страни. Владеенето на немски ми дава възможност да чета немска литература в оригинал, да общувам, да пътувам, а това са неща,  без които не мога да съществувам.   След дипломирането ми във ВТУ „Св. Св. Кирил и Методий“ нямах ясна представа какво искам  точно, но на този етап от живота ми се налагаше да започна работа възможно най-бързо и учителстването ми започна случайно. Знаех, че искам да работя с немски език. Имам висше образование и по специалността „Български език и литература“, но нямах колебание да се насоча към немския език и само към него. Решението бе породено от усет, от вътрешно усещане, че е правилно.     Съвременният учител е изправен пред предизвикателства, но такива има във всяка професия. Още от Възраждането насам учителите се справят благодарение на безконечна мотивация и работохолизъм. Изискванията към учителите нарастват в постоянно променящата се съвременност. Част от предизвикателствата включват ученици с проблеми в обучението или дисциплината, понякога освен „трудни“ ученици има и „трудни“ родители. Също така работят, общуват и разрешават конфликти ефективно с колегите и администрацията на училището, както и с инспекторати по образованието. От учителите се очаква да бъдат проводник на знание чрез преподаването на учебните предмети. Ролята на учителя днес не е само да образова, но и да управлява класната стая, да посредничи при конфликти, да изгражда екип от ученици и родителите им. Когато владееш немски език е яко да предаваш знанията си на другите. Яко е да „заразяваш“ учениците си с желание да разберат непознат текст, да заговорят на немски, да се интересуват за повече информация, ако си успял да ги провокираш с нещо креативно, с нещо нестандартно, може да е една немска песен, например. С моите ученици отдавна напуснахме схемата „Учебник-тетрадка“ в часовете по немски език. Общуването ми с тях е малко „щуро“ в положителния смисъл на думата. Съвременните средства предлагат възможност за виртуални разходки из страните, в който немския език е говорим, онлайн проекти, свързване в мрежа, комуникация, създаване на групи за споделяне в социалните мрежи. На една от паралелките с интензивно изучаване на немски освен преподавател съм и класен ръководител. Как общувам с учениците си?... На немски език.   Гьоте-институт е много важен фактор за поощряване на обучението по немски език в България, както и незаменим партньор на учителите-германисти. Аз лично дължа много на Гьоте-институт. След всяко обучение, след всеки семинар се връщам в клас, нахъсена веднага да изпробвам наученото. На нас, учителите, ни се предлагат възможности за общуване с колеги, не само от България. Чрез стипендиите за учители имаме възможност да се срещнем и да обменим добри практики, изпитани методи с колеги от други страни, както и да си сверим часовника, но и да покажем и нашия опит в обучението по немски език. Последното дава самочувствие.  Възможността да съм посланик на Гьоте-институт в тази кампания е малка благодарност за това, което се прави за нас. Чрез кампанията мога да се свържа с бъдещи колеги, с колеги с по-малък опит в преподаването и да бъда полезна. Да си посланик на Гьоте-институт е яко! Не съм се замисляла върху това. Харесва ми общуването с младите хора, с децата, така не остарявам. За мен учителят е лицето, което изгражда всички останали личности и професии. Той е като част от семейството. В повечето случаи е и майка, и баща, и много често дори прекарва повече време с децата от техните родители. Учителството е приключение и предизвикателство. Това е професия за смели хора. Имам много такива хубави моменти, не мога да определя кой е най-хубав. Може би признанието от хора с майчин език немски,  за способностите, знанията и уменията на учениците. В такъв момент през главата ми минава „Успях!“ ", "date": "2019.10.15", "title": "Радослава Стоянова: Учителството е професия за смели хора"}
{"url": "https://www.actualno.com/burgas/dokumentalen-film-razkazva-za-pyrvija-konclager-v-evropa-news_1385079.html", "text": "      Документалният филм \"Концлагерът Трикери\" ще бъде представен в Бургас на 18 октомври. Той е посветен на една трагедия, която не е известна на много хора и остава скрита заради настъпилите политически промени след войните. Филмът разказва за първия концлагер в Европа. Той е създаден от гърците на безлюдния остров Трикери , в залива на град Волос, през юни 1913 година. Там са заточени над 7 000 души, сред които български свещеници, учители, книжовни дейци и много други представители на интелигенцията, както и пленени войници от българския гарнизон в Солун.       разговаря с автора на филма Георги Дракалиев: “Аз съм сценарист, режисьор, автор като цяло на филма. Моят пра пра дядо, който е български свещеник от днешната гръцка част на Македония е един от загиналите на острова по време на събитията за които става дума. Това е една от причините, а другата е, че много малко хора знаят за тази трагедия, тя не е позната на обществото и аз искам да достигне до повече хора. Най-важното нещо във филма е, че той изцяло се основава на исторически документи, които разкриват погледа на съвременниците на тези събития. Във филма няма нито една дума, която да е интерпретация от днешна гледна точка на събитията. Всяка дума е от спомените на участниците, от исторически документи и това е основната сила на филма\". Концлагеристите са оставени без храна и вода, без подслон . Заради глада и болестите там умират хиляди невинни българи, а оцелелите се прибират в родината със спомена за една ужасяваща трагедия.\r\nРегионалният исторически музей в Бургас представя премиерата на филма в Дома на писателя от 18 часа, а входът е свободен.   ", "date": "2019.10.15", "title": "Документален филм разказва за първия концлагер в Европа"}
{"url": "https://www.actualno.com/curious/9-znaka-koito-podskazvat-che-edin-chovek-e-lyjec-news_1384848.html", "text": "                   1. Купува си прекалено скъпи вещи - Човек, който купува неща, които не отговарят на финансовото му положение е неискрен. Той прави това, за да заблуди хората около себе си. Вероятно дълго време събира пари, за да си позволи да изглежда толкова скъпо.   2. Търси комплименти - Постоянно предизвиква хората да правят му комплименти за начина на обличане, прическата, държанието и външния вид като цяло. 3. Не уважава личното ви пространство - Независимо, че знае, че имате някаква работа, той не спира да ви звъни и пише съобщения. Не уважава факта, че имате и други приятели и интереси. Иска да прекарвате времето си с него, когато той прецени. Ако се наложи, ще ви принуди да отложите ангажиментите си. 4. Разказва измислени истории за себе си - Неискреният човек обикновено е склонен да измисля различни случки, които имат за цел да накарат другите хора да се възхищават. Слушайте внимателно, докато говори. Възможно е да се оплете в лъжите си и вие ще забележите това.        5. Говори интелигентно - Неискрените хора често използват интелигентни думи, които никой не разбира. По - смешното е, че и той самия не разбира какво говори. Просто се стреми да изглежда интелигентен, но по този начин показва точно обратното. 6. \"Случайно\" споменава цените на вещите си - Неискрените хора доста често уж без да искат споменават колко пари са дали за даден артикул. Уверяваме ви, че правят това наочно. Просто се опитват да се похвалят. 7. Мнението му се мени според събеседниците - Той често мени настроението и мнението си, когато общува с различни хора. Опитва се да се хареса на всички, за да се впише в различни среди и компании. 8. Съгласява се с всички - Държи се лицемерно и се съгласява с мнението на събеседниците си. Доста често предпочита да не защитава собствената си позиция, защото не иска да създава конфликти с никого. 9. Говори силно и се смее натрапчиво - Неискреният човек иска всички да го слушат и да му обръщат внимание. Иска всички погледи да са приковани към него. Често прекъсва събеседниците си и не показва уважение към тях.       ", "date": "2019.10.15", "title": "9 знака, които подсказват, че един човек е лъжец"}
{"url": "https://www.actualno.com/bgfootball/bojko-borisov-e-poiskal-ostavkata-na-borislav-mihajlov-zaradi-razgroma-na-bylgarija-news_1385006.html", "text": "      Премиерът Бойко Борисов е поискал оставката на президента на Българския футболен съюз (БФС) Борислав Михайлов. Поводът - разгромът на българския национален отбор от Англия в мача, завършил снощи на Националния стадион \"Васил Левски\", при резултат 0:6.      \"Преустановяваме всякакви отношения с БФС до подаване на оставка на председателят Борислав Михайлов\", съобщи министърът на спорта Красен Кралев след разговор с Борисов. Преустановяваме всякакви отношения с БФС включително финансови, уточни Кралев, цитиран от БГНЕС. Искаме оставката заради цялото състояние на футбола. Държавата не може да толерира повече подобно поведение, подчерта още Кралев.   Припомняме, че снощи Михайлов не изгледа до края най-тежката домакинска загуба в историята на националния ни отбор. В 70-ата минута камерата на bTV го улови как се качва в джипа си, който този път го чакаше пред стадион \"Васил Левски\", а не както при загубата от Косово - на лекоатлетическата писта.   ", "date": "2019.10.15", "title": "Бойко Борисов е поискал оставката на Борислав Михайлов заради разгрома на България"}
{"url": "https://www.actualno.com/society/prevencija-nakazanija-i-kontrol-vyzmojni-li-sa-tezi-merki-sreshtu-jertvite-na-pytja-news_1384997.html", "text": "             „Цялата система за контрол на пътя, всичко правим малко на подхода на юруш. Имаме едно събитие и сега ще разследваме школата, преди имахме събитие с автобуси – слагаме коланите. Няма ли системност, трудно ще се получи”, заяви в ефира на „Здравей, България” по Нова телевизия проф. Румен Миланов, експерт по пътна безопасност.   „Подходът на парче, за съжаление, съществува”, коментира проф. Миланов за мерките, които се взимат в момента. „Дайте да подредим йерархията на опасностите и да подходим с превенция, наказания и контрол. Ако не го направим това нещо, така ще си говорим”, заяви проф. Миланов.\r\nСпоред него си заслужава внимание да се постави и въпросът за часовете по кормуване. „Трябва да се нормира правилно необходимият обем от знания, които трябва да придобие младият водач или този, който се обучава. Да, ще е по-скъпо. Но не може да пуснем всеки на пътя”, каза още проф. Миланов.    ", "date": "2019.10.15", "title": "Превенция, наказания и контрол - възможни ли са тези мерки срещу жертвите на пътя?"}
{"url": "https://www.actualno.com/asia/v-kanalizacijata-na-tajlandsko-selo-ulovena-kobra-gigant-video-news_1385096.html", "text": "      Тайландски спасители хванаха кралска кобра с дължина повече от 4 метра в отводнителната канализация на село в провинция Краби.      Видеоклип на операцията по залавяне на влечугото стана публлично достояние в социалните мрежи, след като беше публикуван  от доброволна спасителна общност.     Видеото показва как един спасител се втурва след змия, бягаща от него в канализационна тръба с диаметър малко повече от метър и я хваща за опашката в момента, в който голяма част от влечугото вече е вътре в тръбата.  Премествайки ръце постепенно от опашката към главата, ловецът на змии сграбчи влечугото здраво с една ръка за врата близо до самата глава, а с другата ръка го хвана за опашката. Тогава мъжът излиза със змията в ръце от тръбата.\r\nСъдейки по видеото, измерванията на уловената змия изисквали усилията на петима спасители. Оказа се, че дължината на влечугото е 4,2 метра. Заловената гигантска змия била изнесена в гората далеч от жилищните и туристически райони на провинцията и пусната в дивата природа.   Кралските кобри, най-големите отровни змии, срещани в Тайланд, често проникват в дренажните системи на селищата, тъй като основната им плячка са други змии, които се хранят с гризачи - мишки и плъхове, които живеят в отводнителните системи на градове и села, в  канализацията и близо до сметища.    В столицата на Тайланд, Банкок, кралските кобри често биват  хващани на улиците или на територията на частни имения от пожарникари, чиито задачи са не само да гасят пожари, но и за защита на гражданите от змии.\r\nВ Банкок кралските и обикновените кобри, подобно на много други змии, включително питони, живеят в голям брой в градски канализационни канали, където „се грижат да контролират“ популацията на плъховете. ", "date": "2019.10.15", "title": "В канализацията на тайландско село уловена кобра-гигант (ВИДЕО)"}
{"url": "https://www.actualno.com/balkani/atina-osydi-voennoto-nahluvane-na-turcija-v-sirija-i-zaradi-kipyr-news_1384996.html", "text": "      Министър-председателят на Гърция Кириакос Мицотакис осъди военното нахлуване на Турция в Сирия и заяви, че очаква Европейският съюз да наложи допълнителни санкции на Анкара заради нахлуването, както и заради нарушаването на суверенните права на Кипър, съобщава „Катимерини”.      Пред журналисти той обяви, че Гърция призовава за „незабавно прекратяване на огъня” и подчерта, че Европейският съюз ще осъществи „динамична намеса” по време на предстоящата среща на върха на държавите от ЕС в четвъртък.   Министрите на външните работи на държавите-членки на ЕС решиха да бъде ограничен износът на оръжие за Турция заради настъплението ѝ в Северна Сирия и предупредиха, че ще бъдат предприети санкции срещу компании и лица, участващи в незаконно търсене на нефт и газ в териториалните води на Кипър. ", "date": "2019.10.15", "title": "Атина осъди военното нахлуване на Турция в Сирия и заради Кипър"}
{"url": "https://www.actualno.com/dobrich/razbiha-mreja-ot-narkodilyri-v-dobrich-news_1385016.html", "text": "      Шестима разпространители на наркотични вещества и извършител на грабеж са задържани при специализирана полицейска операция по противодействие на битовата престъпност, разпространение на наркотични вещества и пътно-транспортния травматизъм, съобщават от ОД на МВР. Извършват се масови проверки в кварталите „Балик“, „Иглика“ и „Изгрев“.      Съставени са и 35 акта по Закона за движение по пътищата.\r\nВ операцията са включени служители на областната дирекция и на Първо РУ при ОДМВР-Добрич. ", "date": "2019.10.15", "title": "Разбиха мрежа от наркодилъри в Добрич"}
{"url": "https://www.actualno.com/europe/turcija-neutralizirala-595-teroristi-news_1384999.html", "text": "      От началото на операция в Северна Сирия са , съобщава Министерството на отбраната на Турция, цитирано от Анадолската агенция, предава БГНЕС. По думите на министъра на отбраната Хулуси Акар, операцията протича успешно и по план.      Турция започна операция , третата в поредицата от трансгранични антитерористични операции в Северна Сирия, насочени към терористи, свързани с Ислямска държава и кюрдската партия ПКК.   Операцията се провежда в съответствие с правото на Турция на самоотбрана, произтичащо от международното право и резолюциите на Съвета за сигурност на ООН и има за цел създаване на свободна от терор зона за завръщане на сирийците в района източно от река Ефрат, се казва в съобщението.\r\nПризнатата за от Турция, САЩ и Европейския съюз, ПКК, води терористична кампания срещу Турция повече от 30 години. Впоследствие са загинали близо 40 000 души, включително жени, деца и бебета.  Турция отказа да приеме терористичните заплахи, идващи от Северна Сирия, и обеща да предприеме военни действия за предотвратяване на образуването на „терористичен коридор“ там. ", "date": "2019.10.15", "title": "Турция неутрализирала 595 терористи"}
{"url": "https://www.actualno.com/bgfootball/anglijskata-presa-iska-da-izhvyrljat-bylgarija-ot-evro-2020-news_1385018.html", "text": "      Расистките обиди на снощната между България и Англия в София са основна тема в днешните издания на водещите британски медии. отбелязва, че играта е била спирана два пъти заради расистки прояви, включително нацистки поздрав и обидни скандирания. Британската медия цитира думите на председателя на футболната асоциация Грег Кларк, който заяви, че случилото се видимо е разстроило играчите на Англия. Той изразява надежда, че УЕФА ще извърши пълно и цялостно разследване на инцидента.      Вестник „ излиза със заглавие „Отвратително“ и снимка на играчите на терена по време на едно от прекъсванията на мача. \"Англия се изправя твърдо срещу лицето на отвратителния расизъм, докато победи България в една срамна нощ в София\", допълва изданието. Вестникът отбелязва, че играчите на Англия са реагирали с изключително достойнство и професионализъм, въпреки че играта беше прекъсвана два пъти и така са изпратили послание към света.   \"Сега натискът трябва да бъде безмилостен върху властите да предприемат действия и не говорим за дребни глоби или отнемане на точки. Беше крайно ужасяващо и единствената мярка е да изхвърлят България със смешните им отричания от състезанието. Това е, беше и винаги ще бъде напълно неприемливо. Не трябва да има компромиси\", допълва изданието в остър коментар. Все пак \"Дейли телеграф\" отбелязва реакцията на капита на българския тим Ивелин Попов, който в полувремето спори с феновете.\r\nС големи букви „ определя случилото се като „Срам“.; „ също настоява България да бъде изхвърлена от квалификациите, а УЕФА да предприеме спешни действия.  Заглавието в днешния брой на „ гласи Англия – 6, Расизмът - 0. Заглавието на престижния вестник „Гардиан“ е „София, срам“. Изданието цитира думите на наставника на Англия, който е похвалил играчите за реакцията им по време на обидните скандирания. Вестникът отбелязва, че капитанът на българския отбор Ивелин Попов е бил забелязан да води разгорещен спор с български фенове, докато отборите влизали в съблекалнята на полувремето. „Да се изправиш сам и да направиш правилното нещо изисква смелост и подобни действия не трябва да останат незабелязани“, цитира „Гардиан“ думите на Маркус Рашфорд – един от тримата тъмнокожи играчи, с които Англия излезе на терена.\r\nВ свой обширен материал „ публикува снимките на младежите с черни качулки, забелязани да правят нацистки поздрави на националния стадион „Васил Левски“, а заглавието с големи букви гласи „Загубеняци“.     ", "date": "2019.10.15", "title": "Английската преса иска да изхвърлят България от Евро 2020"}
{"url": "https://www.actualno.com/burgas/biznesmen-ot-ajtos-otiva-na-syd-zaradi-neplateni-danyci-ot-blizo-polovin-milion-leva-news_1385004.html", "text": "      Бургаската Окръжна прокуратура предаде на съд Стоян Колев от Айтос. Той е обвинен в избягване плащането на данъчни задължения на стойност около 5 000 лева.      Това е станало за времето от 2012 до 2014 година в качеството му на едноличен търговец с търговско дружество. В три отделни месечни справки Стоян Колев е подал неистински декларации, които се изискват по закон.\r\nДругото обвинение към бизнесмена е, че в качеството си на едноличен търговец с търговско дружество, избегнал плащането на данъчни задължения на стойност 346 023 лева. Това е станали чрез извършване на сделки със свързани лица. Като работодател на Д.Й. – работник, заемащ длъжността „продавачи в магазини и демонстратори“, като й продал недвижими имоти - един апартамент , търговски обект и два магазина в Карнобат. Стоян Колев е получил обвинение и поради факта, че пред нотариус е потвърдил неистина в 14 писмени декларации за удостоверяване на истинността на някой обстоятелства – че има непогасени, подлежащи на принудително изпълнение, задължения за данъци мита и задължителни осигурителни вноски.  Окръженият съд ще гледа делото на 15 октомври. ", "date": "2019.10.15", "title": "Бизнесмен от Айтос отива на съд заради неплатени данъци от близо половин милион лева"}
{"url": "https://www.actualno.com/curious/5-znaka-che-edin-myj-izneverjava-news_1385035.html", "text": "                   Рязкото подобряване на сексуалния живот определено е притеснително, защото това може би е знак, че вашият мъж спи с две жени. Когато спят с две жени, мъжете получават неконтролируем еротичен заряд, който може да ви подскаже, че той може би ви изневерява и е получил \"помощ от приятелка\".   ако мъжът ви не изпуска телефона си от поглед, държи го постоянно в себе си, изключва звука и видимо го крие от вас, докато пише съобщения, може би това е знак, че има отношения с друга жена. Мъжете, които не изневеряват оставят телефона си навсякъде, използват го рядко и не се притесняват да отговарят на съобщения или да провеждат разговори пред вас. Неверниците от друга страна придобиват привързаност към телефона си, което може да бъде забелязано изключително лесно.     ", "date": "2019.10.15", "title": "5 знака, че един мъж изневерява"}
{"url": "https://www.actualno.com/bgfootball/video-eto-zashto-za-malko-da-prekratjat-bylgarija-anglija-news_1385020.html", "text": "      Расизмът от трибуните по време на е факт и наличието му бе подкрепено с видео, публикувано в Туитър. То показва серията расистки прояви, дошли от куп облечени в черно български фенове.      Видеото, което се разпространява и коментира масово в социалната мрежа, показва как защитникът на гостите Тайрън Мингс дава знак към своята скамейка, че е бил атакуван расистки.    После селекционерът Гарет Саутгейт предава съобщението на едно от официалните лица.   Виждат се и облечените в черно и с качулки запалянковци, които първо отправят нацистки поздрав, а после издават и маймунски звуци по адрес на тъмнокожите играчи в селекцията на \"Трите лъва\". Един от провокаторите дори разпъва фланелка с надпис \"No respect\" с логото на УЕФА.         ", "date": "2019.10.15", "title": "ВИДЕО: Ето защо за малко да прекратят България - Англия"}
{"url": "https://www.actualno.com/showbusiness/novi-tvyrdenija-za-seksualen-tormoz-pritiskat-kuba-guding-mladshi-news_1384954.html", "text": "      Популярният холивудски актьор Куба Гудинг-младши продължава да страда на тема \"сексуален тормоз\". Източници от полицията са съобщили пред сайта TMZ, че неотдавна няколко жени са го обвинили за сексуално посегателство.      51-годишният Гудинг е обвинен от още три жени, чиито претенции датират от 2008 г, 2013 г. и 2015 година. С това общият брой на жените, които обвиняват актьора става пет.   \"Това е шаблон\", заяви източник пред The ​​New York Post, отбелязвайки, че всички предполагаеми атаки, които датират от 2008 г., са се случвали в барове и ресторанти в Манхатън.\r\nЕдна от жените казва, че Гудинг я е хванал за задника в хотел на улица Хауърд в Сохо през 2018 година, докато друга твърди, че той е бръкнал с ръка под полата ѝ, съобщиха източници от силите на реда.  Адвокатът на Гудинг, Марк Хелер, заяви пред The ​​Post, че е запознат с допълнителните искове, но подчерта, че срещу неговия клиент са повдигнати обвинения само за два случая.\r\nЩо се отнася до обвиненията на жената за случката през 2018 година, той заяви: \"Ние смятаме, че това е единственото ново твърдение, вписано допълнително към обвинението. Вярваме, че е напълно невярно и изобщо няма да доведе до никаква присъда\".   Носителят на \"Оскар\" беше арестуван за \"насилствено докосване\" през юни, когато 30-годишна жена го обвини, че я е сграбчил за гърдите по време на буйна вечер в бар. Гудинг отрече твърдението, настоявайки, че той е посегнал да докосне ръката ѝ, а не гърдите ѝ, както твърди тя.     ", "date": "2019.10.15", "title": "Нови твърдения за сексуален тормоз притискат Куба Гудинг-младши"}
{"url": "https://www.actualno.com/books/az-sym-dinamit-jivotyt-na-nicshe-news_1384906.html", "text": "      Фридрих Ницше е един от най-големите мислители на XIX век – философ, литератор, изкуствовед, музикант, чиито идеи повлияват дълбоко европейската и световна култура до наши дни, като в същото време са обект на полемики, спекулации и противоположни интерпретации. Ницше е една от най-загадъчните фигури във философията. Неговите концепции за свръхчовека, волята за власт и робския морал променят фундаментално разбирането за човешката същност.      Като се опира на документи, проучвания, писма, както и на трудовете на Ницше, британската писателка и историк Сю Прюдо обрисува света на един блестящ, ексцентричен и дълбоко смутен човек, хвърляйки светлина върху събитията и хората, формирали живота и работата му. От християнското му възпитание, засенчено от мистериозната смърт на баща му, през учителската му кариера, отношенията му с видните интелектуалци на неговото време, самотното философстване по високите планини, до драматичния му психически срив. Сю Прюдо успява с малко щрихи ярко да пресъздаде интелектуалната, културната и политическата атмосфера в Европа от втората половина на ХIХ в.   Сю Прюдо е родена през 1946 г. в Лондон, Великобритания. Автор е на редица биографични книги, за които е отличена с множество престижни награди. Забележителната ѝ творба \"Аз съм динамит. Животът на Ницше\" е носител на една от най-авторитетните британски литературни статуетки.\r\nБиография на Ницше се издава за първи път на български език. Книгата развенчава по изключителен начин закоравелите митове по адрес на една от най-великите личности в човешката история.   ", "date": "2019.10.15", "title": "Аз съм динамит. Животът на Ницше"}
{"url": "https://www.actualno.com/asia/brojat-na-ubitite-ot-tajfuna-hagibis-se-uvelichi-seriozno-news_1384951.html", "text": "      Броят на жертвите на тайфуна Хагибис, който връхлетя Япония, се увеличи до 67, според телевизионната мрежа Fuji, предаде БГНЕС. Това е почти двойно повече, отколкото беше известно преди 24 часа.      Снощи беше съобщено за смъртта на 53 души. 13 души все още са в неизвестност, повече от 200 души са ранени.   Преминаването на тайфуна беше придружено от обилни дъждове - на места падна количеството за 2 месеца само за два дни. Според телевизионната компания NHK, реки са унищожили защитните си диги в най-малко 50 района на страната. 161 реки в 16 префектури са предизвикали наводнения, включително и в жилищни райони. Префектурите Фукушима, Мияги, Канагава, Точиги, Сайтама, Нагано, Шизуока са пострадали най-сериозно от тайфуна.\r\n138 000 домакинства в 13 префектури остават без вода. Според Министерството на икономиката, търговията и промишлеността без ток са 34 000 домакинства.  Изключително мощният тайфун \"Хагибис\" премина над Япония в събота, придружен от бурен вятър със скорост 200 км/ч и проливни дъждове. В префектура Чиба на фона на тайфуна премина и торнадо. ", "date": "2019.10.15", "title": "Броят на убитите от тайфуна \"Хагибис\" се увеличи сериозно"}
{"url": "https://www.actualno.com/analysis/predatelstvoto-na-sasht-sreshtu-kurdite-istoricheski-predvidimo-news_1384944.html", "text": "      Изоставя ли САЩ кюрдите, противно на договорка да не го прави? Този въпрос стана доста актуален отвъд Океана, а анализ в списание Foreign Policy хвърля интересна светлина върху отговора - с исторически препратки.      Действията на САЩ всъщност са предвидими предвид класифициран документ, написан през 70-те години на XX век от Хенри Кисинджър.   На 30 юни, 1972 година, двама кюрди - Идрис Барзани и Махмуд Отман, пристигат без много шум в разширяващата се централа на ЦРУ в Ленгли, щата Вирджиния и са въведени в кабинета на легендарния директор на агенцията Ричард Хелмс. Те обсъждат зашеметяваща промяна в политиката на САЩ. Хенри Кисинджър, съветникът по национална сигурност на президента Ричард Никсън, лично упълномощава Хелмс да изрази американската съпричастност към тежкото положение на кюрдите и да ги увери в своята \"готовност да разгледа молбата им за съдействие\". Повече от десетилетие кюрдите се борят срещу иракското правителство и отправят безрезултатно безброй молби за американска помощ. Хелмс заявява, че САЩ са променили решението си. Той не споменава, че скоро то ще се промени отново.\r\nДългата история на изоставянето на кюрдите от САЩ е добре разбрана от повечето наблюдатели. Това, което най-вече е забравено, е, че подобни евентуални предателства са напълно предвидими предвид начина, по който двете страни се съюзяват. Всъщност е невъзможно да се разбере решението на президента Доналд Тръмп да подкрепи Турция във воденето на война в Сирия срещу кюрдите-съюзници, без да се разбере до голяма степен неразгаданият произход на отношенията между САЩ и кюрдите.  Историята започва през 1920 година, когато на кюрдите, най-голямата етническа група в света, която няма собствена държава, е била обещана автономия в Севърския договор. Двете велики сили по онова време, Великобритания и Франция, не изпълняват обещанията си и през 1923 година превръщат кюрдските територии в съвременна Турция, Иран, Ирак и Сирия. Кюрдите се разбунтуват срещу това предателство и са смазани от новите си колонизатори Великобритания, Франция, Иран и Турция. След десетилетия на относително мълчание, кюрдите отново се опитват да постигнат автономия след революцията в Ирак през 1958 година, при която беше свалена тамошната монархия.\r\nСлед избухването на войната в Иракски Кюрдистан през септември 1961 година, правителството на САЩ бездейства. Основната цел на политиката на САЩ по това време е поддържане на добри отношения с Багдад, но винаги съществува разяждащото подозрение, че кюрдският бунтовнически лидер Мустафа Барзани е комунистически агент, предвид 11-годишното му изгнание в Съветския съюз от 1947 година до 1958 година.\r\nВъпреки това, двама близки американски съюзници в региона - Израел и Иран, бързо стигат до заключението, че иракските кюрди са идеологически и стратегически съюзници, които могат да бъдат използвани за поставяне на радикалния арабски националистически режим в Багдад - и неговата голяма армия – под контрол. В средата на 1962 година иранският шах нарежда на разузнавателната агенция SAVAK да помогне за финансирането на кюрдските бунтове в Северен Ирак, за да подкопае стабилността на режима в Багдад. Израелците се присъединяват към ръководената от Иран интервенция през 1964 година, след като премиерът на страната Давид Бен-Гурион признава кюрдите за стратегически съюзник срещу радикалния арабски режим в Багдад. През следващото десетилетие иранската и израелската стратегии са прости: докато кюрдите представляват ясна и непосредствена опасност за Багдад, иракските военни не могат да бъдат разположени срещу Израел в случай на война или заплаха на иранските амбиции в Персийския залив. Това се отплаща през 1967 година, когато Ирак не е в състояние да разположи силите си в общоарабската война срещу Израел и в следващата война през 1973 година, когато може да изпрати само една бронетанкова дивизия, тъй като 80% от военните му са в Северен Ирак.       Американците не бързат да се намесят. От средата на 60-те години и иранците, и израелците се стремят да убедят Белия дом да преразгледа своята политика за ненамеса; както и иракските кюрди, които редовно се срещат с американски представители на службите. Винаги са посрещани с любезен, но твърд отказ.\r\nТова се променя през юли 1968 година, когато партията Баас – в чието ръководство влиза младия Саддам Хюсеин - завзема властта и твърдо се утвърждава като доминираща политическа сила в Ирак през следващите 35 години. През март 1970 година Садам заключава, че войната срещу кюрдите е пропиляно усилие и лично пътува на север и се среща с Барзани. Садам се съгласява с всяко искане за кюрдската автономия в рамките на обединен Ирак, но посочва, че програмата няма да бъде изпълнена до 1974 година. По същество споразумението от март купува време и за двете страни. Саддам успява да консолидира властта, а Барзани успява да си осигури мощен нов съюзник - САЩ.\r\nСлед споразумението, Саддам хвърля Ирак здраво в обятията на Съветския съюз. През декември 1971 година Ирак подписва оръжейно споразумение с Москва, а през април 1972 година подписва Договор за приятелство и сътрудничество. Следващия месец Никсън посещава Техеран при завръщането си от успешна среща на върха в Москва, където успява да осигури разведряване със Съветите. По време на посещението си шахът оказва натиск върху Никсън, за да помогне на кюрдите за дестабилизиране на Ирак.\r\nСлед внимателен преглед на рисковете, администрацията на Никсън заключава, че съветско-иракската заплаха за западните интереси е достатъчно значима, за да оправдае подпомагането на кюрдите. След зелената светлина на Никсън, кюрдската операция се води от офиса на Кисинджър в Белия дом. Между август 1972 година и края на 1974 година, когато въоръжените конфликти в иракско-кюрдската война се възобновяват, администрацията на Никсън често се консултира с иранците, израелците и кюрдите как да ги подготви за неизбежна конфронтация с Багдад. Това означава складиране на оръжие и обучение на кюрдските бойци на съвременни военни техники, докато отношенията между кюрдите и Багдад се влошават бързо.\r\nВ началото на 1974 година Саддам нарушава условията на мартенското споразумение и едностранно налага ограничена автономия на кюрдите. Барзани отговаря като пътува до Иран, където се среща с шаха и с началника на централата на ЦРУ, за да поиска подкрепа от САЩ за план за създаване на иракско арабско-кюрдско правителство, което ще претендира, че е единственото легитимно правителство на Ирак. Както Кисинджър пише в мемоарите си от 1999 година, искането на Барзани \"предизвиква потоп от комуникации\" сред американските служители, които се съсредоточават върху два въпроса: дали САЩ ще подкрепят едностранната декларация за автономия и какво ниво на подкрепа са готови САЩ да дадат на кюрдите. В частност ЦРУ предупреждава за увеличаване на американската помощ.      Но Кисинджър се отнася с презрение към предпазливостта на директора на ЦРУ Уилям Колби, като пише: \"Нежеланието на Колби беше също толкова нереалистично, колкото ентусиазма на Барзани\". Никсън в крайна сметка решава да увеличи американската помощ за кюрдите, включително осигуряване 900 000 единици съветски оръжия, които ЦРУ има на склад и 1 милион долара еднократна помощ за бежанците. През април 1974 година Кисинджър изпраща заповедите на Никсън до американския посланик в Техеран. Тази телеграма е важна, тъй като представя накратко интересите на САЩ спрямо кюрдите. Целите, пише той, са \"(а) да предоставят на кюрдите способността да поддържат разумна база за преговори за признаване на правата им от правителството на Багдад; (б) да поддържат обвързано настоящото иракско правителство, но в) да не разделят трайно Ирак, тъй като независима кюрдска зона няма да бъде икономически жизнеспособна и САЩ и Иран нямат интерес да затворят вратата за добри отношения с Ирак при умерено ръководство\".\r\nИзяснено е също така, че подкрепата на САЩ за кюрдско правителство в дългосрочен план не е възможна, тъй като тя не може да бъде прикрита и вътре в правителството на САЩ има дълбоки опасения относно жизнеспособността на кюрдската държава, да не говорим за притесненията на шаха относно кюрдската независимост, предвид голямото кюрдско малцинство на Иран. Тази позиция е предадена на кюрдите в началото на отношенията им със САЩ и е повтаряна през цялата кюрдска операция.\r\nТова хвърля светлина върху основния проблем, с който кюрдите винаги са се сблъсквали, който е географски. Независим Кюрдистан със сигурност ще бъде в вплетен в нечии територии, което го прави неспособен да участва в международната икономика, без да разчита на външни и враждебни сили като Турция, Иран, Ирак и Сирия. Например, ако кюрдите искат да изнасят нефт или природен газ, тръбопроводът ще трябва да премине през територия на съседна държава, за да достигне международните пазари. Ако никоя от тези страни не се съгласи, кюрдската икономика ще бъде обречена. Дори основни услуги като самолетни пътувания биха разчитали на външни покровители, тъй като полетите, свързани с Кюрдистан, ще трябва да преминават през въздушното пространство на враждебните държави, които вече имат връзки със САЩ. Ето защо, въпреки дълбокия афинитет към кюрдите и тяхната кауза, Съединените щати винаги са били ясни - ако не винаги публично - за нежеланието си да подкрепят кюрдската независимост.\r\nВ края на 1974 година иракската армия започва цялостна офанзива срещу кюрдите, като жъне победи в планините, благодарение на стриктното ръководство на съветските военни съветници. Но въпреки значителните ирански и израелски усилия за военно укрепване на кюрдите, иракчаните успяват да удържат позициите през зимата на 1974-1975 година. Това подтиква Кисинджър и израелците да изработят план за осигуряване на кюрдите на оръжие на стойност 28 милиона долара.\r\nНо е късно - геополитиката се измества от кюрдите. На 18 февруари 1975 година шахът се среща с Кисинджър в Цюрих. Той информира Кисинджър, че при кюрдите \"няма останала душа\" и обмисля да се срещне със Саддам на конференцията на ОПЕК през март, за да види дали може да изтъргува подкрепата си за концесия. Кисинджър твърди в мемоарите си от 1999 година, че е оспорил предложението на шаха и му е напомнил за \"собствените му многократни предупреждения, че крахът на кюрдите ще дестабилизира целия район\".   Нищо от това няма значение. Решението на Иран да се откаже от кюрдите е представено на Съединените  щати като факт, сключена сделка. На 6 март шахът и Саддам обявяват споразумението, което разменя частичен суверенитет над стратегическия воден път Шат ал-Араб по границата между Иран и Ирак, с ненамеса в взаимните отношения. Шахът нарежда затварянето на границата на Иран с Ирак, като ефективно хвърля кюрдите на вълците. При затворена граница, американците и израелците са неспособни да предоставят на кюрдите непрекъсната помощ. На следващия ден иракчаните отприщват цялата сила на своите военни срещу кюрдите, принуждавайки хиляди цивилни да бягат в Иран. Служителите на ЦРУ и израелските специални части, които помагат на кюрдските си съюзници в борбата срещу иракчаните, са смаяни. Така е и Кисинджър, който е прекарал по-голямата част от последните три години в неуморна работа, за да даде на кюрдите шанс за борба. Не може да се направи нищо, което да предотврати клането. След като Иран е отрязан, няма път, по който да продължи да бъде предоставяна американска помощ. Силите на Саддам побеждават кюрдите, разрушават 1400 села, арестуват хиляди последователи на Барзани и налагат управлението си в региона.\r\nТози трагичен край на американската намеса в подкрепа на кюрдите поставя началото на нестабилната връзка между САЩ и кюрдите, която съществува и до днес. Хиляди кюрди в Ирак губят живота си, след като САЩ, Иран и Израел оттеглят подкрепата си през 1975 г. През 80-те години на XX wek,  кюрдите и САЩ се озоваха на противоположните страни на Иранско-иракската война,  по време на която Саддам редовно използва химическо оръжие срещу Иран и кюрдите и довела до масов геноцид в Иракски Кюрдистан. Течението ще се обърне отново в началото на 90-те години. След като Ирак нахлува в Кувейт през 1990 година, САЩ призовават кюрдите да въстанат срещу правителството на Саддам, само за да може администрацията на Джордж Буш да ги изостави по време на нужда. През април 1991 година Белият дом осъзнава грешката си и осъществява операция, с която се установява забранена за полети зона над Северен Ирак и позволява на иракските кюрди най-накрая да живеят в мир. През 1992 година иракските кюрди създават автономното регионално правителство на Кюрдистан, което се превръща в незаменим американски съюзник по време на войната в Ирак и войната срещу ИДИЛ.\r\nИзглеждаше, че най-накрая Съединените щати са поправили грешката, направена през 1975 година - засега. Но дори и това последно предателство не трябва да шокира.  Това е напълно в съответствие с интересите към кюрдите, които САЩ имат от самото начало. Автор:  ; Превод:   ", "date": "2019.10.15", "title": "\"Предателството\" на САЩ срещу кюрдите - исторически предвидимо"}
{"url": "https://www.actualno.com/politics/borisov-izvednyj-si-dade-smetka-kakvo-stava-v-sirija-news_1384923.html", "text": "      След като дни наред премиерът Бойко Борисов твърдеше, че благодарение на перфектните му контакти с Турция и президента Реджеп Ердоган мигрантският натиск откъм Турция е нулев, а опасността никаква, изведнъж властта демонстрира лека паника. Правителствената информационна служба съобщи тревожно, че премиерът свиква във вторник заседание на Съвета по сигурността \"заради рязкото изостряне на ситуацията в Сирия\", посочва в. \" \".      \"В рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност\", обявиха още от правителството и изненадващо обещаха изявления след края на заседанието. Заседанията на съвета са оперативни и обикновено няма публични изявления.   В същото време военният министър Красимир Каракачанов съобщи в Долна Митрополия, че се готвят планове с различни степени на готовност за овладяване на евентуална критична ситуация по границата. Той съобщи, че към момента няма движение на нелегални мигранти към българската граница както от турска, така и от гръцка територия, но подчерта, че \"ситуацията може да се промени всеки един момент, тъй като бойните действия в Сирия продължават.\r\nПоддържа се много добър информационен обмен и с гръцките, и с турските колеги, българските власти са готови за реакция в различни ситуации\". Военният министър заяви, че \"имаме готовност, доизградени са всички съоръжения по българо-турската граница, включително сензори, видеонаблюдение, това нещо, което преди година и половина-две го нямаше или не беше довършено. Сега всичко е готово\".  В участъците от границата между България и Гърция, които са по-лесни за преминаване на големи маси, вече имало подвижни заградителни съоръжения, които при необходимост могат да бъдат поставени, за да затруднят подобни придвижвания.\r\nВ края на миналата седмица Каракачанов каза, че не трябва да се създава психоза в обществото и че само за няколко часа на границата може да бъдат пратени над 2000 военни със специална подготовка и специално оборудване. Докато Каракачанов обясняваше, стоящият до него Борисов заяви, че \"каквито и мерки да се вземат, ако дойдат 50-100 хиляди на оградата, ще я съборят и ще минат!\". Накрая премиерът опита да успокои хората, че докато той и Каракачанов са на власт, няма страшно.   На този фон експертите по миграция вече започнаха да изчисляват колко бежанци може да поеме България при разрастване на кризата. \"България може да приеме около 3-4 хил. бежанци при евентуална бежанска вълна\", обяви пред БНР Иван Шаренков, правен консултант по миграционни въпроси към Международната организация по миграция в България.    „Към момента по външните граници на ЕС, по наши данни и данни на Фронтекс, няма миграционен натиск. Към момента това се отнася за всички граници, с изключение на Италия и Испания. Ние отчитаме това като позитивно. Центровете на Агенцията за бежанците и центровете на МВР за нелегални мигранти са изцяло завършени и почти празни“, отбеляза той. ", "date": "2019.10.15", "title": "Борисов изведнъж си даде сметка какво става в Сирия"}
{"url": "https://www.actualno.com/asenovgrad/asenovgrad-sybira-darenija-za-doma-za-siraci-na-otec-ivan-ot-novi-han-news_1384370.html", "text": "       В дарителската кампания за Дом за сираци \"Свети Николай\" при манастир \"Света Троица\" край Нови хан, се включват и асеновградчани. В сиропиталището там се грижи за над 310 деца. \"Подкрепата към благородното дело набира все по-голяма популярност, като решихме към него да сме съпричастни и ние. Идеята е на Соня Бърборчева от квартал \"Горни Воден\". Наши приятели ни се обадиха, че се организира дарителска кампания и ние решихме да е включим. Всяка година провеждаме такива инициативи. Събирали сме за кухнята на отец Данчо в Асеновград и за дома в село Джурково\", каза за Веселин Николов - част от организаторите от асеновградското сдружение \"Устремени\".      Той допълни, че са решили да участват, защото \"каузата си заслужава\". Основните продукти, от които се нуждаят в сиропиталището, са пакетирани храни (ориз, захар, брашно, сол, боб, леща, олио) и тоалетни принадлежности (шампоани, сапуни, тоалетна хартия, препарати за почистване на съдове, прах за пране). \"Отец Иван върши социална дейност, която трябва да е кауза за всички православни свещеници, и когато държава абдикира от своите задължение е хубаво обществото да се самоорганизира\", каза още Николов.    Срокът на дарителската кампания е в рамките на десет дни. Началото е обявено за тази сряда (16.10.19 г.), а последният ден, в който могат да се предоставят дарения, е 26.10.19 г. (събота). Мястото на приемната е канцеларията на сдружение \"Устремени\" - улица \"Цар Иван Асен II\" №9А (сграда на бившия Битов комбинат, етаж 3). Дарения ще се приемат по следния график: 16.10.19 г. (сряда) - от 18:30 ч. до 19:00 ч.; 19.10.19 г. (събота) - от 10:00 ч. до 10:30 ч.; 23.10.19 г. (сряда) - от 18:30 ч. до 19:00 ч.; 26.10.19 г. (събота) - от 10:00 ч. до 10:30 ч. Дарения за кампанията се събират също в библиотеката в асеновградския квартал \"Горни Воден\" и в агроаптеката в квартал \"Долни Воден\".    ", "date": "2019.10.15", "title": "Асеновград събира дарения за Дома за сираци на отец Иван от Нови хан"}
{"url": "https://www.actualno.com/curious/3-te-zodii-koito-vinagi-postigat-celite-si-news_1385032.html", "text": "      Има хора, които се борят ожесточено, за да постигнат мечтите си. Те никога не се отказват, за тях просто няма връщане назад. Не биха се отклонили от пътя към целта, независимо какво се случва. Трудностите изобщо не ги плашат.      Тези хора винаги успяват да се доберат до върха по един или друг начин. Те са мотивирани, амбициозни и обикновено доста инатливи. А от тях определено има какво да научите. Хората, които никога не се отказват от мечтите си, са представители на няколко . Научете кои са те:    Обикновено са подтикнати да се борят за мечтите си заради ината, който е силна черта на характера на тази зодия. Абсолютно никой и нищо не може да ги спре. Представителите на този зодиакален знак са едни от най-упоритите в зодиака. Там, където всички се отказват, защото трудностите са прекалено големи, Овните се мотивират двойно и продължават напред с гордо вдигната глава. Думите \"Отказвам се!\" са непознати за тях. Винаги се борят до последно и дават всичко от себе си. Вярват във възможностите си и са изключително уверени. Знаят точно какво искат и как да го постигнат.       Готови са да направят дори невъзможното, ако искат нещо наистина силно. Ако не са сигурни, че това е истинската им мечта обаче дори няма да си мръднат пръста. Когато става въпрос за нещо, което съкровено желаят, те се борят със зъби и нокти. Също като Овните, Козирозите са изключително инатливи и упорити. Това са чертите от характера им, които им помагат по пътя към постигането на целите. Съмнението на околните и критиката ги мотивират изключително много. Козирозите не бързат, те вървят с бавни крачки към успеха, но никога не биха се отказали. Независимо какво се случва, продължават напред. Препятствията за Козирозите са просто поредното предизвикателство, с което трябва да се справят и обикновено успяват да го направят.      ", "date": "2019.10.15", "title": "3-те зодии, които винаги постигат целите си"}
{"url": "https://www.actualno.com/crime/kola-se-zabi-v-karuca-i-se-preobyrna-kraj-razlog-news_1385026.html", "text": "      Жена се удари с колата си в каруца, след което колата ѝ се преобърна на пътя Разлог-Предел-Симитли. Жената не е пострадала, съобщи БГНЕС.      65-годишната водачка е застигнала каруцата, но поради идващият насреща автомобил не е могла да я изпревари и се блъснала в задната й част.   След удара конярят освобождава коня и напуска местопроизшествието.\r\nДвижението е било ограничено в една лента, докато пътят се почисти от стъклата.   ", "date": "2019.10.15", "title": "Кола се заби в каруца и се преобърна край Разлог"}
{"url": "https://www.actualno.com/america/lideryt-na-demokratite-v-kamarata-na-predstavitelite-ne-schita-sankciite-sreshtu-turcija-za-dostatychni-news_1384943.html", "text": "      Председателят на Камарата на представителите Нанси Пелоси заяви, че , наложени от президента на САЩ Доналд Тръмп срещу Турция, не са достатъчни за предотвратяване на хуманитарна катастрофа, предаде БГНЕС.      \"Президентът Тръмп отприщи ескалация на хаоса и нестабилността в Сирия. Изявлението му относно пакета от санкции срещу Турция е крайно недостатъчно, за да се обърне тази хуманитарна катастрофа\", заяви Пелоси в писмено изявление.   Междувременно Тръмп призова своя турски колега Реджеп Ердоган да \"спре инвазията\" в Сирия, заяви вицепрезидентът Майк Пенс, цитиран от АФП.\r\nВ телефонен разговор Тръмп е притиснал турския лидер да \"спре инвазията, да въведе незабавно прекратяване на огъня и да започне преговори с кюрдските сили в Сирия\", каза Пенс пред репортери, като добави, че ще пътува спешно до Турция по искане на президента.  \"Той ме помоли да ръководя делегация. Ще замина възможно най-бързо да пътувам в региона, за да настоявам примирие и споразумение чрез преговори\", обясни Пенс.\r\nТръмп е издал заповед за изтегляне на всички американски войски от северна Сирия - около 1000 войници - докато Турция провежда военна операция срещу кюрдските сили там.    ", "date": "2019.10.15", "title": "Лидерът на демократите в Камарата на представителите не счита санкциите срещу Турция за достатъчни"}
{"url": "https://www.actualno.com/business/zaplati-za-desetki-milioni-levove-ne-sa-izplateni-tazi-godina-news_1384924.html", "text": "      12.9 млн. лв. са неизплатените заплати на работници за първите девет месеца на тази година. Сумата на установените забавени възнаграждения за периода намалява, защото през същия период на 2018 г. те са били 21 млн. лв., съобщиха от Главна инспекция по труда за       Инспекцията извършва контрол в предприятия с поне един нает във всички икономически дейности, във всяко проверено предприятие се установяват нарушения както по отношение на безопасността на труда, така и на разпоредбите, касаещи осъществяването на трудовите правоотношения – нарушения, свързани с възникването им, с работното време, почивките и отпуските, по заплащането на труда, коментират още от ведомството.   За деветте месеца на 2019 г. инспекторите са извършили близо 31 000 проверки в над 25 000 предприятия. От тях 21 623 са микро- и малките предприятия, а 3457 са средните и големите предприятия, които са били проверени.\r\nПри извършените проверки са установени 133 700 нарушения. От инспекцията разказват, че 67 000 от тях са свързани с осъществяването на трудовите правоотношения, а 66 000 пък са заради осигуряването на здраве и безопасност при работа, като от тях над 40 000 са нарушили разпоредбите по цялостната организация, свързана с живота и здравето на служителите, заявяват от ГИТ.  Следват нарушенията, свързани с обезопасеността на работното оборудване и работните места - 17 570. Именно това са и нарушенията, водещи до тежките трудови злополуки, коментират инспекторите.\r\n16 500 пък са откритите нередности, свързани с осъществяването на трудовите правоотношения, в това число е и заплащането на труда, а малко над 10 000 пък са неспазилите закона за прекратяване на трудовите дейности, показват данните на инспекцията. Нарушения са установени и относно почивките, извънредния труд и спазването на работното време. Те според проверяващите са 9570 броя.   От инспекцията разказват още, че често установяват случаи на неизплатени последни възнаграждения на напуснали служители, както и неизплащане на дължимите по Кодекса на труда обезщетения. Често нарушение по заплащането на труда е и неизплащането с увеличение на положения извънреден труд и в празнични дни, както и на допълнителното възнаграждение за придобит стаж и опит.    Един от най-честите пропуски според проверяващите е, че в трудовия договор не са договорени всички задължителни реквизити според Кодекса на труда (чл. 66, ал. 1), които гарантират и основните права на работещите, като размера на възнагражденията, включително и на допълнителните с постоянен характер, на гарантирания платен годишен отпуск\r\nОт ГИТ уверяват, че за всяко установено нарушение се предприемат мерки за отстраняването му, което води до подобряване условията на труд и е превенция на евентуални бъдещи трудови инциденти. ", "date": "2019.10.15", "title": "Заплати за десетки милиони левове не са изплатени тази година"}
{"url": "https://www.actualno.com/asia/bivshijat-ni-konsul-v-odrin-erdogan-otnovo-iznudva-zapada-news_1384968.html", "text": "      \"Реджеп Ердоган отново изнудва Запада. Досега Турция е изхарчила 40 милиона долара за справяне с бежанската вълна. Анкара иска да получава все повече средства от ЕС.\" Това заяви бившият ни консул в Одрин Георги Димов в ефира на БТВ.      По думите на журналиста Асен Агов бежанците са използвани от политиците за шантаж.    \"Бежанците са жертви за всичко това и ако не разберем, че са използвани по този начин няма да има решение на въпроса. Демоните, родени навремето с помощта на Русия, продължават да властват и сега. Всичко е свързано с петрола.\" \r\nНа въпрос дали е заплашена страната ни след инвазията на Турция в Сирия, Димов заяви: \"Чисто географски ние сме заплашени, но под много по-голям риск е Гърция\".  Той припомни, че в навечерието на ВСВ, Франция решава да напусне Сирия и подарява на Турция провинция Хатай. \"В момента тези 4000 кв. км е територия на Сирия и тези земи са окупирани\".\r\n\"Премиерът е прав, когато казва, че ЕС трябва да е по-предпазлив, когато напада Турция. ЕС е в състояние на клатушкане. Европа е парализирана\", изтъкна Агов. \"Нашата държава трябва да гледа своя интерес, защото всеки се спасява, както може\", призова журналистът.   \"В Сирия всичко е възможно. Не виждам никакъв изход от ситуацията\", предупреди бившият ни консул в Одрин.    Агов прогнозира, че въпросът с кризата в Сирия, ще се реши на масата. Той добави, че Америка е изоставила кюрдите. \"Въпреки всичко смятам, че тази олелия, която се вдигна сега, е последният шанс на Ердоган да съхрани властта си в Турция. Той изтласка хиляди кюрди в периферията на страната, които няма да се примирят\", смята бившият консул. ", "date": "2019.10.15", "title": "Бившият ни консул в Одрин: Ердоган отново изнудва Запада"}
{"url": "https://www.actualno.com/america/zaginalite-pri-protestite-v-ekvador-stanaha-poveche-news_1384945.html", "text": "      Броят на хората, загинали в резултат на антиправителствените протести в Еквадор вече е 8, а почти 1200 души са били задържани, съобщиха от офиса на омбудсмана на страната.      \"Задържани 1192 души, 8 души загинали, 1340 души ранени\", се казва в изявление на офиса на омбудсмана на Еквадор на официалната страница в Twitter.\r\nПо-рано в понеделник еквадорският президент заяви, че постановлението за намаляване на субсидиите за гориво, което беше една от основните причини за протестите, ще бъде оттеглено.\r\nПредставителят на ООН в Еквадор Арно Перал, който беше посредник на разговорите между Морено и Конфедерацията на коренните националности на Еквадор (CONAIE), също каза, че страните са се съгласили да спрат масовите протести.   ", "date": "2019.10.15", "title": "Загиналите при протестите в Еквадор станаха повече   "}
{"url": "https://www.actualno.com/europe/chrez-govoritelja-si-djonsyn-pak-se-zakani-da-ne-podava-ostavka-news_1384919.html", "text": "      Британският премиер Борис Джонсън няма да подаде оставка, дори парламентът да гласува против , с която тя се обърна към парламента в понеделник. Това заяви официален представител на кабинета на британския премиер, цитиран от РИА Новости, предаде БГНЕС.      Елизабет II говори в понеделник на официалната церемония по откриването на новата парламентарна сесия. В речта си тя изброи приоритетите на правителството за следващата година. Сред основните точки на дневния ред са голям брой закони за Brexit, включително , както и реформа в социалната и правосъдната сфера. Текстът на речта е написан от правителството и одобрен от кабинета. Парламентът ще гласува съдържанието на речта в рамките на пет работни дни.   \"Не, той няма да подаде оставка. Ако парламентаристите гласуват срещу работната програма на правителството, те ще имат задачата да обяснят на обществото защо са се противопоставили на промените в социалната сфера, полицията, училищата и болниците\", каза представител на правителството в отговор на въпрос на журналисти.\r\nПо-рано лидерът на опозицията Джереми Корбин нарече предложената работна програма на правителството \"фарс\", тъй като кабинетът на Джонсън няма мнозинство в Камарата на общините.  Новата сесия на британския парламент обещава да бъде историческа - по време на нея, повече от три години след референдума, трябва да се определи съдбата на Brexit.\r\nОпозицията също повдигна въпроса дали законите, предвидени в работната програма на правителството, ще бъдат внесени в парламента, който тази седмица възнамерява да атакува Джонсън и да го принуди да попречи на Великобритания да напусне ЕС без споразумение.   По-рано премиерът Джонсън заяви, че ще изтегли страната от ЕС на 31 октомври със или без споразумение. През септември обаче парламентът прие закон, който изисква от министър-председателя да поиска отлагане на Brexit в първия работен ден след 19 октомври, ако текстът на споразумението за оттегляне не бъде договорен до тогава. След като законът беше приет, Джонсън заяви, че е \"по-добре да се види мъртъв в канавка\", отколкото да поиска отлагане на Brexit. В отговор парламентаристите заявиха, че възнамеряват да постигнат целта си, дори чрез оставка на премиера.     ", "date": "2019.10.15", "title": "Чрез говорителя си Джонсън пак се закани да не подава оставка"}
{"url": "https://www.actualno.com/society/novini-ili-novini-kartinata-na-pechata-za-15-oktomvri-news_1384917.html", "text": "      Започваме втория ден от седмицата с традиционния преглед на печата, представен от .       Вестникът обръща внимание основно на две теми - Сирия и как правителството изведнъж се сети, че там има война и е свикан съвет за сигурност към Министерския съвет, както и поскъпването на имотите в София, което е впечатляващо за година - почти 10%.   Вестникът обръща внимание на факта че София е в световния топ 20 на градовете по поскъпване на имотите за второто тримесечие на годината, класирайки се на 19-о място сред всичките 150 града, включени в класацията. Сред европейските градове е на девето място, показват данните на консултантската компания Knight Frank. В българската столица цените на жилищата са нараснали с 9,6% на годишна база при средно 3,5% на всички градове от индекса на Knight Frank. Средното годишно поскъпване на имотите в България за същия период според данните на Евростат е 5%, но то включва и останалите пет големи града в България. Тенденцията е към намаляване на ръста, както е и в класацията на Knight Frank. Медията набляга на проблема с миграцията в Европа, който отдавна е надхвърлил рамките на икономиката. Страните на ЕС трябва да положат съвместни усилия на фона на нарастващия поток от бежанци към Гърция, за да се предотврати нова миграционна криза в Европа, по-тежка, отколкото през 2015 г. Това мнение изрази германския министър на вътрешните работи Хорст Зеехофер в интервю за „Билд“. Според социолозите от САЩ, приемащото общество може да интегрира в себе си безболезнено не повече от 10% от пристигащите от едно поколение за период от около 25 години. За да се интегрира, то трябва да се приеме, да се устрои, да намери работа, за да започне постепенен процес на асимилация, който не може стане в момента.     Работници завлечени с 13 млн. лв. от заплати, съобщава ежедневникът. 12.9 млн. лв. са неизплатените заплати на работници за първите девет месеца на тази година. Сумата на установените забавени възнаграждения за периода намалява, защото през същия период на 2018 г. те са били 21 млн. лв., съобщиха от Главна инспекция по труда за „Монитор“. Инспекцията извършва контрол в предприятия с поне един нает във всички икономически дейности, във всяко проверено предприятие се установяват нарушения както по отношение на безопасността на труда, така и на разпоредбите, касаещи осъществяването на трудовите правоотношения – нарушения, свързани с възникването им, с работното време, почивките и отпуските, по заплащането на труда, коментират още от ведомството. ", "date": "2019.10.15", "title": "Новини или Novini – картината на печата за 15 октомври"}
{"url": "https://www.actualno.com/health/koi-sa-negativite-ot-rabotata-v-ofis-news_1384960.html", "text": "      Учени от Института по трудова медицина „Н.Ф. Измеров“ изтъкнаха негативните последици върху здравето от работата в офис, отбелязва руската информационна агенция РИА Новости.      На първо място експертите отбелязват по-честото боледуване на служителите. „Основната причина за тази ситуация е влошаването на качеството на въздуха в офисите, причинено главно от неправилно организирана вентилация и недостатъчна обмяна на въздух, интензивна работа с компютър и пренаселени помещения\", отбелязват учените, предаде агенция Фокус.   Специалистите приписват на офиса и опасните последици като невроза и тревожност, които се развиват на фона на чести стресови ситуации поради високи професионални изисквания, липса на подкрепа в екипа или прилично възнаграждение, както и страх от загуба на работата.\r\nПсихологическите проблеми от своя страна могат да доведат до развитието на заболявания, например, на нервната и сърдечно-съдовата система. Според учените проблемите на работното място също са свързани с нарушена репродуктивна функция.  За да избегне проблеми, причинени от „заседналия\" характер на работа, служителят в офиса трябва да отдели време за зареждане, припомни терапевтът Людмила Лапа. „На всеки час трябва да ходите, да скачате, да се разгрявате за 15 минути. Трябва да правите физически упражнения, да натоварвате мускули, за да няма физическо бездействие. Тези малки хитринки ще ви помогнат да поддържате добър начин на живот\", твърди лекарят.\r\nСъщо толкова важно е да не се забравя пиенето на вода или чай, което ще помогне за намаляване на натоварването върху бъбреците и възстановяване на кръвоносните съдове.    ", "date": "2019.10.15", "title": "Кои са негативите от работата в офис"}
{"url": "https://www.actualno.com/asia/silno-zemetresenie-kraj-indonezija-news_1384938.html", "text": "      Земетресение с магнитуд 5.9 по Рихтер е регистрирано край бреговете на Индонезия, съобщи Европейския средиземноморски сеизмологичен център, предаде БГНЕС.      Земетресението е регистрирано в 01:23 часа българско време. Епицентърът е била на 141 километра от град Бенгкулу на остров Суматра на дълбочина 10 километра.   До момента няма информация за възможни жертви и разрушения.\r\nРайонът е известен със сериозните земетресения, заради влиянието на т.нар. Огнен пръстен в Тихия океан.   ", "date": "2019.10.15", "title": "Силно земетресение край Индонезия"}
{"url": "https://www.actualno.com/chronicles/v-london-e-uchredena-mejdunarodnata-organizacija-amnesty-international-news_1384764.html", "text": "      „АмAmnesty Internationalе международна неправителствена независима организация за защита на човешките права със седалище в Лондон, Обединено кралство. Според самата организация наброява повече от седем милиона члена и симпатизанти от цял свят.      Мисията на организацията е да работи за „свят, в който всеки човек има всички човешки права, записани във Всеобщата декларация за правата на човека на ООН (1948) и в други международни документи“   Амнести Интернешънъл е основана в Лондон през 1961, след публикуването на статията „Забравените затворници“ (на английски: The Forgotten Prisoners) във вестник Обзървър на 28 май 1961,[3] с автор адвоката Питър Бененсън. Организацията привлича общественото внимание към случаи с нарушени човешки права и работи за спазване на международните закони и норми. Тя се стреми да мобилизира общественото мнение и да се окаже натиск върху правителствата, които допускат нарушенията.[4] Според организацията смъртното наказание е „крайно, необратимо отричане на човешките права“[5]. Удостоена е с Нобелова награда за мир за 1977 г. за „защита на човешките права срещу изтезания“, както и с наградата на ООН в областта на човешките права през 1978 г.\r\nСред международните правозащитни организации Амнести Интернешънъл е с третата най-дълга история (първа е Международната федерация за правата на човека и има най-широко признание, като мнозина я считат за еталон на движението като цяло.  Има секции в 58 държави и няколко милиона членове и поддръжници в повече от 150 страни. Издава годишни доклади, в които критикува нарушенията на човешките права. От август 2018 г. се ръководи от генералния секретар Куми Найду (Kumi Naidoo). ", "date": "2019.10.15", "title": "В Лондон е учредена международната организация Amnesty International"}
{"url": "https://www.actualno.com/crime/pak-incident-v-bdj-katastrofa-mejdu-lokomotiv-i-vlekach-rani-mashinisti-news_1384950.html", "text": "      Дизелов локомотив на БДЖ от серията 07 се е сблъскал с моторен влекач на гарата в Каспичан. Това съобщава \"Монитор\", позовавайки се на очевидци.      Според информацията, има пострадали - двама машинисти. Единият с леки контузии, другият със счупени ребра.   Катастрофата е станала на четвърти коловоз на гарата в Каспичан малко преди 8 вечерта снощи. Според неофициална информация до произшествието се е стигнало при маневра, при която локомотивът е трябвало да доближи моторен влекач ДГКУ 5 и да се скачи с него. При маневрата обаче, \"седмицата\" не намалила, а блъснала влекача.\r\nПо време на инцидента и в двете машини е имало по двама машинисти. Единият от екипажа на моторния влекач се е намирал върху платформата, а при сблъсъка паднал на земята.  В болницата в Шумен са били откарани двама мъже от влекача. 48-годишният Мустафа Емурла от Бургас, който се е намирал върху платформата е приет с по-сериозни контузии с комоцио. След преглед е била обработена рана на главата му, а впоследствие се оказало, че има средна телесна повреда и счупени ребра. Колегата му, 55-годишният Станчо Станчев от Долни чифлик е с леки контузии.\r\nОт гарата в Каспичан отказаха всякаква информация по случая, тъй като по случая имало образувано следствено дело за произшествие в железопътния транспорт и се очаквали всеки момент разследващи.    Заглавна снимка:       ", "date": "2019.10.15", "title": "Пак инцидент в БДЖ - катастрофа между локомотив и влекач рани машинисти"}
{"url": "https://www.actualno.com/crime/zadyrjanijat-za-ubijstvoto-na-trima-bylgari-v-chikago-veche-e-s-obvinenija-news_1384952.html", "text": "      Властите в Чикаго повдигнаха 5 обвинения на 66-годишния Крищоф Марек за петорното убийство през уикенда. Три от жертвите на тежкото престъпление са български граждани, предаде БНР.      Марек е пенсиониран строителен работник, който в събота вечер в квартал Дънинг на 6733  Уест Ирвинг Парк Роуд, застреля с пистолет 5 души в сградата, където живеел от 15 години. Три от жертвите са българско семейство, които са  вечеряли в дома си. 65-годишната Искра Попова и 45 годишният ѝ син Ивайло Попов са от Габрово, а снахата Цветанка Костадинова е от София. С тях е бил и 61-годишният американец Дейвид, който също е сред застреляните и е партньор на Искра. На по-горния етаж на сградата, тежко ранена беше и 53-годишната Йоланта Тополска, която вчера също почина.   Крищоф Марек е извършил убийствата със самоделен пистолет. Съседите му го описват като конфликтен човек, не можещ да контролира поведението си, припомня БГНЕС. Като вероятна причина за постъпката му се разследват финансови проблеми, на който може би е бил подложен в последните дни, тъй като е имало опасност да изгуби жилището си. Бил е отстранен и от ръководството на жилищната асоциация в блока, където е живеел, имало е и подписка от съседи да бъде изгонен.\r\nДруга версия сочи любовна драма - Марек бил влюбен в Йоланта, но тя не отговаряла на чувствата му. Защо обаче е намесено и българското семейство, ако ситуацията е такава, не е ясно. Ясно е обаче, че обвиненият за убийствата си е писал бележки, които показват намеренията му.  Планирано е Марек да се яви в съда тази нощ българско време или във вторник. ", "date": "2019.10.15", "title": "Задържаният за убийството на трима българи в Чикаго вече е с обвинения"}
{"url": "https://www.actualno.com/cars/germanski-vestnik-zaradi-sirija-volkswagen-otlaga-reshenieto-za-zavoda-si-v-turcija-news_1384955.html", "text": "      Автомобилният концерн Volkswagen отлага решението за изграждане на завод в Турция на фона на турската операция в Сирия, съобщава Handelsblatt, позовавайки се на свои източници, предаде БГНЕС.      Концернът преговаря с турската страна за изграждането на завод в близост до град Измир. След началото на турската операция в Сирия обаче ръководството на VW не бърза да подписва договора за строителство, отбелязва изданието.   \"Ние наблюдаваме ситуацията с голяма предпазливост\", заяви говорител на Volkswagen пред Handelsblatt.\r\nКлючовият инвеститор във VW - правителството на Долна Саксония, може окончателно да блокира сделката, заради убитите цивилни в хода на \"Извор на мира\" в Сирия, пише още германският вестник, като заключва, че \"бърз изход от ситуацията не съществува\".  На 9 октомври турският президент Реджеп Ердоган обяви началото на операция \"Извор на мира\" в Северна Сирия срещу Кюрдската работническа партия. Операцията продължава и в момента, а критиките спрямо нея се сипят от цял свят, като редица големи държави вече взеха мерки - спиране на оръжеен износ от страна на Германия, Франция, Холандия, Норвегия и Финландия, както и санкции от страна на Турция. за общо европейско оръжейно ембарго срещу Турция.\r\nКакви бяха последните засега маневри на България да привлече инвестицията на Volkswagen - припомнете си в ! ", "date": "2019.10.15", "title": "Германски вестник: Заради Сирия Volkswagen отлага решението за завода си в Турция"}
{"url": "https://www.actualno.com/asia/sasht-reagiraha-na-turskata-operacija-v-sirija-s-konkretni-sankcii-i-namerenija-za-oshte-news_1384930.html", "text": "      Министерството на финансите на САЩ наложи наказателни санкции срещу министъра на отбраната на Турция и други двама министри в отговор на военната операция \"Извор на мира\" на Анкара срещу Северна Сирия, предаде БГНЕС.      Министърът на отбраната Хулуси Акар, министърът на вътрешните работи Сюлейман Сойлу и министърът на енергетиката Фатих Донмез бяха поставени в черния списък за санкции на Министерството на финансите, с което бяха замразени активите им в САЩ, както и сделки с тях или свързани със САЩ.   Министерствата на отбраната и енергетиката на Турция също бяха ударени със санкции, съобщи Министерството на финансите във Вашингтон.\r\n\"Съединените щати държат отговорно турското правителство за ескалиране на насилието от страна на турските сили, застрашаване на невинни цивилни и дестабилизиране на региона\", заяви министърът на финансите Стивън Мнучин.  Междувременно, президентът на САЩ Доналд Тръмп обяви, че възнамерява да увеличи митата за стомана до 50%, тоест до нивото, което беше в сила до намаляването им през май тази година. САЩ също ще прекратят преговорите под егидата на Министерството на търговията относно търговска сделка за 100 милиарда долара с Турция.\r\n\"Указът ще позволи на Съединените щати да наложат мощни допълнителни санкции на тези, които са замесени в сериозни нарушения на правата на човека, които възпрепятстват прекратяването на огъня и връщането на насилствено разселените лица, които насилствено ще връщат бежанци или застрашат мира, сигурността и стабилността в Сирия\", каза Тръмп.   Доналд Тръмп поиска Турция да не застрашава сигурността след разгрома на ИДИЛ. \"Турция също трябва да даде приоритет на защитата на цивилни лица, особено уязвимите етнически и религиозни малцинства в североизточна Сирия. Безразборните нападения срещу цивилни лица, унищожаването на гражданска инфраструктура и нападенията върху етнически и религиозни малцинства са неприемливи\", заяви американският президент.    Освен това той поиска от Анкара планираното завръщане на сирийските бежанци да бъде безопасно и доброволно. \"Турската военна офанзива застрашава цивилните граждани, заплашва мира и сигурността в региона. Аз ясно заявих на президента Ердоган: Действията на Турция водят до хуманитарна криза и създават условия за евентуални военни престъпления. Турция е длъжна да гарантира безопасността на цивилните\", заяви Тръмп. Той уточни, че счита Турция за отговорна за последващото задържане на терористите от ИДИЛ в зоната на операцията.\r\n\"За съжаление, Турция изглежда не съдейства за намаляване на хуманитарните последици от нашествието си\", констатира Тръмп.\r\nКак реагира лидерът на демократите в Камарата на представителите на Конгреса - научете в ! ", "date": "2019.10.15", "title": "САЩ реагираха на турската операция в Сирия - с конкретни санкции и намерения за още"}
{"url": "https://www.actualno.com/crime/8-godini-zatvor-za-66-godishen-starozagorec-ubil-25-godishnata-si-jena-news_1384963.html", "text": "      66-годишният Митко Симеонов, който на 7 януари, беше признат за виновен от наказателен състав на Окръжен съд - Стара Загора, и му беше наложено наказание „лишаване от свобода“ в размер на осем години. Наказанието трябва да бъде изтърпяно при първоначален \"строг\" режим.      Причината за смъртта на младата жена е нанесено от подсъдимия прободно-порезно нараняване в гръдния й кош, което е засегнало сърцето ѝ и е довело до трагичния инцидент.   Симеонов ще трябва да плати и обезщетение за неимуществени вреди на наследницата на пострадалата и подсъдимия - малолетната им дъщеря, която към момента на извършване на престъплението беше на 8 месеца. Роднините на 25-годишната жена бяха конституирани като частни обвинители по време на съдебното заседание. \r\nДелото бе гледано по реда на Глава ХХVII от Наказателно-процесулния кодекс - съкратено съдебно следствие, при което първоначално наложеното наказание на подсъдимия се намалява с една трета заради направените от него самопризнания. Процедурата е приложена от съда, след като подсъдимият призна изцяло вината си и изложените в обвинителния акт факти и обстоятелства и се съгласи да не се събират доказателства за тези факти. В проведеното съдебно заседание подсъдимият неколкократно изрази съжаление за случилото се и заяви, че се срамува от стореното.  Присъдата подлежи на протестиране и обжалване в 15-дневен срок пред Апелативен съд - Пловдив. ", "date": "2019.10.15", "title": "8 години затвор за 66-годишен старозагорец, убил 25-годишната си жена"}
{"url": "https://www.actualno.com/society/prognoza-za-vremeto-15-oktomvri-vtornik-news_1384899.html", "text": "      Времето над страната ще се задържи почти без промяна – през нощта ясно, а през деня предимно слънчево, но в часовете след полунощ и преди обяд над Източна България ще има мъгла или ниска облачност. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ). В сутрешните часове мъгла ще има и на места в котловините и низините от останалата част на страната. Ще духа слаб вятър от изток-югоизток.      Максималните температури, в повечето райони, ще бъдат между 23° и 28°, в София - около 26°. Минимални температури между 7° и 12°. Атмосферното налягане през деня още малко ще се понижи и ще бъде близко до средното за октомври.   Над Черноморието ще има ниска облачност или мъгла. В следобедните часове видимостта временно ще се подобри, облачността ще намалее. Ще духа слаб вятър от изток-югоизток. Максималните температури на въздуха: 19°-21°. Температурата на морската вода е 20°. Вълнението на морето ще бъде 2-3 бала. Над планините ще бъде слънчево и топло. Ще духа слаб вятър от юг-югозапад. Максималната температура на височина 1200 метра ще е около 22°, на 2000 метра - около 15°.\r\nПрез следващите дни ще остане топло за периода, в повечето райони - и слънчево, на места в низините на изток, а към четвъртък-петък и покрай Дунав, след полунощ и преди обяд ще има ниска облачност или мъгла, от които ще преръмява. Ще бъде почти тихо. Преобладаващите максимални температури ще са между 21° и 26°, по Черноморието, където ниската облачност или мъглата ще се задържат по-дълго - до около 20°. Минималните в повечето места ще са между 7° и 12°. В планините ще бъде слънчево и по-топло от обичайното за втората половина от октомври.   ", "date": "2019.10.15", "title": "Прогноза за времето - 15 октомври (вторник)"}
{"url": "https://www.actualno.com/education/rektoryt-na-su-skluchil-dogovor-s-majka-si-za-9-hil-lv-news_1384982.html", "text": "       Ректорът на Софийския университет проф. Атанас Герджиков е сключил договор с майка си проф. Мария Герджикова за 9 хил. лева. Това става ясно от случайно попаднал в ръцете на преподаватели документ.      Договорът е сключен между Алма Матер, представляван от проф. Анастас Герджиков и неговата майка – проф. Мария Герджикова и е подписан от ректора.\r\n\"Този договор дойде по погрешка в една университетска канцелария, прикачен към друг договор. Така разбрахме, че съществува, вероятно е бил предназначен за деловодството\", разказа преподавател пред bTV, пожелал анонимност. Видно от документа е, че за по-малко от два месеца проф. Герджикова получава 9000 лева възнаграждение. Сумата е платена за периода 3 септември – 30 ноември 2018 г.  Парите са за изследване на потребностите от обучение по български език и литература в общностите ни в чужбина, както и за изготвяне на учебна програма и обучителни материали. \"Виждам очевидна нередност. В условията на договора и в задачите, които са изпълнени, всъщност са заложени компетентности, за които има много специалисти в Софийския университет, които не са потърсени\" , разказа още преподавателят.\r\nДепартаментът директно посочва с кого желае да работи - с проф. Мария Герджикова, защото няма процедура по избор на експерти. В договора е посочено, че парите са от Департамента за информация и усъвършенстване на учителите - звено на Софийския университет, а банковата им сметка е една и съща.    \"Тук ще се постави въпросът дали този изпълнител е толкова уникален. Но дори и да е така, дори и да не е имало друго лице, което да може да извърши тази дейност, подписващият е трябвало да се отведе. Свързани лица, според закона, са и онези, които се явяват роднини по права линия, какъвто в случая е майката\", обясни адвокат Грета Ганева, която е специалист в сферата на антикорупционното законодателство. \r\nОт университета не отрекоха съществуването на договора. Проф. Атанас Герджиков и проф. Мария Герджикова са отказали интервю. Отказали са и останалите участници в договора - директорът на Департамента проф. Росица Пенкова, както и зам.- ректорът Георги Вълчев. От университета обясниха, че са сключили договор с проф. Герджикова заради професионалните й качества и опит. \"Независимо от изложените обстоятелства, за да не остане ни най-малко съмнение за нещо нередно, още сега проф. Герджикова ще дари полученото по договора възнаграждение\", отговарят писмено от СУ.\r\n\"От университета не признават конфликт на интереси, но признават няколко факта. Единият от тях е, че е налице такъв договор. От друга страна, имаме потвърждаване на факта, че са получени парите за възнаграждението. Тоест няма съмнение, че договорът е изпълнен и е стигнал до неговия край\", коментира адвокат Грета Ганева.      По думите й, когато се касае за ректор на държавен университет, трябва да се вземе предвид, че в случаите, когато изразходва публични средства, той попада в обхвата на Закона за противодействие на конфликт на интереси.\r\n\"Тези хора не могат да сключват договори със свои роднини, включително по права линия, какъвто е този случай\", поясни Ганева. Пред в. \"24 часа\" проф. Герджиков определи случващото се като \"предизборен компромат\". \"Проверих кой е подписал договора - ресорният заместник-ректор, който отговаря за департамента. Говорих с юристи от нашия факултет, в който по всеобщо признание има добри специалисти в областта на правото. Те смятат, че не може да има никакъв конфликт на интереси, защото не става дума за делегиране на права за конкретен случай - аз съм делегирал на всички зам.-ректори правомощия и отговорности за определени ресори, както изисква Законът за висше образование. Всички документи на департамента минават през заместник-ректор. Той е одобрил доклада и той е подписал договора\", обясни ректорът на Алма Матер. Огорчен е от атаката, особено от твърденията, че проф. Герджикова е избрана от департамента заради роднинската си връзка с него.\r\n\"За съжаление, свикнахме с подобни атаки преди избори. Най-добре го е формулирал Иван Кулеков преди повече от 30 г.: \"Имаме си земя, имаме си вода... правим си кал\", коментира още проф. Герджиков. ", "date": "2019.10.15", "title": "Ректорът на СУ сключил договор с майка си за 9 хил. лв. "}
{"url": "https://www.actualno.com/cars/blizo-20-000-dushi-posetiha-avtosalon-sofija-2019-samo-za-pyrvite-2-dni-news_1384980.html", "text": "      Огромен интерес отчитат организаторите на \"Автосалон София 2019\" още на старта на изложението, което беше открито в събота, 12 октомври. То ще продължи до края на седмицата. През първите два дни близо 20 000 души посетиха \"Интер Експо Център\", за да видят изложените автомобили и да тестват някой от 150-те предложени модели.      И докато в събота повечето от посетителите бяха с билети, закупени по-рано онлайн, то в неделя пред входа на изложението, още преди да отвори врати, се бяха извили големи опашки от желаещи. По всичко личи, че през тази година автосалонът ще подобри рекорда по посещение от предишното, когато за 10-те дни през изложбените зали минаха над 55 000 човека. Сега амбициите на организаторите са бройката да надхвърли 60 000.   Част от посетителите се възползваха от възможността да тестват автомобилите, предоставени от компаниите-изложители. Броят на тези коли е 150, като те не спряха да въртят километри през двата дни. В салона също беше пълно с хора, като търговците бяха сред най-заетите, тъй като някои от посетителите бяха дошли не само да гледат, но и да купуват.   Очаква се, че през седмицата интересът към продажбите дори да се увеличи, защото тогава ще дойдат предимно хора, които имат интерес към покупка на нов автомобил. В по-спокойна обстановка те ще могат да огледат експонатите и съответно да направят своя избор. В работните делници салонът ще бъде привлекателна точка и за всички, чийто бизнес е свързан с колите.\r\nСамата седмица стартира със запомнящо се събитие - една от компаниите, които участват в салона, отбелязва своята 100-годишнина. Това е френският производител Citroen, който у нас е представен от \"Автомотор Корпорация\". Компанията отчете, че за 26 години, откакто е на българския пазар, е реализирала повече от 36 000 продажби.   Настоящата гама на френската марка също е доста интересна за посетителите, като само за първите два дни от изложението - събота и неделя, бяха продадени 10 автомобила. По предварителна информация общата бройка, реализирана от всички марки, е приблизително 120.     Още информация можете да откриете на  Онлайн билети могат да бъдат закупени на  ", "date": "2019.10.15", "title": "Близо 20 000 души посетиха \"Автосалон София 2019\" само за първите 2 дни"}
{"url": "https://www.actualno.com/haskovo/kosta-stoev-srednoto-obrazovanie-v-haskovo-trjabva-da-e-adaptirano-sprjamo-mestnija-biznes-news_1384988.html", "text": "      \" Средното образование в Хасково трябва да е адаптирано спрямо местния бизнес \". Това заяви  кандидатът за кмет на Хасково от „БСП за България“ Коста Стоев по време на среща която той и кандидатите за общински съветници от листата на коалицията проведоха с представители на образованието в Хасково. Тe се обединиха около становищата, че: в училищата в Хасково трябва да бъдат обучавани специализирани кадри, съобразно необходимостта на бизнеса от съответните специалисти; средното образование в областния град трябва да се адаптира към нуждите на местната икономика – машиностроене, лека промишленост и хранително-вкусова промишленост.      \"Знаем, че проблемът с намирането на работна ръка и тесните специалисти не е точно общински, но ние смятаме, че кметът като добър стопанин трябва да бъде двигател в тази посока\", заяви Коста Стоев. Той сподели, че фирмите в Хасково са готови да заделят средства, за да обучават ученици от горните курсове със стажове, които да бъдат заплатени. \"Целта ни е съвместно с ръководствата на професионалните гимназии да отстояваме по-голям брой паралелки, ориентирани към спецификата на икономиката на района и общината\", коментира Стоев. Председателят на БСП в Хасково и кандидат за общински съветник Камен Тодоров представи идеята на БСП в Хасково за тясно взаимодействие между училище, родители и институции за пълен обхват и задържане на децата в образователната система. Камен Тодоров подчерта, че от коалицията ще работят за категорична ангажираност от местната власт при установяване и връщане на отпадналите деца обратно в училище.  От своя страна учителите изложиха своите виждания и предложения за едно по-качествено образование в Хасково.\r\nНа срещата присъства и Дойчо Кръстев, основател и бивш директор на ПМГ в града, почетен гражданин на Хасково и почетен член на Съюза на математиците в България, бивш директор и учител на кандидата за кмет.\r\nОтношение по въпросите взеха и кандидатите за общински съветници Нина Николова и Ели Костова.     ", "date": "2019.10.15", "title": "Коста Стоев: Средното образование в Хасково трябва да е адаптирано спрямо местния бизнес "}
{"url": "https://www.actualno.com/actualno/mestni-izrodi-i-sponsorirani-vryzki-news_1384773.html", "text": "      Нищо не разбирам от кампанията за местни избори, особено в София, където най-лесно би трябвало да разбирам.      Първо, войната на спонсорирани съобщения във Facebook изглежда комична. Например, страницата \"Фандъци за София\" днес ми класира на стената клипче, в което се обяснява как в баниците със сирене няма сирене. Това отдавна , обаче от същата страница твърдят, че \"Фандъкова трови децата ни\". Аз имам неутрално отношение към тази жена - но тя ли прави баниците и Столична община ли трябва да осъществи контрола над тях? Тези сложни отношения между различни ведомства нямат отношение - просто Фандъкова трови децата ви и това е. \r\nПосле друга страница ми изпраща спонсорирано съобщение, този път от златните години на Мая Манолова, в което ми припомня как тя бе казала \"Аз предложих Пеевски\". Така е, това го помня, така каза жената, но сега ми се струва, че цялата кампания зависи от това кой от двата лагера ще налее повече пари в спонсорираните страници и ще разпространи повече едно от двете неща - Фандъкова, дето те трови с банички, или Манолова, която те трови с Пеевски. \r\nПродължаваме напред: Волен Сидеров предизвиква на бой Ангел Джамбазки и след това на проверка на сфинктера, за да докажел, че бил гей. Иначе и двамата искат да забранят гей парадите, но според Волен Джамбазки само се прави, Сидеров е истинският екзекутор на тия цветни и досадни работи, да не му се пречка онзи, който общо взето го отвя на евроизборите и най-вероятно ще сложи край на \"Атака\". Има едно весело безсилие в тази работа - вече си се видял в чудо, губиш, падаш, най-сетне някой е издърпал патриотичната черга из под краката ти и ти просто казваш - ти си гей бе, човек...В тия моменти се създават и онези велики заглавия в медиите, които гласят - \"Еди си кой: Аз не съм гей!\". Докараш ли се до положение, в което да има заглавие с твоето име, после две точки и думите \"Аз не съм гей\", значи вече е късно - станал си медиен гей, от което няма оправия.  Още: други спонсорирани страници за засекли през телефона мястото, на което живея и ми пращат кандидата за моя квартал. Той ми казва - твоя квартал не е добре, а аз ще го направя да е супер добре. Няколко часа по-късно Facebook алгоритъмът пак ме засича в същия квартал - това е защото навярно живея в него - и пак ми праща спонсорирана връзка от друг кандидат. Той, точно както първият, също твърди, че моят квартал не е добре, но той ще го направи супер добре. И двамата ме потискат - аз си харесвах квартала, много ми е хубаво в него, пък сега разбрах, че просто не е добре и че там някъде има двама души, които могат да го оправят. \r\nНакрая, винаги излиза някаква току-що създадена партия, за която не съм чувал - тя винаги звучи нещо като \"България на социалдемократите-граждани на европейското бъдеще\". Тази партия е нова, млада и почтенна, тя не е част от статуквото, нищо че най-често председателят ѝ е лежал в затвора за контрабанда на благородни метали и обикновен хероин. Но, ето ме сега - с \"България на социалдемократите-граждани на европейското бъдеще - за повече справедливост и успех на младите и най-вече грижа за пенсионерите - а в кварталите няма да има улични кучета\", които предлагат страхотни неща и то толкова лесно - само с едно скролване в социалните мрежи.\r\nЗа кого да гласувам? Само да не трови децата ми.     Автор:   ", "date": "2019.10.15", "title": "Местни изроди и спонсорирани връзки "}
{"url": "https://www.actualno.com/analysis/sprjan-iznos-na-oryjie-za-turcija-vse-oshte-ne-e-embargo-news_1385041.html", "text": "      Някои западни издания вече реагираха на резултатите от срещата на външните министри на страните-членки на ЕС в Люксембург, на която не бе постигната единно становище за налагане на оръжейно ембарго на Турция заради операция \"Извор на мира\" в Сирия.      \"Има силен ангажимент от всички членове на съвета да предприемат необходимите действия за спиране на продажбата на оръжие на Турция\", заяви пред (AP) Жозеп Борел, испанският външен министър, който ще стане ръководител на външната политика на ЕС следващия месец. Борел каза, че 28-те държави-членки \"единодушно са решили да осъдят - това е глаголът,  достатъчно категоричен за това, което в крайна сметка е военно нападение\".   Турция става все по-малко зависима от европейските нации за нуждите си в отбраната и не е ясно какво ще бъде въздействието на такава мярка.\r\nОтношенията между блока и Турция при турския президент Реджеп Тайип Ердоган непрекъснато се влошават през годините, особено след като оприличи някои немски ходове с нацистките практики. И макар и двете страни да постигнаха споразумение през 2016 г. за спиране на мигрантите да пътуват на запад от Турция към европейската континентална част, сега Ердоган използва това като кукловод, коментира AP.  Операцията му в Северна Сирия започна миналата седмица, той се опита да потуши критиките на Европа към него, като предупреди, че може \"да отвори портите и да изпрати 3,6 милиона бежанци по пътя си\". Холандският външен министър Стеф Блок заяви в отговор в понеделник, че \"не трябва да се поддаваме на изнудване\".  Въпреки подобни накърнени отношения, връзките на Турция с повечето страни от ЕС се затвърждават заради общото членство и ангажиментите в НАТО.  В член 5 на НАТО се казва, че атака срещу един член на пакта е атака срещу всички. Ердоган в понеделник критикува своите европейски съюзници: \"Ние сме съюзник на НАТО. Моля, обърнете внимание, че тези страни са всички от НАТО. Той добави: \"На чия страна трябва да бъдат, съгласно член 5?\"\r\nИ все пак мнозина смятат, че Турция е прекрачила повече от физическа граница, когато миналата седмица мина в Северна Сирия, за да атакува сирийските кюрди и бойците на \"Ислямска държава\". Изданието припомня думите на генералният секретар на НАТО Йенс Столтенберг: \"Турция да действа сдържано и в координация с други съюзници, за да можем да запазим постигнатото срещу нашия общ враг - \"Ислямска държава\". Френският министър на външните работи Жан-Ив льо Дриан обаче заяви: \"Турската офанзива рискува отново да изведе на преден план \"Ислямска държава\" по различни начини. Това е особено тежко, тъй като ще доведе до истинска хуманитарна катастрофа.“ Льо Дриан призова САЩ да свикат среща на международната коалиция срещу групата на \"Ислямска държава\", като се има предвид, че хаосът, причинен от турската офанзива, съживява заплахата в Сирия. Кюрдите от Сирия, които сега Турция атакува, бяха ключови съюзници в коалиция, ръководена от САЩ срещу групата на \"Ислямска държава\". Борел разкритикува администрацията на президента на САЩ Доналд Тръмп, че е позволила на Турция да нахлуе в Сирия. Ако \"американските войски не бяха се оттеглили, нападението би било невъзможно\", каза той.\r\nДържавите-членки на Европейския съюз се съгласиха да спрат износа на оръжие за Турция в отговор на военната операция на Анкара в Северна Сирия, но не въведоха цялостно оръжейно ембарго на страната, коментира .       На срещата в Люксембург страните от ЕС също се договориха да изготвят списък на потенциалните санкции заради сондажните дейности на Турция край Кипър. държавите-членки осъдиха военната операция на Турция в Сирия и се ангажираха със „силни национални позиции по отношение на политиката им за износ на оръжие за Турция“. Европейските дипломати заявиха, че ефектът е същият, макар да не е ембарго за оръжие в целия ЕС, което се иска от някои държави-членки. Но същевременно позволява по-бързо прилагане.\r\nНяколко държави, включително Германия, Франция, Финландия и Швеция, наложиха свое оръжейно ембарго през последните няколко дни.\r\nТурция започна военна операция в Северна Сирия миналата седмица, целяща изтласкването от региона на сирийските кюрдски въоръжени формирования, които Анкара счита за терористи. Операцията вече е изселила около 100 000 души, според ООН.\r\nВъншните министри на ЕС също се съгласиха да изготвят рамка за санкции, насочена към физически и юридически лица в отговор на нефтените и газови сондажи в Турция в Източното Средиземноморие. Решението дава възможност на ЕС да състави списък със санкции, готов да бъде издаден, ако и когато държавите-членки решат да го направят, пише още вестникът.      \"Държавите-членки на Европейския съюз се обединиха на 14 октомври, за да осъдят настъплението на Турция в Сирия, не наложиха оръжейно ембарго, като същевременно отвориха пътя към санкции заради противоречивото сондиране на Анкара в Кипър\", пише . Изданието цитира почти цялото изявление на външните министри. ЕС изнесе 45 милиона евро (50 милиона долара) оръжие и боеприпаси за Турция през миналата година, включително ракети, според статистическото бюро на ЕС Евростат, като основният доставчик е Италия, следвана от Испания, Великобритания и Германия, припомня изданието.\r\nМеждувременно говорителят на германския канцлер Ангела Меркел призна за \"законните интереси на сигурността\" на Турция в региона. \"Турция е сериозно заплашена, отново и отново от тероризъм\", заяви Стефен Зайберт, изказвайки се на пресконференция в Берлин. Зайберт призова за прекратяване на военната операция, като изрази притеснения от хуманитарна криза и нестабилност в региона. \"Въпреки нашите ясни различия с Турция по този труден въпрос, в наш интерес е да продължим диалога си\", подчерта той, на фона на призивите на опозиционните партии към правителството да изострят тона си към Анкара. ", "date": "2019.10.15", "title": "Спрян износ на оръжие за Турция все още не е ембарго"}
{"url": "https://www.actualno.com/bgfootball/vijte-dumite-s-koito-borisov-poiska-ostavkata-na-mihajlov-news_1385034.html", "text": "       \"Призовавам Борислав Михайлов незабавно да си подаде оставката като президент на Българския футболен съюз!\". Това написа премиерът Бойко Борисов в своя Facebook профил преди минути. Припомняме, че по-рано на брифинг в Министерския съвет спортният министър Красен Кралев за искана оставка на Михайлов.           , завършва коментарът на министър-председателя.   За спортно-техническата част и това, което прави БФС, не се произнасям. Когато държавата ни е сложена на челни страници като расистка държава заради група олигофрени или недоброто ръководене на БФС, а и резултатите са категорични, въпреки огромните пари, които сме вложили, не искам по никакъв начин правителството в лицето на спортното министерство да бъде ангажирано с този футболен съюз, заяви Борисов пред журналисти.\r\n\"Страшно преекспонираха нещата, имаше няколко олигофрени с нацистки знаци, публиката си беше прекрасна, ние не коментираме изстъпленията на английските хулигани в София и не казваме, че това е цветът на английската нация, така че да бъдат малко по-смирени в реакцията си\", коментира Борисов. Той беше категоричен, че България е най-толерантната държава.   \"Аз мога да забраня на моето правителство да прекрати всякакви дейности с БФС и да видим по сигналите, които имаме за футболната централа. Не може държавата да бъде обвързана с поведението на един човек\", подчерта още премиерът.    Припомняме, че снощи . Михайлов обаче не изгледа до края най-тежката домакинска загуба в историята на тима. В 70-ата минута камерата на bTV улови президента на БФС как се качва в джипа си, който този път го чакаше пред стадиона, а не както при загубата от Косово - на лекоатлетическата писта. ", "date": "2019.10.15", "title": "Вижте думите, с които Борисов поиска оставката на Михайлов"}
{"url": "https://www.actualno.com/europe/evakuirat-lager-na-samos-zaradi-pojar-news_1384993.html", "text": "      Гръцките власти евакуират бежанци от на остров Самос, където в резултат на сблъсъци между бежанците избухна , съобщава „Катимерини”, цитиран от  БГНЕС.      Възникнал е . Двете групи се спречкали първоначално в парк до мигрантския лагер, като са извадили и ножове. Трима от тях са пострадали, но са без опасност за живота. Ситуацията се успокоила, когато се намесили служителите на реда. Няколко часа по-късно обаче в центъра избухнал пожар.   Полицията съобщава, че няма пострадали вследствие на пожара.\r\nСилите на реда все още не са наясно, каква е причината за началото на сблъсъците.  В лагера, предназначен за няколкостотин души, живеят над 4000 мигранти и бежанци, макар че капацитетът му е едва 650 души.\r\nПожарът на остров Самос се избухва само месец, след , който и отне живота на един човек. Заради инцидента властите в Гърция приеха спешен план за действие, който да облекчи живота в пренаселените бежански центрове.    ", "date": "2019.10.15", "title": "Евакуират лагер на Самос заради пожар"}
{"url": "https://www.actualno.com/europe/es-moje-da-napravi-nova-speshna-sreshta-zaradi-brexit-news_1384962.html", "text": "      ЕС обмисля свикването на спешна среща на лидерите от Общността за Брекзит, съобщи ВВС, цитирана от БГНЕС.      Вътрешните дискусии в ЕС се фокусират върху евентуално \"провеждане на срещата на върха на лидерите на ЕС тази седмица\". Пред медията дипломати са заявили \"постигнахме голям напредък в преговорите, но все още се нуждаем от повече време\".   \"Миналата седмица почувствахме, че нещата сега ще се движат много бързо\", е заявил анонимен дипломат и е добавил: \"Сега осъзнаваме, че все още сме доста далеч в позициите си един от друг.\"\r\nОчаква се Обединеното кралство да напусне Европейския съюз в края на този месец, но това вече беше отлагано на няколко пъти. Великобритания първоначално трябваше да се разведе с блока през март, но не успя след като британският парламент отказа да одобри сделката за Brexit на Тереза Мей.  Докато премиерът Борис Джонсън обеща Великобритания да напусне ЕС на 31 октомври със или без сделка, депутатите в Обединеното кралство приеха законодателство, принуждаващо го да поиска отлагане на срока за напускане до януари 2020 година, ако споразумението не бъде постигнато преди 19 октомври. ", "date": "2019.10.15", "title": "ЕС може да направи нова спешна среща заради Brexit"}
{"url": "https://www.actualno.com/curious/zodiite-koito-privlichat-myjete-kato-magnit-news_1385036.html", "text": "                   - Това са жени, които постоянно търсят приключения, а това определено ги прави много интересни за представителите на силния пол. Скорпионите са най - страсните дами в зодиака. Те притежават огромен чар, който създава впечатление веднага. Тези жени са много грижовни и всеотдайни, когато са във връзка. Те са темпераментни и страсни, което много се харесва на представителите на срещуположния пол.    - Определено не създават добро първо впечатление. Изглеждат доста студени, като истински ледени кралици. Всъщност тези жени носят огромни сърца. Абсолютно винаги успяват да привлекат вниманието на мъжете, които ги заобикалят. Козирозите са много интелигентни и умни, голяма част от мъжете обожават да си говорят с тях на различни теми. Представителките на този зодиакален знак са всеотдайни, мили и много грижовни. Когато са във връзка те са истински жени - мечти. Козирозите обаче не биха дарили с любовта си някой случаен.         ", "date": "2019.10.15", "title": "Зодиите, които привличат мъжете като магнит"}
{"url": "https://www.actualno.com/sofia/investitor-zagradi-poljanka-v-mladost-tozi-pyt-zashtoto-obshtinata-ne-mu-dava-obezshtetenie-news_1385040.html", "text": "      Пореден случай на готвено застрояване разбуни духовете в \"Младост 1\". На практика става въпрос за градинката при блок 75 (между блокове 75, 76, 78, 79А-), буквално на няколко крачки от зелената площ пред блок 73, която вече беше заградена в края на юни месеца.      Сега, малко след 10:00 часа, е започнало преграждане на терена. Мотивът е ясен – частна собственост, а твърдението на собствениците, които са също на място, е, че те са били извадени от обезщетителните планове, а били едни от първите в списъка. За целта има уведомление от наследника на Десислава Иванчева – архитект Румен Русев, което беше показано пред хората от собственичката Дора Давидова. Давидова е учредител на неправителствена организация в защита интересите на малкия и среден бизнес и беше , ходещи на протести срещу протестите срещу застрояването в София.\r\nОградата, която сега се издига, прегражда пътеката, ползвана от дълго време от хората от околните блокове, за да преминават на път към метростанцията. Припомняме, че пред блок 73 от друг инвеститор, след като Столичният общински съвет забрани в имота да се строи и към Йорданка Фандъкова, че не си спазва обещанията.\r\nСлучаят е пореден, след като преди няколко дни стана ясно, че се готви застрояване и на стария пазар в \"Младост 1\". Повече подробности ! А заради случилото се довечера, от 18:30 часа, на живущите в района.  \"Без предупреждения и обсъждания, без табелки и за какво иде реч, собственици и инвеститори идват с огради и безапелационно ги поставят около блоковете. Днес излизаме отново на спонтанен протест за поредната ограда, сложена зад бл. 75, в 10:00 часа тази сутрин. Очакваме скоро да влязат в апартаментите ни и да кажат, че земята отдолу е тяхна. Преди години така се е осъществила национализация, сега става същото, но от другата страна. Този път хората от кварталите ли ще бъдат вкарани в подобие на ТКЗС? Ние питаме, къде са компетентните лица Софийска община? Къде са да защитят избирателите си? Или са на лов за избиратели в момента и нямат време?! Да дойдат в Младост да раздадат малко листовки поне! Ще ги чакаме. До оградите, както винаги\", пишат разгневените хора.\r\nПрипомняме, че в началото на август столичният кмет Йорданка Фандъкова се похвали във Facebook как управлението ѝ решава проблема със застрояването, но Десислава Иванчева контрира, че всъщност е уговорила далеч повече инвеститори да не строят на определени терени и всъщност от думите на Фандъкова излиза, че този брой е намален. Подробности ! ", "date": "2019.10.15", "title": "Инвеститор загради полянка в \"Младост\", този път защото общината не му дава обезщетение"}
{"url": "https://www.actualno.com/silistra/momchil-nekov-se-sreshtna-s-lekari-v-silistra-news_1385044.html", "text": "      Кандидатът за кмет на община Силистра Момчил Неков се срещна с лекари от Многопрофилната болница за активно лечение – Силистра и от Градската поликлиника. Лекарите обясниха ситуацията в МБАЛ с това, че отвън сградите са ужасни ,  отделенията изглеждат добре и  въпреки че не разполагат с най-модерната техника, специалистите, които работят там, са високо квалифицирани.      \"Проблем обаче е, че тези квалифицирани специалисти бягат от града , защото заплатите им са твърде ниски, а условията за работа – недостатъчно добри. Голяма част от персонала е в пенсионна възраст, но заради недостиг на лекари и медицински сестри, продължават да работят\", обясниха те. Според лекарите ситуацията е много по-страшна и тревожна, отколкото изглежда отстрани. \"Кадровата криза е силно осезаема и това ще стане видно за всички до една година, когато ще е твърде късно, за да се спаси болницата\", споделиха още лекарите. те добавиха, че освен липсата на персонал, пациентите също намаляват всяка година заради лошите условия в болницата, въпреки клиничните пътеки. \"Липсват например средства за вътрешна мрежа за газификация на сградите. В АГ отделение има една единствена тоалетна, която трябва да използват всички пациенти деца и техните родители\", казаха още силистренските лекари.\r\nЗа да се справят с тази тежка ситуация, лекарите и Момчил Неков обсъдиха възможни решения . В краткосрочен план, за да бъдат привлечени лекари и медицински сестри,  Неков се ангажира с финансиране на специализации и курсове за повишаване на квалификацията от общината,  настаняване в общински жилища и договори за финансиране на студенти. \"Може да се открие и специалност за подготовка на медицински сестри във филиала на Русенския университет, който се намира в Силистра. Трябва да се инвестира в закупуването на модерна медицинска техника, както и да се кандидатства по проекти за енергийна ефективност\", обясни кандидатът за кмет.\r\n“Тези мерки трябва да се вземат много спешно, за да могат жителите на община Силистра, техните деца и родители да продължат да се лекуват в МБАЛ – Силистра, а не да  изминават стотици километри при всеки болничен симптом, защото всеки един е потенциален пациент”, заключи Момчил Неков.   ", "date": "2019.10.15", "title": "Момчил Неков се срещна с лекари в Силистра"}
{"url": "https://www.actualno.com/pleven/fotoizlojba-imperator-nikolaj-ii-otkrivat-v-plevenskata-panorama-news_1385015.html", "text": "      Изложба, изготвена от фотографа художник Дмитрий Остроумов през 2018 г. по повод 100-годишнината от смъртта на последния руски император Николай II, ще гостува в Панорама „Плевенска епопея 1877“. Откриването й е на 17 октомври в 16,00 ч., съобщиха от Регионалния военноисторически музей в Плевен.      В експозицията са събрани редки снимки и копия на интересни исторически документи, които проследяват важни моменти от живота на Николай II и неговото семейство. Изложбата ще остане в плевенската Панорама до 17 ноември 2019 г.    ", "date": "2019.10.15", "title": "Фотоизложба \"Император Николай II\" откриват в плевенската Панорама"}
{"url": "https://www.actualno.com/celebrate/sv-prepodobnomychenik-lukian-prezviter-antiohijski-news_698801.html", "text": "      Славният презвитер св. Лукиан Антиохийски живял в третия и началото на четвъртия век.      Той се родил в град Самосат, Сирия. Бил син на богати и знатни родители. Получил прекрасно образование. Родителите му го готвели за светска служба. Но Лукиан от ранни години обикнал Бога повече от всичко на света. Земното величие не го привличало.\r\nСлед смъртта на родителите си той раздал на бедните своето богатство и заживял строг подвижнически живот. Благочестието, мъдростта и учеността му станали широко известни. Антиохийските християни го поканили да стане свещеник в техния град.\r\nКато антиохийски свещеник Лукиан ревностно служел на Бога, проповядвал вдъхновено Евангелието. Обърнал множество езичници в светата вяра. Открил църковно училище, в което сам бил преподавател. С особено усърдие изучавал Свещеното Писание и със същото усърдие учел учениците на истините му.  В онова време, понеже не съществувало книгопечатане, свещения текст често бивал повреждан от преписвачите. Понякога това ставало по недоглеждане и от невежество. А понякога лъжеучители умишлено изопачавали текста, като внасяли в своите преписи лъжливи мнения. Лукиан старателно се занимавал с преглеждане и изправяне на гръцкия текст, като го сравнявал с еврейския оригинал. За да успее резултатно в задачата си, той изучил в съвършенство еврейския език.\r\nВ своя духовен живот Лукиан постигнал голямо съвършенство. Когато минавал през града, могъл да бъде видим за едни и невидим за други. За него се говорело, че не можел човек да го види и чуе, без да стане християнин.\r\nНеговите мирни и полезни знания внезапно били прекъснати от гонението против християните, което предприел в началото на четвъртия век римският император Диоклетиан. Мъчителите с особена ярост нападали епископите и презвитерите.       Славата на Лукиан като проповедник на Евангелието стигнала до императора. И той го повикал в Никодимия – град, който се считал за негова столица.\r\nГонението било твърде силно особено в Никодимия и Александрия. Мъченически били пострадали вече св. Антим Никомидийски и св. Петър Александрийски.\r\nЛукиан бил осъден на заточение и изтезания. Неочаквано след това бил освободен и се върнал в Антиохия. Отново се заел с предишните си трудове.\r\nГонението обаче пак се усилило особено след смъртта на Диоклетиан. Император Максимиан стигнал до лудост в своята ярост против християните.\r\nБезстрашен и смел, презвител Лукиан отправил до управителя на Антиохия апология – защита на християнството. В нея красноречиво и мотивирано доказвал силата и истината на християнската вяра. Затова бил арестуван и препаден на големи мъчения. Окован във вериги, бил закаран в Никодимия и хвърлен в тъмница. Там го мъчели с глад, за да го заставят да вкуси от идолските жертвоприношения. Св. Лукиан търпеливо понасял глада, като отговарял на всичики увещания с думите:      - Аз съм християнин!\r\nМъчителите изтеглили всичките му кости от техните леговище – ставите, като го поставили в това състояние разглобен да лежи по гръб върху остри чирепи цели 40 дни.\r\nНаближил празникът Богоявление. Светият мъченик вече чувствал, че смъртта му е близко. И с радост я очаквал. Силно пожелал да се причасти за последен път заедно с братята по вяра. По някакъв начин християни, духовници и миряни успели да влязат в затвора. Донесли хляб и вино. Обкръжили лежащия мъченик вместо църковна стена. Поставили хляба и виното върху неговата гръд вместо евхаристичен престол. И така извършили светата Литургия, на която станали причастници той и присъстващите.\r\nНа другия ден императорът пратил свои слуги да видят дали Лукиан е още жив. Едвам дишащ от рани и болки, той извикал три пъти:\r\n- Християнин съм!   И тъй предал на Бога душата си.\r\nИмператорът заповядал да хвърлят тялото му в морето. Оттам делфини по-късно го изнесли на брега. Християните го погребали с чест.\r\nТова станало в 311 г. – две години преди възтържествуването на Църквата над прогнилото езичество.\r\nГодини по-късно света царица Елена построила църква върху неговия гроб, над светите му мощи.\r\n© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев) ", "date": "2019.10.15", "title": "Св. преподобномъченик Лукиан Презвитер Антиохийски"}
{"url": "https://www.actualno.com/art/prof-nadejda-sejkova-s-nagrada-ot-akademija-floran-news_1385130.html", "text": "      Проф. Надежда Сейкова получи престижната почетна награда за театрална педагогика на френската академия за театър и кино „Флоран“. Отличието ѝ беше връчено лично от председателят на академията Франсоа Флоран.      Родена на 28 февруари 1931 г. в Луковит в семейство на учители, проф. Надежда Сейкова завършва ВИТИЗ (днес ) в класа на Боян Дановски. Веднага започва работа, като асистент в Народния театър. През годините развива богата и интересна творческа дейност, осмислена с духовни търсения и много пътувания. Посещава повече от 40 страни в Европа, Азия, Африка, Австралия, Северна Америка и Куба, с участия във фестивали и конференции. В периода 1981-1987 г. проф. Сейкова е ректор на ВИТИЗ. До пенсионирането си през 2002 г., обучава 14 актьорски випуска от около 250 . Сред тях са Антоний Генов, Стефан Воронов, Христо Мутафчиев, Красимир Ранков, Мария Каварджикова, Нели Монеджикова, Янина Кашева, Ирини Жамбонас, Владимир Карамазов, Захари Бахаров, Руслан Мъйнов, Веселин Мезеклиев, Светослав Добрев, … активно съчувстваха движението на българския театър и самоличността на днешната ни култура.   През 2014 г. проф. Надежда Сейкова получава Голямата награда „Аскеер“ за цялостен принос към театралното изкуство, две години по-късно става насител на „Икар 2016“ за изключителен принос към българския театър. ", "date": "2019.10.15", "title": "Проф. Надежда Сейкова с награда от академия „Флоран“"}
{"url": "https://www.actualno.com/asia/halifa-haftar-moga-byrzo-da-prevzema-tripoli-no-ne-iskam-da-razrushavam-grada-news_1385123.html", "text": "      Командирът на Либийската национална армия (ЛНА) Халифа Хафтар може да превземе Триполи за 1-2 дни с използването на тежки оръжия, но се страхува от големи жертви сред цивилните, каза Хафтар в интервю за РИА Новости.      На 4 април командирът на ЛНА заповядва на силите си да започнат офанзива върху Триполи, за да го „освободят от терористите“.   Въоръжените сили, лоялни към правителството на Националното споразумение в Триполи, обявиха началото на ответната операция „Вулкан на гнева“. В резултат на боевете в Триполи, според Световната здравна организация, загиват над хиляда души, а повече от 5 500 са ранени.\r\n\"Можем да прекратим тази война за един или два дни с използването на тежко оръжие, но това ще доведе до унищожаване на града и големи жертви сред цивилното население.  А ние поставяме безопасността на гражданите и градовете над всичко друго, защото целта на тези операции е да се освободи столицата, а не унищожаването ѝ“, каза събеседникът на агенцията.\r\nХафтар добави още, че целта на операцията е да се освободи столицата от терористите и да се нормализира живота на цивилните, а не да се превземе града на всяка цена.\r\n\"Искаме да спасим жителите на Триполи от престъпни банди, а не просто да влизаме в столицата на всяка цена. Ние сме редовна армия, нашето национално задължение е да защитаваме жителите си и тяхната безопасност. Това, което правим, е да защитаваме Триполи, а не да го атакуваме, и никога не сме искали да навредим на цивилни“, обясни либийският маршал.       Президентският съвет на правителството на Националното споразумение (ПНС) на Либия изпълнява заповедите на терористите и е подчинена структура, каза още в интервюто Хафтар.\r\nСпоред него твърдението, че президентският съвет дава указания за продължаване или прекратяване на битките на терористичните групи и милиции, които воюват срещу ЛНА, е погрешно и е \"голяма лъжа\".\r\n\"Истината е, че този съвет получава инструкции от тези групи, а не обратното. Неговата  роля е само да предоставя финанси, оръжия и наемници въз основа на нареждания. Съветът само ги изпълнява незабавно\", каза Хафтар.\r\nТой отбеляза, че няколко членове на Съвета принадлежат към терористични групи. Според Хафтар, изявленията на Съвета са подготвени от терористи и ролята на Съвета „се свежда до подписването на изявлението и публикуването му“.\r\nХафтар подчерта, че сега няма посредници за контакти със Съвета, а неговият ръководител е подчинено лице.       ", "date": "2019.10.15", "title": "Халифа Хафтар: Мога бързо да превзема Триполи, но не искам да разрушавам града "}
{"url": "https://www.actualno.com/politics/radev-poiska-pravitelstvoto-da-se-bori-za-obsht-plan-za-bydeshta-bejanska-kriza-v-es-news_1385068.html", "text": "      България да постави на следващото заседание на Съвета на ЕС въпроса за приемането на общ европейски план за действие в случай на внезапно увеличение на миграционния натиск по външните европейски граници. Това поиска президентът Румен Радев след днешното заседание на Съвета по сигурност към Министерския съвет.      Радев напомня, че искане за такъв оперативен план лично той е внесъл в Европейския съвет по времето, когато представляваше България там - при последния засега служебен кабинет, този на Огнян Герджиков. То беше обсъдено на срещата на върха на президентите на парламентарни  републики от Европейския съюз на 11 октомври т.г. в Атина, съобщиха от  прессекретариата на държавния глава.   По време на срещата на \"Дондуков\" 2 беше обсъдена ескалацията на напрежение в региона на Близкия Изток, както и предприетите от отговорните институции мерки за охрана на границата и за безопасността на гражданите. Представителите на службите за сигурност увериха, че няма пряка заплаха за сигурността на страната, но ще продължат да следят внимателно развитието на ситуацията.\r\nПрипомняме, че , че военната операция в Северна Сирия трябва да спре. Рискът от хуманитарна криза е много голям. Ние настояваме да бъдат прекратени военните действия и само дипломацията е тази, което може да реши този конфликт, убеден е още министър-председателят.   ", "date": "2019.10.15", "title": "Радев поиска правителството да се бори за общ план за бъдеща бежанска криза в ЕС"}
{"url": "https://www.actualno.com/europe/pendarovski-ne-se-nadjavame-na-signal-a-na-reshenie-za-pregovori-s-es-news_1385081.html", "text": "      Македонският президент Стево Пендаровски в интервю за австрийския вестник \"Die Presse\" заяви, че страната му не очаква да получи сигнал от ЕС за започване на преговори, а решение.      „През последната година и половина направихме  всичко необходимо. Дори сменихме името си след историческото споразумение с Гърция. Никоя страна кандидат не е правила това преди. След като ЕС казва, че процесът на членство се основава на резултати, тогава ние очакваме ни повече, ни по-малко от това, което сме постигнали. Моето послание е: Дайте ни шанс и нека покажем, че сме готови.“   Интервюиращият припомня на македонския президент, че аргумент на Париж за евентуално блокиране на предприсъединителните преговори със Скопие и Тирана е необходимостта двете страни да направят повече в борбата срещу корупцията и престъпността. Пендаровски отговори, че създадената специална прокуратура е повдигнала обвинения срещу предишния премиер Никола Груевски, „който избяга в Унгария, както и срещу други важни личности“. „Ние направихме борбата срещу корупцията наш приоритет. Един от основните аргументи на беше, че искат да задълбочат Съюза преди разширяването. Но и двата процеса могат да протичат успоредно. Няма да станем веднага пълноправен член на ЕС.“\r\nМакедонският президент подчерта, че РС Македония била разочарована през юни, тъй като страните членки на ЕС казали на Скопие и Тирана:“Извинете, но още не сме подготвени.“  Пендаровски предупреди Брюксел, че ако в ЕС , „ЕС ще загуби много от доверието в него. Ентусиазмът в нашата страна ще спадне значително. Хората питаха защо трябва да си сменим името. Казахме им, че за да можем да станем член на ЕС. Сега народът ни пита – защо има повторно отлагане?“\r\nМакедонският президент също така изрази желание и Албания да започне преговори за присъединяване към ЕС, тъй като „Регионът не може да просперира, ако всички страни в него нямат цел пред себе си. Всички трябва да са част от процеса на евроинтеграция.“   Пендаровски отказа да коментира заплахата на турския президент Реджеп Тайип Ердоган, че ще отвори границите за 3,5 млн. бежанци, намиращи се в Турция.    В този контекст македонският президент отбеляза, че неговата страна не е забелязала „значително увеличаване на бежанците“, въпреки че такова се наблюдава в съседна Гърция. „Във всеки случай ситуацията не може да се сравни с тази от 2015 и 2016 г., когато през нашата територия преминаха един милион души“. ", "date": "2019.10.15", "title": "Пендаровски: Не се надяваме на сигнал, а на решение за преговори с ЕС "}
{"url": "https://www.actualno.com/sliven/gosti-na-svatba-v-slivensko-se-ozovaha-v-bolnica-sled-hranitelno-natravjane-news_1385141.html", "text": "      11 гости на сватба в Сливенско са били приети в болница заради хранително натравяне. Информацията е изпратена от РЗИ-Сливен до Министерство на здравеопазването, предаде \"Фокус\".      Според данните на РЗИ те са присъствали на 29 септември на сватба в село Бяла паланка. Петима от гостите са хоспитализирани с гастроинтестинални оплаквания, а останалите са лекувани амбулаторно. Взети са клинични материали за микробиологично изследване.   В хода на проведеното проучване от екип от РЗИ-Сливен и ОДБХ-Сливен е установено, че на тържеството са присъствали 500 души от пет населени места, консумирали домашно приготвена и неправилно съхранена храна. ", "date": "2019.10.15", "title": "Гости на сватба в Сливенско се озоваха в болница след хранително натравяне"}
{"url": "https://www.actualno.com/analysis/analiz-ot-skopie-bylgarija-imashe-po-dostoen-statut-v-sssr-otkolkoto-dnes-v-es-news_1385132.html", "text": "      \"България имаше много по-достоен статут в някогашния съветски блок, отколкото днес в Европейския съюз, оценява Фил Батлер в анализ на страната, в която само един от девет жители вярва, че капитализма му е донесъл по-добър живот\", пише македонското електронно издание Off.net.mk в материал, представен от Агенция \"Фокус\" без редакторска намеса.      Ако си послужим с днешните соц-реалистически изрази, които се ширят в Македония, България отдавна е на прав път, само че българите изглежда не могат да оценят това и хващат своя път, който обикновено ги води в чужбина.   В най-бедната държава в ЕС към днешна дата, която някога бе обявена за \"силиконовата долина на Източна Европа\", продължава масово изселване, в което гражданите я напускат в алармиращи бройки.\r\nСпоред оценките на ООН това, което днес остава в България, до 2050 година ще намалее с допълнителни 23%. Според \"Амнести Интърнешънъл\" България е на дъното в списъка на първите 20 европейски държави по корупция. От тези, които са останали в страната, близо една четвърт живеят в условията на екстремна бедност. Безработицата е на много ниско ниво (6%), но онези, които работят, печелят средно под 500 евро.  По отношение на БВП на глава от населението, българската икономика е на нивото от 1973 година.\r\nВ ерата на Георги Димитров България е била считана за ценна и почти привилегирована държава в Източния блок. Днес името й дори не се споменава от лицата, вземащи решения в Брюксел, освен ако не става въпрос за някой проблем. Вътре в нея почти всеки девети човек вярва, че страната е по-добре след приемането на капитализма. Следователно всяка година 60 000 българи заминават, половината от тях в Германия.   Последните сигнали не показват подобряване на положението. Напротив. От позицията на вицепремиер Красимир Каракачанов поиска затваряне на българския Хелзински комитет, което отново включи червената светлина за загрижените.    България скоро ще остане и без квалифицирани доктори. Близо 40% от лекарите са над 60 години, 17% са по-стари от 65.\r\n\"Българите може да смятат за виновна англо-европейската хегемония, която запълни вакуума след разпадането на Съветския Съюз. Българските политици трябва да работят с единствените големи сили, които имат на разположение – Брюксел и НАТО. През 2004 година България се наведе достатъчно, за да задоволи американците. А след това, през 2007 година, тя беше вкарана в обетованата земя, наречена ЕС, което за беше сигнал за Уол стрийт да измъкне килима под краката й\", пише Фил Батлер.\r\nАко се погледнат най-големите чуждестранни инвеститори в България, а това са Нидерландия, Германия и Австрия, ще се види познатата схема. Както и в другите Източноевропейски държави, и тук се използва евтината работна ръка и данъчните облекчения, а се инвестира в западни хипермаркети, с които се събират парите на българските потребители и се изнасят в Германия. В този смисъл, България е Мексико на ЕС, а ролята на САЩ я играе Германия, пише Батлер.   Той се надява, че България няма да завърши в учебниците като Югославия и припомня, че ще е сериозен проблем ако всички се изселят от страната, защото така германците няма да имат на кого да продават храна в хипермаркетите. ", "date": "2019.10.15", "title": "Анализ от Скопие: България имаше по-достоен статут в СССР, отколкото днес в ЕС"}
{"url": "https://www.actualno.com/asia/ruski-patruli-mejdu-sirijskite-i-turskite-sili-news_1385150.html", "text": "       Руската военна полиция патрулира линията между сирийските и турските сили в северна Сирия, съобщава руското министерство на отбраната, цитирано от \"Ройтерс\" и \"РИА новости\".      Сирийските правителствени сили, съюзници на Русия, имат пълен контрол над северния сирийски град Манбидж, а руските войници се координират с турската армия в района на Манбидж, предаде \"Интерфакс\".    \"Руската военна полиция продължава да патрулира северозападната граница на Манбидж по линията на комуникация между сирийските и турските сили. Организирано е сътрудничество с турската страна\", заяви руското министерство на отбраната.  Пратеникът на Кремъл за Сирия нарече военната офанзива на Турция в североизточна Сирия \"неприемлива\" и операцията не е съгласувана с Москва предварително.\r\nАлександър Лаврентиев, пратеникът на руския президент Владимир Путин за Сирия, също потвърди, че Русия е сключила споразумение между сирийското правителство и кюрдските сили, кюрдите да отстъпят контрола над територията на сирийските войски.\r\nРазговорите между кюрдите и Дамаск са се състояли в руската въздушна база Хмеймим в Сирия. Русия няма да допусне сблъсъци между Турция и Сирия    SANA потвърждава, че сирийските армейски части са влезли в Манбидж часове след като поемат контрола над Табка и нейното военно летище, както и Айн Иса в северната част на Рака и голям брой близки села и градове.   Сирийските кюрди постигнаха споразумение с правителството в Дамаск относно разполагането на сирийските армейски сили близо до северната граница, след като американските войски се изтеглиха от региона преди турско нахлуване.\r\nАмерикански военни се опитали да възпрепятстват изпращането на сирийски и руски сили в близост до Манбидж, съобщи базираната в Лондон така наречена Сирийска обсерватория за правата на човека.\r\nКюрдските власти заявяват, че сделката \"проправя пътя към освобождаването на останалите сирийски градове, окупирани от турската армия, като Африн\".\r\nАнкара твърди, че операцията е предназначена за прочистване на кюрдските бойци, определяни за терористи.   Досега турските войски са поели контрола над 109 квадратни км територия, включително 17 села около Тел Абяд и четири села около Рас ал Айн, коментира по-рано Ердоган. ", "date": "2019.10.15", "title": "Руски патрули между сирийските и турските сили"}
{"url": "https://www.actualno.com/crime/eksperti-otkriha-nerednosti-na-pytja-kraj-kazanlyk-kydeto-zaginaha-shest-dushi-news_1385122.html", "text": "      Експерти от Института по пътна безопасност направиха оглед на мястото край Казанлък, където при тежка катастрофа на 14 октомври загинаха шест души, предаде кореспондентът на БГНЕС в региона.      Извършени бяха няколко специализирани експертизи, които констатираха нередности в пътния участък между градовете Казанлък и Крън.   Сред най-фрапиращите са пътната маркировка , която според измервателните уреди не се забелязва през нощта.\r\nИма и недостатъчна видимост заради избуяла растителност. Издадени бяха констатации, които се предоставиха на собственика на пътя – Областно пътно управление Стара Загора.  Пълната ексертиза с детайлен анализ и препоръки ще бъде готов до един месец, обясниха експертите. се случи на разклона за Крън и село Хаджидимитрово около 1 часа след полунощ. При нея челно се сблъскаха два автомобила - \"Мерцедес\" със старозагорска регистрация и \"Ауди\" с габровска регистрация. Те са се удрили челно на прав участък с добра видимост. В \"Мерцедес\"-а са пътували петима души, а в \"Ауди\"-то само водачът. Всичките шестима са загинали на място.    ", "date": "2019.10.15", "title": "Експерти откриха нередности на пътя край Казанлък, където загинаха шест души"}
{"url": "https://www.actualno.com/bgfootball/borislav-mihajlov-podade-ostavka-news_1385153.html", "text": "      \"Днес президентът на Българския футболен съюз (БФС) Борислав Михайлов подаде оставка, която ще бъде представена пред членовете на Изпълнителния комитет на заседанието в петък\". Това става ясно от съобщение в сайта на БФС.      Припомняме, че по-рано , както и целият кабинет, поиска оставката на Михайлов заради по футбол от Англия с 0:6 от снощи (14 октомври).   \"Позицията му е следствие от създалото се напрежение в последните дни; обстановка, която е в ущърб на българския футбол и на Българския футболен съюз. След дългите години, прекарани на поста, и с множеството си контакти на високо международно ниво, г-н Михайлов изразява категоричната си готовност да продължава да помага за развитието на българския футбол по всякакъв начин\", се казва още в съобщението на Съюза.    ", "date": "2019.10.15", "title": "Борислав Михайлов подаде оставка"}
{"url": "https://www.actualno.com/europe/vyzmojnostta-komisijata-unker-da-raboti-i-sled-1-noemvri-vse-po-realna-news_1385186.html", "text": "      Великобритания ще трябва да издигне кандидат за еврокомисар, ако остане в ЕС след 1 ноември. Това потвърди днес на пресконференция говорител на Европейската комисия, цитиран от .      В същото време преговорите за новата ЕК изостават и спазването на първоначалните срокове за съставянето на следващата ЕК става по-трудно. Все по-реална става опцията Комисията \"Юнкер\" да продължии да функционира и след 1 ноември, защото новият председател Урсула фон дер Лайен не може да сформира екипа си.   Основна пречка за това е Франция, заради това, че все още не е предложила нов кандидат за еврокомисар. Говорителят на ЕК поясни, че изискването на новоизбрания председател на ЕК Урсула фон дер Лайен за поне две имена(мъж и жена) за еврокомисар от държава се запазва.\r\nВъпросът с очакваните номинации остава открит и след вчерашния разговор на Фон дер Лайен с френския президент Еманюел Макрон. По думите на говорителя разговорът е бил „добър и градивен“. Защо и как беш  Френският кандидат за еврокомисар, отговарящ за вътрешния пазар в ЕС беше отхвърлена Силви Гулар, която трябваше да поеме ресор \"вътрешен пазар\" можете да прочетете в .\r\nПо думите на говорителя на ЕК откритите въпроси са част от \"триизмерна главоблъсканица\".   Към трудността на задачата се прибавя сложната вътрешнополитическа . Говорителят на ЕК отбеляза, че Фон дер Лайен е поканена на заседанието на Европейския съвет в края на седмицата и ще има възможност да разговаря с държавните и правителствените ръководители от ЕС.    По неговите думи Европейският парламент и друг път е отхвърлял кандидати за еврокомисари, без това да поставя под въпрос мнозинството при гласуването на състава на цялата комисия. ", "date": "2019.10.15", "title": "Възможността Комисията \"Юнкер\" да работи и след 1 ноември - все по-реална"}
{"url": "https://www.actualno.com/bgfootball/pyrvite-dumi-na-bobi-mihajlov-sled-ostavkata-mu-news_1385204.html", "text": "      Днес президентът на Българския футболен съюз (БФС) , която ще бъде представена пред членовете на Изпълнителния комитет на заседанието в петък.      Припомняме, че по-рано премиерът заради разгрома на българския национален отбор по футбол от Англия с 0:6 от снощи (14 октомври).   Михайлов не изгледа до края най-тежката домакинска загуба в историята на националния ни отбор. В 70-ата минута камери го уловиха как се качва в джипа си, който този път го чакаше пред стадион \"Васил Левски\", а не както при загубата от Косово - на лекоатлетическата писта\r\nМалко след като оставката стана факт, самият Михайлов обясни своите действия.    ", "date": "2019.10.15", "title": "Първите думи на Боби Михайлов след оставката му"}
{"url": "https://www.actualno.com/burgas/snimka-napravena-na-burgaskata-gara-specheli-nagrada-na-evropejski-konkurs-news_1385188.html", "text": "      Алия Казанджиева от Бургас спечели първо място на фотоконкурс, който е посветен на 70 години от създаването на Съвета на Европа . 2000 фотографии са се борили за отличия. 21 годишната Алия спечели одобрението на журито в категориите „Моменти“ и „Места“.      Фотографията „Целувка за сбогом“ е наградена в категорията „Моменти“. Тя е заснета на централната железопътна гара в Бургас. Всички наградени фотографии са подредени в изложба и ще останат в продължение на един месец в Страсбург. Това е втората успешна изява на бургазлийката Алия Казанджиева. През 2017 година тя беше наградена в Брюксел, след като спечели фотографският конкурс на тема “Европа в моя регион”, отново със снимка от Бургас.   Съветът на Европа е институция, която съществува от 1949 година. Нейната основна цел е защита на човешките права. В организацията членуват 47 държави. Техни представители участваха в церемонията по повод юбилея, която се състоя в операта в Страсбург. Сред присъстващите на дискусията в Съвета на Европа, водена от президента Емануел Макрон по тема „Екология и Правата на човека“, единствената представителка на България беше Алия Казанджиева.      ", "date": "2019.10.15", "title": "Снимка, направена на бургаската гара, спечели награда на европейски конкурс"}
{"url": "https://www.actualno.com/society/konfiskuvaha-pasporta-na-polfrijman-news_1385187.html", "text": "       Осъденият за убийството на студента Андрей Монов - твърди в профила си във Facebook, че паспортът му е конфискуван от полицията при изненадващ обиск днес следобед. Полфрийман в момента се намира в общежитието за временно настаняване на чужденци в Бусманци, където е преместен, след като съдът го освободи предсрочно.          От публикувани по-рано снимки в профила му става ясно, че Полфрийман все пак е получил паспорта си и пред него няма  пречка да напусне България. \r\nСпоред Нова телевизия по-рано през деня в центъра са влезли , които носили папки и документи. Припомняме, че Полфрийман бе освободен предсрочно от затвора и настанен в Бусманци  именно поради липса на валидни документи.  По-рано днес министърът на вътрешните работи Младен Маринов потвръди, че адвокатът на Джок Полфрийман е внесъл искане той да бъде и да отиде на външен адрес. \"Процедурата е в ход, трябва да се изпълнят определени изисквания, за да се случи това. Чакам да разбера дали условията са изпълнени и ако са изпълнени, ще спазим процедурата\", добави Маринов. Според Нова телевиция Полфрийман може да напусне центъра още днес на Джок Полфрийман - Калин Ангелов е ясна: \"Клиентът ми стои без правно основание в Бусманци. Има издадена заповед за експулсация и той трябва да бъде изведен от страната. Основанието да бъде задържан тук, аз все още не съм го видял. Няма кой да следи дали ВКС си спазва сроковете. Решенията му могат да бъдат просрочени с месеци.\"   Главният прокурор , че ако Полфрийман получи паспорт – остава на свобода, но в страната. Запитан на какво основание австралиецът Полфрийман е в центъра за мигранти в Бусманци, Цацаров заяви, че законовото основание не е свързано с правомощията на прокуратурата и че центърът се управлява от дирекция „Миграция“ към МВР. По думите му, основанието Полфрийман да се намира в центъра за настаняване е липсата на валидни документи за самоличност, които са извадени от австралийската страна.    Джок Полфрийман беше осъден на 20 години затвор за убийството на студента Андрей Монов през декември 2007 г. От тях той излежа 12 години, след което беше пуснат от тричленен съдебен състав, включващ съдиите Калин Калпакчиев, Весислава Иванова и Виолета Магдалинчева. Решението на съда за предсрочно освобождаване на Полфрийман предизвика вълна от възмущение в българското общество, което даде възможност на главния прокурор Сотир Цацаров да поиска преразгелждане на предсрочното освобождаване от ВКС.\r\nВ момента тричленен състав на ВКС трябва да реши съдбата на Джок Полфрийман. На 14 октомври председателят на Касационния съд Лозан Панов призова магистратите да излязат възможно най-бързо с  ", "date": "2019.10.15", "title": "Конфискуваха паспорта на Полфрийман?"}
{"url": "https://www.actualno.com/curious/dneven-horoskop-za-16-oktomvri-news_1385194.html", "text": "       Овен       Каквото  и да правите днес го правете бавно и много внимателно. Вашите действия днес ще имат силен отзвук в бъдещето ви. Телец Нека днес мълчанието ви бъде злато. Рискувате да кажете нещо не на място и да развалите важни отношения.   Близнаци По начина, по който ще прекарате днешния ден ще зависи хора да събитията в близките седмици. Постъпете отговорно. Рак     Тази сряда на хоризонта може да се появят облаци. Не им придавайте прекалено голямо значение. Те няма да донесат буря. Лъв Днес ще ви е трудно да държите езика зад зъбите си, но е важно да запазите мълчание основни въпроси свързани с личния ви живот. Съществува риск и недоброжелател да се възползва от информацията. Дева Това е ден, в който най-важно ще бъде да сте по-адаптивни. Обстоятелствата ще се менят много бързо и ще трябва да отговорите на ритъма им.   Везни Днес не разчитайте на обещанията на другите. Дръжте се така, сякаш всичко зависи само от вас и \"плетете кошницата.\"    Скорпион Тази сряда не предавайте старо приятелство заради меркантилни цели. Парите идват и си отиват, но приятелите остават. Стрелец Днес е добре да помислите за вашето развитие. Може да сте сигурни, че колкото повече дадете, толкова повече ще получите. Козирог    Това е ден, в който да се ориентирате към ново занимание. Ново хоби ще ви бъде верен приятел през настъпващата зима. Водолей Това е ден, в който ще трябва да изпробвате силите си и да разберете какво трябва да направите, за да се усъвършенствате. Риби Тази сряда обърнете внимание на здравето си. Не предприемайте строги диети. Заложете на качествената храна. ", "date": "2019.10.15", "title": "Дневен хороскоп за 16 октомври"}
{"url": "https://www.actualno.com/society/osvobojdavat-djok-polfrijman-oshte-dnes-news_1385205.html", "text": "      Още днес Джок Полфрийман ще бъде освободен от дома за настаняване на мигранти в Бусманци, съобщи директорът на Дирекция \"Миграция\" към МВР Николай Николов на извънреден бифинг пред общежитието, предаде репортер на БГНЕС.      Полфрийман ще трябва всяка седмица да се явява в Районно управление в столицата, докато забраната за напускане на страната не отпадне. Полфрийман ще  бъде настанен на адрес. За него важи заповед за напускане на страната,  която е от 2011 г., издадена от тогавашния директор на дирекция  \"Миграция\".   „Паспортът на Джок Полфрийман е при нас. В закона за чужденците е  записано, че документите на чужденец могат да бъдат временно отнети,  когато има заповед за експусиране”. Това заяви директорът на Дирекция  „Миграция“ ст. комисар Николай Николов.\r\nТой обясни, че това е стандартна практика за обиск на дома за настаняване на бежанци. Всичко за обиска можете да прочетете в .  „Към момента е спряно изпълнението на заповедта за експулсиране до отстраняване на пречките”, каза още той.\r\nПо време на претърсването у Полфрийман са намерени четири мобилни телефона. Единият от тях е бил с камера, което е напълно забранено на територията на дома, уточни Николов.       На 14 октомври българските власти са били уведомени от , че Полфрийман е получил документа си за самоличност.\r\nПо-рано през деня в центъра за временно настаняване на чужденци в Бусманци са влезли австралийски дипломати, които носили папки и документи. Припомняме, че Полфрийман от затвора и настанен в Бусманци именно поради липса на валидни документи.\r\nДжок Полфрийман беше осъден на 20 години затвор за убийството на студента Андрей Монов през декември 2007 г. От тях той излежа 12 години, след което , включващ съдиите Калин Калпакчиев, Весислава Иванова и Виолета Магдалинчева. Решението на съда за предсрочно освобождаване на Полфрийман предизвика вълна от възмущение в българското общество, което даде възможност на главния прокурор Сотир Цацаров да поиска преразглеждане на предсрочното освобождаване от ВКС. В момента тричленен състав на ВКС трябва да реши съдбата на Джок Полфрийман. На 14 октомври председателят на Касационния съд магистратите да излязат възможно най-бързо с решение по казуса.    ", "date": "2019.10.15", "title": "Освобождават Джок Полфрийман още днес"}
{"url": "https://www.actualno.com/crime/brakonieri-otstreljali-syrna-zalovili-gi-news_1385199.html", "text": "      Трима бракониери, отстреляли сърна, са заловени от горски инспектори от РДГ Пловдив и служители на РУ на МВР Стамболийски, съобщават от Изпълнителна агенция по горите.      Нарушението е констатирано при проверка на лек автомобил в гр. Перущица. Инспекторите са открили простреляното в главата животно в багажника на автомобила заедно с един брой ловна карабина. В превозното средство са пътували трима души, на които са съставени актове по Закона за лова и опазване на дивеча – за превозване на убит дивеч и за отстрел на едър дивеч без писмено разрешително за лов и в забранено за лов време.   За бракониерската проява нарушителите са задържани за 24 часа в РУ на МВР. Уведомена е Районна прокуратура в гр. Пловдив за проверка и установяване на наличие на престъпление по Наказателния кодекс.   ", "date": "2019.10.15", "title": "Бракониери отстреляли сърна, заловили ги"}
{"url": "https://www.actualno.com/blagoevgrad/georgi-ikonomov-shte-obnovim-poetapno-proizvodstvenite-zoni-v-bansko-i-dobrinishte-news_1385340.html", "text": "      Кметът на Банско Георги Икономов, Петър Галчев, , и кандидатите за съветници от листата на ГЕРБ Банско посетиха успешно работещите предприятия в Добринище и споделиха с хората там своите идеи за привличане на нови инвестиции и повишаване качеството на живот в общината.      “Туризмът е бил и винаги ще бъде основният стълб на икономиката в нашата община. Но отвъд него имаме традиции в земеделието, дървообработването, мебелните и шивашки предприятия, дори във високотехнологичните производства.”, коментира Икономов. И обеща силна подкрепа за местните малки производители и активна помощ от страна на експертите на администрацията при кандидатстване за европейски средства.   “През изминалия мандат работихме, за да привлечем предприемачи, които да установят и развиват своята дейност именно в община Банско. Но все още не сме се справили в основното предизвикателство - недостигът на работна ръка.\r\nНаправихме това, което беше изцяло в наша власт - предлагаме най-високо ниво на административно обслужване, с което подпомагаме и облекчаваме дейността на бизнеса. Имаме разработени и въведени огромен набор от електронни услуги, спазваме всички срокове, заложени в нормативните документи, в това число препоръчителните, и винаги ясно представяме мотивите си за всяко разрешение или отказ.”, сподели Икономов.  Програмата за управление в мандат 2019-2023 включва богат набор от мерки, насочени към грижа за разрастване на стопанствата и изграждане на животновъдни ферми и преработващи предприятия. Икономов се ангажира и с целия процес по регулиране на териториите, подходящи за разполагане на ферми. Както и с продължаващата инвентаризация на Общинския земеделски фонд.\r\nВ мерките за привличане на нови инвестиции и развитието на малки предприятия от местните хора, са включени и възможностите за предоставяне на подходящи терени на минимални цени. Но само за малки и средни предприятия, чиято дейност попада сред стратегическите за общината отрасли.   “Дошло е време да окажем институционална подкрепа на местните кулинарни традиции и занаятчиите. Предвиждаме включването им в новата стратегия за международно популяризиране на дестинацията Банско. Вярваме, че те ще имат добавена стойност към туристическите пакети и сме готови да подкрепим силни местни марки дори с представяне на международни борси.”, допълва Икономов.    Всички секторни политики, част от програмата за управление на Георги Икономов и екипа на ГЕРБ в Банско, се публикуват на  ", "date": "2019.10.15", "title": "Георги Икономов: Ще обновим поетапно производствените зони в Банско и Добринище "}
{"url": "https://www.actualno.com/health/izvyrshiha-pyrvata-v-sveta-grybnachna-transplantacija-news_1385246.html", "text": "      Италиански лекари са първите в света, които успешно са трансплантирали част от гръбначен стълб, съобщи болонския Институт по ортопедия „Рицоли“, цитиран от РИА Новости.      Екипът от лекарите, воден от Алесандро Гасбарини, в началото на септември е заменил четири прешлена на 77-годишен пациент, страдащ от хордом, вид тумор, който засяга костната тъкан.   \"Пресъздадохме гръбначния стълб на пациента, най-близък до естествената му форма. Това стана като възстановихме идеалната анатомия благодарение на костна трансплантация със структура, идентична на тази, която трябваше да премахнем поради тумора\", каза Гасбарини.\r\nСпоред него, аналогични органи и тъкани, като костите, остават най-доброто решение за замяна на човешки органи и тъкани, но при липсата им, лекарите трябва да прибягват до други кости и изкуствени материали - например за замяна на прешлени по-рано са използвали участъци от бедрената кост.  „Имплантирането на четири прешлена на пациент ни приближава до постигане на пълно сливане с гръбначния стълб на пациента и оптимизира навлизането на лъчевата терапия, която например е несъвместима с титановата протеза“, каза началникът на отделението за гръбначна хирургия в болницата в Болоня.\r\nЗа да спасят прешлените от по-рано починал донор, специалистите от „Рицоли“ са  анализирали съвместимостта им и в условия на пълна стерилност ги замразили при температура минус 80 градуса.   Пациентът, претърпял операцията, вече се е възстановил и е изписан. Той останал в болницата около месец. След две седмици постоперативни прегледи той е преместен в отделението по физиотерапия, където „е бил изправен на крака и се е върнал към възможно най-нормалния живот“, подчерта хирургът, цитиран от БГНЕС.     ", "date": "2019.10.15", "title": "Извършиха първата в света гръбначна трансплантация "}
{"url": "https://www.actualno.com/bgfootball/i-krasi-balykov-hvyrlja-ostavka-news_1385207.html", "text": "      Селекционерът на българския национален отбор по футбол също подготвя оставка. Той ще я депозира по време на планувания за петък Изпълком на БФС, твърди агенция \"Блиц\", позовавайки се на свои източници.      Както е известно, днес президентът на БФС Борислав Михайлов подаде своята оставка след като премиерът Бойко Борисов му я поиска. Повод за това стана тежката загуба от Англия в евроквалификация на \"Васил Левски\".    , каза още снощи Балъков. ", "date": "2019.10.15", "title": "И Краси Балъков хвърля оставка?"}
{"url": "https://www.actualno.com/asia/helikopter-se-razbi-v-afganistan-7-zaginaha-news_1385260.html", "text": "      Най-малко седем военнослужещи в Афганистан са убити, след като хеликоптерът, в който са пътували се е разбил, съобщи АФП, цитирана от БГНЕС.      Според афганистанското министерство на отбраната, хеликоптер МИ-17 на военновъздушните сили се е разбил поради \"технически неизправности\".   Хеликоптерът е бил на път за тренировъчна мисия, пътувайки от армейска база в близост до столицата на провинцията Мазар-и-Шариф, когато е катастрофирал в покрайнините на града, съобщиха служители. ", "date": "2019.10.15", "title": "Хеликоптер се разби в Афганистан, 7 загинаха "}
{"url": "https://www.actualno.com/dobrich/izlojba-za-razvitieto-na-predizbornata-agitacija-podgotvjat-v-dobrich-news_1385045.html", "text": "      Във фонда на Регионалния исторически музей в Добрич се съхранява изключително богата колекция от предизборни материали от най-ново време, съобщават специалисти от отдел „Нова и най-нова история“ на музея.      През годините са събрани близо 5000 броя материали от различните предизборни кампании, провеждани след демократичните промени от 1989 г., включващи кампаниите за седмо Велико народно събрание, за избори за обикновено Народно събрание, предизборните кампании за местна власт, за президент и вицепрезидент на Република България, както и за Европейски парламент.   В основната си част от колекцията е от материали на хартиен носител – плакати, листовки, брошури, дипляни, знаменца, стикери и др. Богат е и наборът от предмети, използвани от политическите партии и коалиции в предизборните кампании. Сред тях са химикали, запалки, значки, ключодържатели, отварачки, гривни, тениски, шапки. Наблюденията на музейните специалисти са, че с всяка следваща кампания политическите партии стават все по-изобретателни в начина на провеждане на агитацията.\r\nВ последните години предизборните кампании се пренесоха и в интернет пространството. В момента се провежда събирателска дейност, свързана с настоящата кампания за избори за местна власт. Идеята на специалистите от музея е да подредят изложба, проследяваща развитието на предизборната агитация през последните три десетилетия.   ", "date": "2019.10.15", "title": "Изложба за развитието на предизборната агитация подготвят в Добрич"}
{"url": "https://www.actualno.com/ruse/pencho-milkov-nezrjashtite-hora-mogat-da-bydat-ravnostojni-v-obshtestvenija-jivot-news_1385407.html", "text": "      “Хората със зрителни увреждания са тясно свързани с общината, в която живеят, независимо коя е управляващата политическа сила. Всички знаем как в съвременния свят може да се устрои жизнената среда, за да бъде достъпна за хора с увреждания  - и тротоарите, и местата за пресичане, и обществените сгради, особено за спецификата на хората със зрителни увреждания”, сподели Пенчо Милков пред присъстващите. Той коментира, че вече на много места и в България може да се види наличието на специална алея в пешеходните зони, която улеснява движението на хората с бели бастуни. “В тази насока, обаче община Русе е длъжник на незрящите хора в нашия град”, заяви Милков. Социалистът изрази намерението си като кмет да работи за изграждане на специални маршрути, предназначени за незрящите и да следи стриктно дали проектите за публичните пространства са съобразени с изискванията за достъпност на хора с увреждания. “Тези промени не изискват особено голям ресурс. По трасето се разполагат различни видове настилки, които водят хората и им помагат да се ориентират”, каза Милков.      “Като кмет ще гарантирам подкрепа за хората със зрителни увреждания от страна на общината и институциите, а когато се решават техните проблеми ще бъдат внимателно изслушвани, така че диалогът да остане отворен. Вярвам, че незрящите хора могат да бъдат равностойни в обществения живот и имат своето място в него”, заяви кандидатът за кмет. Представителите на ССБ споделиха, че имат значителни проблеми в придвижването, свързани с некачествените градски ремонти, най-вече с неправилното поставяне на тактилните плочи и попитаха Милков как предвижда да се справи с този проблем. \"Като кмет  ще бъда безкомпромисен към некачествено и незавършено в срок строителство. Процедурите за избор на изпълнители не само трябва да са законосъобразни, но и да осигуряват на хората красива градска среда за работа и живот, което е нашата цел \", отговори той.  По време на разговора хората споделиха с Милков, че в редица отношения се чувстват затруднени в своето ежедневие, тъй като звуковите сигнали на светофарите в Русе масово не работят и не се предприемат действия за отремонтирането им, както и други устройства, подпомагащи тяхното придвижване.\r\nВ хода на срещата те поставиха и въпроса за качеството на обществения транспорт в града. Милков коментира, че голямата възможност за община Русе е проекта за закупуване на нови тролейбуси. Намаляването на стойността на картите за ученици, студенти, пенсионери и хора с увреждания е заложено в неговата програма за управление, като целта е поетапно постигане на безплатно пътуване на тези групи. ", "date": "2019.10.15", "title": "Пенчо Милков: Незрящите хора могат да бъдат равностойни в обществения живот"}
{"url": "https://www.actualno.com/society/novinite-naj-vajnoto-za-denja-15-oktomvri-news_1385253.html", "text": "      Редакционният екип на ви представя най-важните новини за изминалия ден, 15 октомври.       Нахлуването на турската армия в Сирия е заплаха за завода на Volkswagen в Турция. \"Много е възможно Турция да не получи тази инвестиция. Тя може да бъде отложена за неопределено време – например с години, тъй като военната операция и резултатите от нея няма да бъдат забравени бързо\", каза бившият министър на икономиката Николай Василев пред Expert.bg.   Времената се променят, но страхът от Анкара явно си остава. Независимо че България и Турция членуват в един и същ военен съюз. Може ли да разчита Борисов на \"ясната си договорка\" с Ердоган? Това пита в своя коментар за Deutsche Welle анализаторът Емилия Милчева. Австралиецът Джок Полфрийман напусна центъра за временно настаняване в Бусманци. Вчера адвокатът му поиска освобождаването му, след като австралийските власти са уведомили и България, че паспортът на Полфрийман вече е готов.     Изработка на онлайн платформа с два вида клиентски интерфейс – интернет сайт и мобилно приложение, възлага „Софийска вода“ АД. Прогнозната стойност на обществената поръчка е 884 400 с ДДС, става ясно от обявление на дружеството в Агенцията за обществени поръчки. Осъденият за убийството на студента Андрей Монов - Джок Полфрийман твърди в профила си във Facebook, че паспортът му е конфискуван от полицията при изненадващ обиск днес следобед. Полфрийман в момента се намира в общежитието за временно настаняване на чужденци в Бусманци, където е преместен, след като съдът го освободи предсрочно.    \"България имаше много по-достоен статут в някогашния съветски блок, отколкото днес в Европейския съюз, оценява Фил Батлер в анализ на страната, в която само един от девет жители вярва, че капитализма му е донесъл по-добър живот\", пише македонското електронно издание Off.net.mk в материал, представен от Агенция \"Фокус\" без редакторска намеса. Днес президентът на Българския футболен съюз (БФС) Борислав Михайлов подаде оставка, която ще бъде представена пред членовете на Изпълнителния комитет на заседанието в петък. ", "date": "2019.10.15", "title": "Новините: Най-важното за деня, 15 октомври"}
{"url": "https://www.actualno.com/sofia/mladost-na-protest-zaradi-zagradena-zelena-plosht-video-news_1385180.html", "text": "      Инвеститори заградиха градинката между блокове 74, 75, 76, 78, 79А в \"Младост 1\". Това предизвика недоволство у живущите в блоковете, които тази вечер готвят протест, за да защитят единствената зелена площ в карето. Пред БГНЕС домоуправителят на вход 3 на бл. 79А каза, че не иска повече строежи и нови блокове в квартала.      „Абсурдно е да се строи блок до блок и да няма грам зеленина. Няма как да обясним след това на децата какво е зелен цвят. Стига с тези строежи! Да излязат извън града, но не и в комплекса, който е презастроен”, заяви Павлина Стоичкова. Тя добави, че подкрепя единствено там да се реализира заложеният през 2009 г. в Подробния устройствен план изграждане на частна детска градина, но не и идеята на инвеститорите да построят блок с детска градина.   Журналистът Надя Танева е тръгнала с дъщеря си да ѝ купи сладолед, но пътеката, водеща към близкото магазинче, училище и детска градина вече е блокирана от мрежата. \"Най-лошото не е невъзможността да се мине, има къде да се заобиколи. Проблемът е, че оградата е под балконите на хората. Единият от потърпевшите съм аз. Аз живея точно до оградата и съм една от най-потърпевшите. Ще се боря за правото ми да живея спокойно\", каза тя.\r\nНа място дойде главният архитект на „Младост”и независим кандидат за кмет на района арх. Стефан Стефанов, който побърза да успокои хората като заяви, че там няма да се строи, защото няма издадено разрешително. \"Имотът, който в момента се загражда, няма заявен проект и вкарване на инвестиционен проект за съгласуване, няма издадено разрешение за строителство. Към момента има само една издадена виза за строителство, издадена от главния архитект на София. Има следваща процедура, която не е завършила, и на този етап няма как да се строи. Явно оградата има друга идея”, коментира Стефанов.  Той обясни, че това е един от имотите т.нар. „горещи картофи” в района, които във времето администрацията е опитвала да вкара в процедура по обезщетяване на собствениците чрез замяна или изкупуване. Архитектът припомни, че в края на април Йорданка Фандъкова е създала работна група, която тя твърди, че ще реши всички проблеми на „Младост”, в която Стефанов не е включен.\r\n„Не мога да отговоря по какъв критерии този имот не е включен в първите пет имота, които бяха гласувани от СОС за замяна. Рано или късно този имот трябва да го обезщетим и се надявам това да се случи в най-кратко бъдеще”, заяви той и добави, че държи този терен да бъде вкаран в списъка с обезщетенията.   БГНЕС разговаря с Дора Давидова, която е един от собствениците на спорния терен. Тя обясни, че парцелът ѝ е над 2 дка., като части от него са придобити чрез реституция, покупка и продажба на 300 кв. м. общинска земя.    „Поставихме оградата, за да предизвикаме живущите да направят подписка в наша защита и да провокираме отговорните институции да ни обърнат внимание и да решат казуса ни, който от 10 години не се разрешава. На този етап не смятаме да строим. Искаме да бъдем обезщетени с друг терен. Нямаме желание да тормозим хората, но бездействието на институциите ни принуди да действаме по този начин”, заяви Давидова и добави, че са имали идея да построят триетажен блок с магазини и детска градина, която обаче е извън сградата. Давидова не можа да каже дали тя и останалите инвеститори ще изпълнят това си намерение, но подчерта, че за 1200 деца няма място в общинските детски градини в района.\r\nА какво се случи на протеста - вижте във ВИДЕОТО:   ", "date": "2019.10.15", "title": "\"Младост\" на протест заради заградена зелена площ (ВИДЕО)"}
{"url": "https://www.actualno.com/viewpoint/golemite-lyji-za-sirija-kak-se-syzdade-umerenijat-djihad-news_1384734.html", "text": "       Години наред войната в Сирия беше обект на разнородни лъжи и манипулации. Това е доста често явление, когато са намесени  големите геополитически играчи. Близкият изток стана арена на разпределянето на много важни ресурси, което съвсем естествено предизвика и сериозна информационна война.      Ако трябва да погледнем по-задълбочено по темата за Близкия Изток и процесите, които доведоха до редица войни и съсипани държави, трябва да се върнем още в периода на започването на т.нар. Арабска пролет и дори преди това. Темата е изключително сериозна и всеобхватна и по-подробно за нея ще пиша в следващ материал.\r\nВ настоящия материал ще се спра предимно на основните инсинуации, които се разгърнаха по време на информационната война и как уж дребни партенки се превърнаха в опорни точки на марионетни правителства и световни агенции.\r\nВ предишни свои материали вече посочих за част от въпросните лъжи и манипулации, като се започне с със - детето, заснето от \"Белите каски\" в Алепо и чиито снимки обиколиха първите страници на всички световни медии, за да се окаже после, че Омран е бил използван, дори не е лекуван, а само сниман, а родителите му подкрепят \"режима\" на Асад.  В светлината на турската офанзива в Сирия, маските започнаха да падат все по-бързо и явно. Най-чудовищната лъжа касаеше представянето от мейнстрийм медиите на откровено джихадистки организации като \"умерена опозиция\" . съм посочил в конкретика кои са въпросните терористични организации, за пряката връзка и наследяване между Хаят Тахрир ал Шам и сирийския клон на Ал Кайда - Ал Нусра, както и за ясната подкрепа на редица държави сред които Саудитска Арабия, Катар, Турция и САЩ към радикалните ислямисти.  На този етап изглежда се оказах добър пророк за началото на края на тази ужасяваща война. Преди да се стигне до , дойде и признанието от западните медии, че терористичните организации, които набързо се включиха в операцията срещу кюрдите, всъщност са \"екстремисти\" и \"турски проксита \".    Истината обаче е, че този факт беше много добре известен за европейските и американски \"анализатори\", които обаче демонстрираха явен двоен стандарт. Когато клетките на радикалните организации пренесоха тероризма в Европа, те бяха окачествявани като \"ужасни терористи\", но на територията на Сирия си оставаха \"умерени опозиционери\". Независимо, че \"умерено\" поставяха деца в клетки и горяха живи хора. Продължаваме с удобното премълчаване на други важни факти за \"умерените\" джихадисти. Показателно е облеклото на жените в контролираните от салафитските групи територии. Те са изцяло покрити с никаби , защото следват ученията на саудитския ислям, а не традиционния за Сирия ислям от школата на ханафите. Дори кореспондетките на различни медии бяха принудени да се покрият в района на Идлеб, Латакия и останалите \"умерени\" региони. Защо ли?\r\nСистемно бяха премълчавани и други шокиращи \"подробности\", като например как деца са подготвяни за самоубийствени атентати.    Една от най-грозните и стратегически важни манипулации беше обвинението за използване на химическо оръжие от сирийската армия в Дума - район, контролиран от джихадисткото формирование Джайш ал Ислам. В противоречие с твърденията за химическа атака, в освободения град Дума се проведе многочислен проправителствен митинг. Въпреки това последваха военни удари срещу Сирия, подкрепени от Германия и Турция, както и от ЕС в лицето на Доналд Туск. не бяха открити - единствено твърдения за използване на хлор. \"Мълчанието на агнетата\" беше оглушително обаче при намирането на химически вещества в територия, контролирана от \"умерените бунтовници\". Режимът на Башар Асад откри . Явно и това не се оказа достатъчно сериозно доказателство за западните елити, като нямаше сериозен натиск дали това е истина или лъжа. Мълчаха и българските им глашатаи, пряко или косвено свързвани с разни фондации и НПО-та с \"нежни имена\".\r\n\"Тъй върви светът! Лъжа и робство на тая пуста земя царува!\". Това пише великият български поет и революционер Христо Ботев в своята \"Борба\". И знаете ли, двете неща обикновено са неразривно свързани. Не бъдете роби на лъжи, замаскирани като фалшива загрижености зад които надничат сенките и очертанията на геополитически и финансови интереси. Истината не е въпрос на гледна точка. Фалшивият пренос на демокрация роди много по-страшни чудовища от светските диктатури в Близкия Изток.\r\nЗа разлика от раздирания от вътрешни конфликти Ирак например, Сирия устоя на лъжите, външната намеса и нищетата. Заради лицемерието на либералните елити, Европа беше изправена пред сериозна мигрантска криза. Дори и в този момент, тя остава основен коз в ръцете на един друг диктатор - турският лидер Реджеп Ердоган, който продължава да подлага Европа на шантаж. Това е цената на премълчаните истини, а за продажните елити - въпрос на чисти сметки. Зад булото на фалшивата загриженост стои грозната истина - за създателите на \"умерения джихад\", загубените човешки животи са само статистика! Автор:  ", "date": "2019.10.15", "title": "Големите лъжи за Сирия - как се \"създаде умереният джихад\""}
