{"url": "https://www.actualno.com/vraza/tretoto-izdanie-na-planinskoto-bjagane-kreta-run-sybra-poveche-ot-65-uchastnika-news_718765.html", "text": "  Над 65 любители на спорта от цялата страна взеха участие в третото издание на планинското бягане KRETA RUN.     Организатори на проявата са Александър Александров, Иван Стоянов и Станислава Цветановазаедно с подкрепата на община Мездра. Проявата се проведе в землището на c. Крета.   „Трасето е по идея на Николай Ралчов, който живее тук, в Крета, и благодарение на сериозните усилия на кмета на селото, успяваме да проведем Kreta Run за трета поредна година и събитието да бъде толкова прекрасно.“, каза единият от организаторите. Иван Стоянов\r\nПланинското бягане с дължина 10 километра и денивелация 370 метра предложи на участниците много емоции. „Едно страхотно преживяване с невероятни хора в приятна атмосфера и прекрасно трасе “, заявиха участниците.  Златослава Чуканова също остана очарована от красотата на мездренския край: „Много е красиво, не мога да го опиша. На кого не му харесва природата и то красивата природа – сняг, слънце… всичко беше идеално!“\r\nУчастниците бяха разделени в 5 категории: юноши, мъже от 18 до 39-годишна възраст, жени от 18 до 39-годишна възраст, мъже над 40 години и жени над 40 години.   Първенец при юношите стана Ран Милчев с време 1 час и 25 минути.    При мъжете до 39 години най-бърз се оказа Ивайло Балев с време от 45 минути, втори остана Георги Георгиев с време 53 минути, а трети се нареди Христо Ценов с време 54 минути.\r\nСред жените най-бърза се оказа Златослава Чуканова с време от 58 минути След нея, с време 1 час и две минути, се нареди Надежда Дързева, а третото място остана  при Елена Тодорова с време 1:03:50\r\nПри мъжете ветерани първи финишира Цветко Митов с време 45 минути, втори завърши Милен Тончев с време 52 минути и 5 секунди, а трети се нареди Емилиян Бориков с време от 53 минути.   При дамите над 40-годишна възраст първото място заслужи Гергана Малчева с време от точно един час. Втора - Неда Кленска с време 1:05:20, а  на трето място остана  Даниела Еленкова с време 1:13:15. Наградният фонд на KRETA RUN бе от домашни сладка, туршии, сланина и алкохолни напитки.", "date": "2019.01.28", "title": "Третото издание на планинското бягане KRETA RUN събра повече от 65 участника"}
{"url": "https://www.actualno.com/starazagora/shte-proverjavat-sobstvenicite-na-domashni-kucheta-v-stara-zagora-news_718770.html", "text": "  Таксата за притежание на домашно куче в размер на 24 лева се заплаща до края на март, при неплащане след 31 март започват да се начисляват лихви. В срок от три месеца при сдобиване с домашен любимец, за животното трябва да се подаде декларация в общината по постоянен адрес, за да му се издаде административен паспорт. В 14-дневен срок трябва да се подава декларация при промяна на обстоятелства (продажба, смърт или промяна на местоживеене).     За кучетата с поставени чипове през първата година от регистрирането му стопаните не дължат такса. Налог не се плаща и за кастрираните, ловните, помощните, служебните и кучетата, използвани от Българския червен кръст, което се отбелязва в административния паспорт. Средствата от таксата за притежание на домашно куче се използват за дейности за намаляване на популацията на бездомните животни.   От общинската администрация припомнят, че според наредбата за реда и условията на отглеждане на животни компаньони собствениците трябва да носят документа за платената такса и регистрацията на животното, докато ги разхождат. Кучетата трябва да се разхождат с повод да 2 метра, а, ако са агресивни, да са с намордник. Забранено е едри породи да се разхождат от малолетни, както и разходки на любимците в дворове на детски, здравни и социални заведения, училища и спортни площадки. Почистването на екскрементите е ангажимент на стопаните. Във всички квартали на Стара Загора са обособени градински за домашни любимци, където могат да тичат и играят.\r\nПри нарушения на наредбата глобите са от 20 до 1000 лева.  ", "date": "2019.01.28", "title": "Ще проверяват собствениците на домашни кучета в Стара Загора"}
{"url": "https://www.actualno.com/velikotarnovo/bls-vseki-medik-jertva-na-nasilie-shte-poluchi-aktivna-podkrepa-grija-i-zashtita-news_718745.html", "text": "  Днес, 28.01. 2018 във Велико Търново се проведе пресконференция на тема , дадена от Регионалната колегия (РК) на Българския лекарски съюз (БЛС) във Велико Търново с председател д-р Христо Димитров, д-р Хаджирадева – директор на Центъра за спешна медицинска помощ (СПМ) във Велико Търново и д-р Виолета Пашова – началник на филиала за СМП в Горна Оряховица.      подчерта, че РК на БЛС взима повод от скорошните събития с насилие над медици в Горна Оряховица, но темата е по-широка като значение и бъдеще. Той заяви: „Регионалната колегия смята, че тъй като обществото ни е болно се получават и тези инциденти. Ние не смятаме, че насилието над лекари е изолирано от общите нагласи в обществото. Ние ясно си даваме сметка, че тези инциденти са извършени от пациенти, които имат проблеми. Те страдат, и тяхното страдание понякога се проявява по начин, който не е приемлив от обществото. Разбира се, ние това го оценяваме и затова не си позволяваме да отвръщаме по същия начин. Но ние като лекари смятаме, че една от нашите мисии е  да лекуваме не просто отделния пациент, но и обществото като цяло. Като общопрактикуващ лекар мога да кажа, че това е една от мисиите на общата медицина – грижата за групите и обществото като цяло, т.е. трябва да прилагаме и социална медицина и да лекуваме обществото. За тази цел ще използваме нетрадиционни лечебни методи, които няма да са инжекции, сиропи и хапчета, а ще са норми и правила на поведение.  Ние смятаме, че наш дълг на лекари е да лекуваме обществото чрез използване и на юридическите средства. Искам да помоля да предупредите всички, които ще обърнат внимание на този сигнал, че оттук насетне няма да бъде толерирано такова поведение. Ние се обръщаме към нашите колеги от другите регионални колегии да подкрепят тази наша инициатива.“   На заседание на РК на БЛС, Управителният съвет взима следните 1. Регионалната колегия на БЛС във Велико Търново ще поеме на лекарите в случаите на насилие, включително вербално. Предлага на останалите регионални колегии да предприемат същото за своите членове.\r\n2. Предлага на Управителния съвет на БЛС да инициира с участието на Комисията по здравеопазване, МЗ, пациентски и обществени организации за осъвременяване на Раздел II от Закона за здравето, относно правата и задълженията на пациентите.    Според чл. 94 от Закона за здравето пациентът е длъжен\r\n- да се грижи за собственото си здраве;\r\n- да не уврежда здравето на другите;\r\n- да съдейства на изпълнителите на медицинска помощ при осъществяване на дейностите, свързани с подобряване и възстановяване на здравето му;\r\n- да спазва установения ред в лечебните и здравните заведения.   3. Настоява за изготвянето на , както следва:\r\n- Всяко посещение в Спешно приемно отделение (СПО) да се заплаща по ценоразпис, ако посещението не е по спешни индикации. Определянето кое е спешно и кое не се извършва от дежурният екип на Спешна медицинска помощ (СМП) по общоприети критерии;\r\n- При домашни посещения съответната калкулация на разходите за изминати километри и ангажирано време на екипа и линейката, като няма освободени, неосигурените заплащат по определен ценоразпис в зависимост от обема на оказаната медицинска помощ и натрупаните разходи;\r\n- Задълженията се подават в НАП за съответните процедри по приндително събиране на задължения, както е в случая с несъбраните глоби; за лицата, които получават социални помощи, сумата да бъде удържана от социалните помощи.  „Всички като пациенти освен права, имаме и задължения, които трябва да спазваме. Това го изисква наличието на общество, което се нядявам, че все още съществува в България. Не сме сбирщина от индивиди, а имаме норми, които всички заедно да спазваме. Това включва и дебата за  Имаме дебат, който ние лекарите можем да започнем, но не можем сами да го направим. Това е . Иначе има, както съм казвал, “  :    „За съжаление тревогата в нашето ръководство расте, защото в петък следобед в Горна Оряховица оставих 6 човека да пишат молби, а От тях  8 лекари, 6 фердшери, 9 медицински сестри, 2 парамедици и 2 шофьори на линейки. Това са хора с дългогодишен опит и стаж в системата на спешната помощ. Те не могат лесно да бъдат заменени с персонал отвън и за един ден да се получи нормално работещ филиал. Нзависимо, че разговарям с всеки поотделно и ги моля да не напускат така лесно професията, на която са посветили години професионален живот, аз напълно ги разбирам, защото Разбирам, че обществото е критично настроено към нас в голяма част от случаите, но пациентското доволство или недоволство е само малка част от правилната оценка за качеството на положения труд. Това не бива да бъде показател за саморазправа.  Както ръководството на нашия център, така и ръководството на МЗ е изключително разтревожено от тази ситуация. Министърът е съпричастен със служителите. Ще се направи всичко необходимо да бъдат удовлетворени исканията на персонала, за което започнахме да работим и се надявам на един благоприятен завършек в края на периода от предизвестията по подадените молби.  В отговор на журналистически въпрос д-р Хаджирадева уточни, че министър Ананиев е изключително съпричастен към създадената ситуация. Той е дал съгласие за осигураване на средства за . Персоналът настоява за физическа охрана на място 24 часа в денонощието, да се замени сегашната охранителна фирма с друга с по-бързи и ефективни намеси, да има паник бутон и в движение за адрес, не само на място, и да се проведе национална информационна кампания за телефон 112, че . \"- Надявам се като направим необходимото за тяхната физическа сигурност да има размисляне по въпроса.“ - каза в  заключение  д-р Хаджирадева       заяви: - „  Очакванията към нас са големи. На практика физическото присъствие на медици в последните години намалява, тъй като средната възраст на работещите расте. Част от нас излизат в пенсия и нямат желание да работят повече тази работа. Друга част напускат... Четрима от колегите, които са подали молба, са с защитени две клинични специалности, един колега е също с клинична специалност, останалите работят от много години в системата на спешната помощ и имат квалификационните курсове, които са необходими за работа със спешни пациенти и смятам достатъчно опит за работа при спешни състояния. Такива колеги на опашката не чакат. Точно това предлага и д-р Димитров и затова е необходима информационна кампания.  По чл. 82а от Закона за здравето, . Това би облекчило работата на хората във филиала. Имам уверението на част от колегите, и аз съм в това число, да отделяме от свободното си време по няколко часа на месец за работа в подобен кабинет.  От петък, 25 януари, в област Велико Търново има обявена грипна епидемия. От миналата седмица значително нарастна броят на пациентите, които посещават филиала, очакват бързо обслужване и сред колегите ми има хора, които се разболяват и трябва да се възстановят също. Един лекар и един медицински фелдшер са в продължителен отпуск по болест, двама колеги с остри заболявания отсъстват. В това време остават не три, а два екипа. Няма откъде да взема хора.  Д-р Христо Димитров припомни, че и всеки трябва да си зададе въпроса какво е абсолютното ни право като пациенти?! Той подчерта, че  „Същите, макар и в по-мека форма, са проблемите и в болничните заведения. Всяко лечебно заведение има правилник за вътрешния ред, с който пациентите са длъжни да се съобразяват.  ", "date": "2019.01.28", "title": "БЛС: Всеки медик, жертва на насилие, ще получи активна подкрепа, грижа и защита"}
{"url": "https://www.actualno.com/pleven/germano-bylgarskata-industrialno-tyrgovska-kamara-nagradi-pleven-s-gramota-news_718762.html", "text": "  Германо-българската индустриално-търговска камара награди Община Плевен с грамота за дългогодишно ползотворно сътрудничество и успешно изпълнени съвместни проекти. Грамотата е била връчена на плевенския кмет Георг Спартански на церемония в столицата. Днес градоначалникът показа отличието пред екипа, с който управлява.     „Признанието е не само за сегашното ръководство на Общината, а и за предходните, за полаганите от нас целенасочени усилия във времето в посока добро сътрудничество“, коментира Георг Спартански.   Като пример за това добро сътрудничество той посочи решението на немската компания „ЛЕОНИ“ да построи своя нов завод у нас точно в Плевен – то е взето със съдействието на Германо-българската индустриално-търговска камара.", "date": "2019.01.28", "title": "Германо-българската индустриално-търговска камара награди Плевен с грамота "}
{"url": "https://www.actualno.com/politics/karakachanov-bylgarskata-armija-ne-e-samo-aviacijata-news_718780.html", "text": "  Ако досега българската авиация летеше на крилете на илюзиите, ако ние подпишем договор със САЩ, ще лети на крилете на най-добрия боен самолет. Така министърът на отбраната Красимир Каракачанов отговори пред журналисти на президента Румен Радев, предаде репортер на БГНЕС.     Военният министър заяви, че от 2004 година са били само илюзии. „14 години нашите пилоти летяха на крилата на илюзиите, сега при сключване на договор ще летят на крилата на най-добрия боен самолет”, каза Каракачанов.   Той посочи и че Българската армия не е само авиацията. ”За година и девет месеца не помня друго правителство и друг министър да е вдигал заплатите на военнослужещите с близо 20%, всяка година по 10%. Не помня да са предприемани такива мащабни проекти за възстановяване на съществуващата бойна техника. Защото българската авиация не е само новият самолет, българската авиация е и съществуващите към момента изтребители, бомбардировачи и учебни самолети, хеликоптери и други средства. До момента за тях не бяха отделяни необходимите средства. Българската авиация е и онези транспортни летателни средства като Спартан-ите и Кугъри-те, които бяха закупувани преди десетина година, за тях също бяха отделени средства за тяхната изправност”, заяви Каракачанов.\r\nТой посочи и че за първи път, откакто беше премахната наборната военна служба, 2018г. за пръв път постъпилите в армията са повече от тези, които са напуснали.  В отговор на въпрос дали открива някъде грешка, за да твърдят от такова високо ниво за бутафорен конкурс за изтребителя, Каракачанов каза, че това е война между институциите. „Да твърдиш едно подобно нещо и то многократно, това за мен е война между институциите, която е абсолютна излишна. За мен. Аз не съм си позволявал да нападам която и да е институция, дори когато съм бил в опозиция, критикуваш - един, друг, втори, трети за грешки. Но тази война между институциите не е полезна нито за президентската институция, нито за парламентарната демокрация, нито за изпълнителната власт. Така че колкото по-рано тези неща бъдат осъзнати от българските политици и спрат, толкова може би по-рано и българите ще започнат да си връщат доверието към институциите”, заяви той.", "date": "2019.01.28", "title": "Каракачанов: Българската армия не е само авиацията"}
{"url": "https://www.actualno.com/vraza/zapochvat-zimnite-chetenija-v-regionalen-istoricheski-muzej-vyv-vraca-news_718735.html", "text": "  Тридесети зимни четения организира Врачанският исторически музей.  Те са своеобразни  първи публикации на научните разработки,подготвени от уредниците в музея.     Първата тема ще бъде представена в сряда 30 януари от Георги Ганецовски. В разработката си директорът на музея е включил „Новите археологически открития и находки от праисторически обекти Оходен-Валога, община Враца и Майор Узуново-Градец, община Видин“ през 2018 г.   На 6  февруари доц.д-р Нарцис Торбов и Александра Петрова ще запознаят обществеността с археологическите проучвания в местността Градище и местността Манастирски дол през 2018 г.\r\nНарцис Торбов ще представи „Мечовете келтски тип от България от първите векове пр. Хр. на 13 февруари. Луксозната керамика от средновековна Вратица е обект на разработките на Александра Петрова и Мария Христова. Проявата е насрочена за 20 февруари от 17 часа.  Сред интересните теми на зимните четения са и „Населението на средновековна Враца по антропологични данни  от некрополите“  – Калоян Василев и д-р Мария Христова. С празнично-обредната система на каракачанската общност във врачанско ще ни запознаят Недка Димитрова и Йоана Нанкова.", "date": "2019.01.28", "title": "Започват зимните четения в Регионален исторически музей във Враца"}
{"url": "https://www.actualno.com/vidin/vidin-stava-domakin-na-2-sybitija-ot-chestvaneto-na-100-godini-basketbol-v-bylgarija-news_718771.html", "text": "  Община Видин ще съдейства при мероприятията за честване на . Тази новина бе разпространена след среща между кмета на Общината Огнян Ценков и Георги Глушков,президент на  Българската федерация по баскетбол. На нея присъстваха и зам.-кметът Венци Пасков, началникът на отдел „Хуманитарни дейности“ Емилия Николова и организационният секрекар на баскетболен клуб „Видабаскет“ Росен Ракаджиев. Цел на разговора бяха проявите, които ще се проведат във Видин. Домакинството на крайдунавския град ще бъде поделено с още няколко града в страната.     Първото мероприятие- баскетболен фестивал за подрастващи ще се проведе през м.април  и на него  ще бъдат поканени да участват  състезатели от Сърбия и Румъния.   Второто спортно събитие ще е през месец юни – турнир 3x3 (стрийтбол). В него ще вземат участие ученици от 11 и 12 клас, както и ветерани.\r\nКметът Огнян Ценков потвърди , че Община Видин ще организира спортните прояви, посветени  на баскетбола и ще работи за тяхното популяризиране. „Видин има големи традиции в този спорт и за нас е чест да сме домакини на част от баскетболните събития“ – заяви кметът Огнян Ценков  ", "date": "2019.01.28", "title": "Видин става домакин на 2 събития от честването на „100 години баскетбол в България“"}
{"url": "https://www.actualno.com/starazagora/tech-na-gaz-blokira-centyra-na-kazanlyk-news_718784.html", "text": "  Теч на газ блокира центъра на Казанлък. До този момент все още не е открит източникът на теча на газ, заради който органите на реда блокираха движението на ул.\"Освобождение\" в Казанлък, предаде кореспондентът на БГНЕС в региона.     Сигналът за силен мирис на газ е бил подаден от мъж, живеещ в района, малко след 14:30 часа на телефон 112. Вероятната причина за изтичането е пробив в системата на новоприсъединен обект, поясни Тодор Тодоров, ръководител на офиса на \"Ситигаз\". Търсенето на пробива в системата продължава от екипа на \"Ситигаз\", фирмата, която газифицира обектите в града.   Газта е спряна, концентрацията във въздуха е снижена, уточни Тодоров. Хората обаче са силно притеснени, мирисът в района е все още силен. Засега не се налага евакуация на живеещите в района, заявиха органите на реда. Но в неофициални разговори са им препоръчали да напуснат жилищата си, ако имат къде да отидат.", "date": "2019.01.28", "title": "Теч на газ блокира центъра на Казанлък"}
{"url": "https://www.actualno.com/vraza/koncert-thats-amore-za-14-ti-fevruari-vyv-vraca-news_718777.html", "text": "  Концерт-спектакъл за любовта подготвя  Симфониета -Враца. Той ще се проведе на 14 февруари от 19 часа. Музикалната  проява е уникален спектакъл за любовта, в която ще прозвучат любими  френски шансони и италиански популярни песни от реперотара на големите звезди Пепино Галиарди, Дийн Мартин, Едит Пиаф, Жо Дасен и др.     Фабулата в \"That's Amore\" ще  бъде разказана от актрисата Деляна Хаджиянкова, в съпровод  с  гласове на сопраното Валентина Корчакова и тенора Марио Николов. Диригент на Симфониета - Враца  и спектакъла за любовта е Христо Павлов.\r\nБилетите вече са в продажба  в новия градски билетен център (до Хотел\"Хемус\" ). Може да  направите резервации на тел. 0896718303.", "date": "2019.01.28", "title": "Концерт \"Тhat’s Amore\" за 14-ти февруари във Враца"}
{"url": "https://www.actualno.com/plovdiv/plovdiv-vse-po-blizo-do-izcjalo-elektronna-sinja-zona-news_718776.html", "text": "  С нови 20 автомати за билети за синя зона ще се сдобие община Пловдив през настоящата година. Това съобщи кметът Иван Тотев пред журналисти. С тези автомати ще се намали щатът на Общинско предприятие „Паркиране и репатриране“ с 33 бройки.     „Това бе предвидено още миналата година и бяхме дали указание да се стартира процес на подбор – ако някой се пенсионира или ако някой напусне просто да не се вземат нови хора, така че плавно стигнахме бройката. На практика успяхме на база пенсиониращи се и напускащи през 2018-та година да съкратим щатовете и смятам, че това е най-правилното“, заяви Иван Тотев.   По думите на кмета, целта пред общината е услугата да стане на 100 процента електронна в бъдеще и билети за синя зона да се продават само от паркомати. Паралелно с това се предвижда и затягането на пропускателния режим в Стария град. През март ще бъде подставена бариера и от източната страна на резревата. „Влизането в Стария град ще става както откъм улица „Съборна“ – с помощта на общински служители, камери, които регистрират номерата на автомобилите, или с електронни карти“, уточни Иван Тотев. Той допълни, че всички живущи в източната част на Стария град, трябва да заявят желанието си за достъп до домовете си, като подадат съответните документи в община Пловдив.", "date": "2019.01.28", "title": "Пловдив все по-близо до изцяло електронна синя зона"}
{"url": "https://www.actualno.com/burgas/osydiha-kmet-zaradi-falshivi-dokumenti-news_718785.html", "text": "  По казуса \"Хасан Осман\", кмет на село Вресово, общ. Руен е сключил споразумение със съда. То е между него и Районна прокуратура Айтос. Отстранен е от заеманата длъжност, след като е влязла в сила осъдителната присъда.     Осман е признал вината си. По времето, когато е бил кмет, той е заверил нотариално документ, в който едно лице, прехвърля осигурителния си фонд от един в друг. Проблемът произлиза от факта, че подписът на документа на осигуреното лице е положен от жена, което не отговаря на доказателствата по делото.   Кметът на село Вресово, община  Руен, Осман е отстранен от длъжност след влязла в сила осъдителна присъда, постановена след сключено споразумение между него и Районна прокуратура  в Айтос.\r\nНа вече бившият кмет, е наложено наказание „пробация“ – „задължителна регистрация по настоящ адрес за срок от една година“ и „безвъзмезден труд в полза на държавата“ за сто часа в рамките на една календарна година и „задължителни периодични срещи с пробационен служител“ за срок от една година.  Той е лишен и от правото да заема длъжностите, „Кмет на община“, „Кмет на населено място“ и „Общински съветник“ за срок от три години. Споразумението е одобрено от Районен съд Айтос. То е окончателно и има сила на влязла в законна сила осъдителна присъда.", "date": "2019.01.28", "title": "Oсъдиха кмет заради фалшиви документи"}
{"url": "https://www.actualno.com/balkani/sporazumenieto-ot-prespa-vse-oshte-ne-e-v-sila-news_718778.html", "text": "  Официално споразумението на Преспа не е в сила и то ще влезе в сила законно и официално след ратифицирането на протокола за членство в НАТО от гръцкия парламент, заяви министърът на външните работи на Гърция Йоргос Катругалос в интервю за гръцкото радио News247, цитиран от БГНЕС.     „Пълното формално влизане в сила ще стане след ратифицирането от нас на протокола за членство. Съответно ще има малък период от време, в който, въпреки че споразумението е прието, формално и правно, не е в сила ”, казва Катругалос, добавяйки, че след ратификацията от гръцкия парламент, македонският премиер продължава да използва името Македония, а не Северна Македония, нещо, което предизвика реакции в гръцките медии.   Той обяснява, че веднага щом влезе в сила, ще започнат важни преговори за засилване на двустранното и икономическото сътрудничество на двете страни.\r\n„Открива се период на значително подобрение, надграждане на икономическите и общо двустранните ни отношения със съседната ни страна. На следващия ден след официалното влизане в сила на споразумението ще започнем преговори за това как да се използват европейските фондове за съвместно развитие на региона, по нашите граници, в Преспа и как можем да засилим нашето двустранно икономическо сътрудничество“, каза Катругалос.  Що се отнася до изявленията на „Нова демокрация“, че те, ако дойдат на власт, като правителство ще използват вето за пътя на Македония към Европейския съюз, Катругалос казва, че това е израз на липса на политическа честност.\r\n„Споразумението от Преспа ясно заявява, че сме съгласни с началото на преговорите за присъединяване, така пише в текста и това очевидно означава, че запазваме всички възможности, които имаме, както имаме за всички съседни страни от Западните Балкани, които подкрепяме за европейската перспектива, но с две предпоставки: спазване на европейското законодателство и добросъседски отношения“, обясни Катругалос, добавяйки, че ако \"договорът не се изпълнява, ще им напомняме на всеки етап от преговорите за техните задължения\".   ", "date": "2019.01.28", "title": "Споразумението от Преспа все още не е в сила"}
{"url": "https://www.actualno.com/analysis/the-wall-street-journal-dolu-rycete-ot-venecuela-news_718698.html", "text": "   Подкрепата на международната общност за възстановяване на демокрацията във Венецуела стана още по-силна, след като на 23 януари положи клетва като временно изпълняващ длъжността на президент.       Ключов, но недостатъчно разкрит въпрос остава дали покровителите на Николас Мадуро - Куба и Русия - се намесват, за да преустановят \"демократичното въстание\", коментират в редакцията на американското издание , цитирани от .    Дали Мадуро ще запази пълномощията си по мирен път, зависи от венецуелската армия. Здравият разум и постъпващата от страната информация позволява да се направи предположението, че значителна част от армията е готова да вземе страната на . Военните имат семейства, които също страдат от лишенията, предизвикани от близо две десетилетия управление на социалистите.\r\nНо Куба контролира личната охрана на Мадуро и е изградила контраразузнавателна мрежа около висшето командване. Към близо хиляда офицери са прикрепени агенти с цел контрол. Военните, които гравитират към опозицията, рискуват живота си и дори живота на своите семейства. Командващият въоръжените сили подкрепи Мадуро, но истинското изпитание може да бъде издаването на заповед за откриване на стрелба по венецуелците, опитващи се да защитят Гуайдо.  Държавите, които мислят , следва да насочат вниманието си както към Хавана, така и към Каракас. Ако цивилизованите страни искат да сложат край на глада и масовата миграция от Венецуела, те са длъжни да убедят кубинския режим да отстъпи. Това означава, че на Хавана трябва да бъде оказан дипломатически натиск, а също и да бъдат наложени санкции, като ограничения за пътувания и замразяване на банкови сметки например. също подкрепя Мадуро. Заместник-министърът на външните работи на Руската федерация Сергей Рябков подчерта, че ако САЩ не стоят далеч от Венецуела, \"ще се развие катастрофален сценарий, който ще разтърси основите на модела на развитие, който наблюдаваме в латиноамериканския регион\".   И все пак ключова роля в Каракас играе Куба, а не САЩ, и единственият \"процес\", който се наблюдава в последно време във Венецуела, е недохранването. Русия със сигурност не би възразила срещу гражданска война в сирийски стил във Венецуела, която би всяла още по-голям хаос на двата американски континента и би създала още по-големи възможности за заплаха срещу демократическите правителства.    САЩ са длъжни също да защитават своя дипломатически персонал в Каракас. Миналата сряда даде на американците срок от 72 часа, за да напуснат страната, но държавният секретар Майк Помпео отговори, че САЩ признават Гуайдо и няма да се подчиняват на тази заповед. САЩ трябва да подчертаят ясно, че ако Мадуро и неговите въоръжени формирования предприемат мерки срещу американците, администрацията във Вашингтон ще подведе под отговорност Куба. Сега, когато всички венецуелци рискуват живота си, свободните държави са длъжни да ги подкрепят.", "date": "2019.01.28", "title": "The Wall Street Journal: Долу ръцете от Венецуела"}
{"url": "https://www.actualno.com/society/protestirashti-ekoaktivisti-iskat-ostavki-na-ministri-i-kmetove-zaradi-chernomorieto-video-news_718788.html", "text": "  Протест на екоактивисти се провежда тази вечер в София. Основното искане на протестиращите е спиране на незаконните строежи по българското Черноморие. Организаторите разпространиха призива си в социалните мрежи, като около 10 000 души бяха заявили присъствието си на събитието във Facebook. Началото бе дадено в 18:30 ч. пред Министерския съвет, съобщи репортер на .      Протестиращите поискаха оставката на министъра на околната среда и водите Нено Димов, министъра на туризма Николина Ангелкова и тази на зам.-регионалния министър Николай Нанков. Също оставките на кметовете на Царево и Созопол - Георги Лапчев и Панайот Рейзи. Те заявиха, че \"това не е еднократна акция и ще има още протести\".\r\nИсканията си те заявиха още вчера:  1. Абсолютна забрана за строителство върху защитени зони.\r\n2. Пълно спиране на всички строежи и проекти по черноморието и планините, които се изпълняват в следствие на незаконосъобразни устройствени планове и разрешения за строеж.\r\n3. Налагане на наказателна отговорност на всички длъжностни лица, които издават планове и разрешения за строеж в нарушение на закона.     4. Незабавно изпълнение на всички ангажименти по Натура 2000 от държавата.\r\n5. Отнемане на концесиите, с които се злоупотребява. Нови конкурси при пълно съобразяване на действащото законодателство и при изрични изисквания за устойчив туризъм.\r\n6. Незабавно възстановяване на унищожените природни дадености от незаконните строежи.\r\n7. Оставка на Нено Димов.    ", "date": "2019.01.28", "title": "Протестиращи екоактивисти искат оставки на министри и кметове заради Черноморието (ВИДЕО)"}
{"url": "https://www.actualno.com/goodnews/bylgarski-hudojnik-s-izlojba-v-evropejskija-parlament-snimki-news_718741.html", "text": "  На 28 януари от 18.00 ч. в Европейския парламент в Брюксел ще бъде открита изложба на българския художник . Ще бъдат показани 27 живописни пана, представляващи български традиции и обичаи, музика, джаз, спомени и ретро. Изложбата ще може да бъде разгледана до 1 февруари 2019 година.     Вили Николов е роден е през 1976 г. в гр. София. Завършва ССХУ \"Акад. Илия Петров\" и Националната художествена академия, специалност \"Графика\". Специализира съвременно изкуство в гр. Куенка, Испания. Работи в областта на графиката, живописта (масло, темпера, акварел, пастел), рисунката и илюстрацията. Илюстрира книги и участва в редица общи експозиции и международни пленери.   Негови творби са притежание на испанската кралица София, бившият испански министър-председател Хосе Мариа Аснар, българския посланик в Мадрид, Испания, посолството на Венецуела в България; както и частни колекции у нас и в чужбина - Германия, Австралия, Гърция, Франция, Италия, Нова Зеландия, Русия, Турция, Украйна, Узбекистан, Йордания, САЩ и др. Това, което отличава Вили е нестандартното съчетаване на музика и живопис.\r\nВижте картините от изложбата в   ", "date": "2019.01.28", "title": "Български художник с изложба в Европейския парламент (СНИМКИ)"}
{"url": "https://www.actualno.com/plovdiv/sydyt-reshava-do-mesec-sydbata-na-zooparka-v-plovdiv-news_718787.html", "text": "  Делото, заведено срещу изграждането на пловдивския зоопарк от природозащитници, е обявено за решаване във Върховния административен съд. Това стана ясно, след поредното заседание в понеделник, на което не се явиха жалбоподателите. Така съдбата на спрения строеж ще стане ясна до месец, когато съдът да излезне с окончателно решение по казуса.      Преди повече от година сдружение \"Гражански контрол и защита на животните\" заведе дело срещу отказа от страна на община Пловдив за провеждане на оценка за въздействие върху околната среда при промяната на градоустройствения план на парк \"Отдих и култура\", където се изгражда зоопарка. От общината са категорични, че в случай на благоприятно решение на съда са готови да завършат строежа в най-кратки срокове. Кметът Иван Тотев обяви, че в момента събират документите за издаването на Акт 11, а в зоологическата градина ще бъдат разкрити 26 щатни бройки, като бюджетът ще бъде гласуван на сесията на общинския съвет в сряда. Иван Тотев зарадва всички като съобщи, че ако зоологическата градина отвори врати в рамките на тази година, то входът за нея ще е безплатен.  Старата зоологическа градина бе окончателно затворена през 2008-ма година. 6 години по-късно бе даден старт на реконструкцията й, като по проект тя трябва да бъде изградена по най-съвременните изисквания. От 9 декара, сегашният терен се простира на 40 декара, в които са изградени 22 естествени хабитата за животните. Те ще живеят в условия, максимално близки до тези в природата, а посетителите ще имат непосредствен контакт с тях. Тук посетителите ще могат да видят най-разнообразни видове животни като фламингота, жерави, азиатски видри, камерунски кози, муфлони, рисове, камили, мечета, скунксови, сурикати и много други. В завършения зоопарк ще има още зони за отдих и почивка, атракциони, детски площадки, търговски обекти и голям паркинг.", "date": "2019.01.28", "title": "Съдът решава до месец съдбата на зоопарка в Пловдив"}
{"url": "https://www.actualno.com/curious/dneven-horoskop-za-29-januari-news_718737.html", "text": "        Днес не се колебайте да потърси помощ от приятел при решаването на битов проблем, свързан с ремонт. Опитайте се да не се оплаквате от това колко е труден животът, за да имате помощници и за друг път. Със сигурност сте на правия път, но той не винаги е лек. Това че има някои трудности показва, че сте избрали достойна цел. Продължавайте смело напред!   Засега сте още далеч от заветната цел, но това не означава да преставате да търсите начини за постигането й. Повече от всичко мислете за добрия резултат, който ви предстои.     Това е ден, в който планината ще дойде сама при вас. Не е необходимо за полагате кой знае какви усилия, за да постигнете желаното. Този вторник се пазете от прекалено силни емоции и чувства. Истинските неща не срещат прекалени трудности по пътя си. Ако нещо е много труднопостижимо, мое би трябва да почака по-добър момент за реализация. Това  е ден, в който да обърнете повече внимание на въпроси, свързани с личния ви живот. Усилията ви за повече хармония в отношенията ще бъдат високо възнаградени.   През този ден ще имате всички шансове да се прочуете. Подобни възможности не се случват често, така че мобилизирайте всичките си ресурси, за да се покажете  в най-добрата си светлина.    Днес няма да има нещо, което да ви попречи по пътя нагоре. Все пак е добре да спрете и да помислите дали си заслужава да жертвате толкова много за една-единствена цел. Днес не позволявайте на собствените ви граници да се обърнат срещу вас. Опитайте се да видите нещата с размах и бъдете по-широкоскроени в представата ви за света и живота.    Днес е възможно да промените мнението си няколко пъти. Потърсете съвет у специалист, ако става въпрос за задача от професионалната ви област. В личния живот се пазете от крайни решения. През този ден не се колебайте да ползвате фантазията ви. Именно това ще е най-голямото ви предимство пред останалите. Никой не може да ви попречи да гледате на нещата по ваш собствен начин. Днес бъдете  готови за промяна на плановете. Не се подавайте на опити да ви разколебаят. Бъдете праволинейни в преследването на желанията ви. Позволете си да мечтаете повече.", "date": "2019.01.28", "title": "Дневен хороскоп за 29 януари"}
{"url": "https://www.actualno.com/education/su-na-988-mo-mjasto-spored-rejtinga-za-akademichnite-postijenija-news_718743.html", "text": "  Софийският университет \"Св. Климент Охридски\" е на 988-мо място в Рейтинга за академичните постижения на университетите /URAP/ за 2018/2019 година. Алма матер е на 404-то място в Европа от 817-те европейски университета, съобщиха от висшето училище.     Сред основните индикатори, които определят позицията на Софийския университет, са броят на статиите, броят на цитатите, общият брой на научни документи, импакт факторът и международното сътрудничество.Системата за класиране на URAP събира данни за 4000 висши училища в цял свят, оценява академичните постижения с основен фокус върху научната дейност и класира най-добрите 2500 университета в света. Това прави класацията една от най-всеобхватните рейтингови системи, представящи най-добрите 10 на сто от световните университети.   Класацията се извършва всяка година от Изследователската лаборатория за рейтинг на академичните постижения на университети, създадена като международен проект през 2009 г. в Института по информатика на Близкоизточния технически университет в Анкара, Турция.", "date": "2019.01.28", "title": "СУ на 988-мо място според рейтинга за академичните постижения"}
{"url": "https://www.actualno.com/america/900-poleta-bjaha-otmeneni-v-chikago-zaradi-snegovalej-news_718789.html", "text": "  Силен снеговалеж доведе до отмяна на 900 и забавяне на други 339 полета от двете международни летища в Чикаго, съобщи сайтът FlightAware, следящ движението на полетите.     Според сайта от летище О'Хара са били отменени 679 полета, и забавени други 331. При аерогара Мидуей числата съответно са 224 и 8.   Както съобщи телевизия NBC, предупреждение за изключително студеното време е разпространено сред 18 млн. жители на 14 щата в Средния Запад на САЩ. На редица места се очаква живачният стълб на термометрите да падне до минус 51 градуса по Целзий. В Минеаполис се прогнозира крайно ниска температура на въздуха в продължение на 80 часа. Студът ще държи в обятията си Чикаго 60 часа, предаде БГНЕС.\r\nВ Уисконсин и Минесота работата на държавните учреждения и училищата е отменена засега поде за едно денонощие. В тези два щата снежната покривка на места надминава 30 см.  ", "date": "2019.01.28", "title": "900 полета бяха отменени в Чикаго заради снеговалеж"}
{"url": "https://www.actualno.com/balkani/fermeri-blokiraha-edna-ot-magistralite-v-centralna-gyrcija-news_718747.html", "text": "  Стотици фермери са паркирали своите трактори в едната лента на националната магистрала Атина-Солун в Централна Гърция, с което сигнализираха за началото на последния кръг от протести. Това съобщава електронното издание на водещия атински ежедневник Kathimerini, цитирано от агенция \"Фокус\".     Очаква се блокадата да придобие по-големи мащаби, тъй като се очаква присъединяването на още земеделски производители. През следващите седмици и дни отделните блокади ще бъдат организирани също в Северна Гърция, на Пелопонес и вероятно на остров Крит.   Подобни протести се превърнаха в почти ежегодно събитие и в миналото доведоха до проблеми във вноса и износа, както и доставката на селскостопански продукти на местния пазар. Организаторите на протестите предадоха списък с искания и заплашиха да разширят действията си, ако не бъдат разгледани от правителството.\r\nИсканията включват определяне на минимална цена за техните продукти, по-ниски производствени разходи чрез намаляване на цената на електроенергията и премахване на данъка върху добавената стойност, по-високи пенсии, по-ниски вноски за социално осигуряване, повече помощи за природни бедствия, защита от кредитори и други подобни мерки.  ", "date": "2019.01.28", "title": "Фермери блокираха една от магистралите в Централна Гърция"}
{"url": "https://www.actualno.com/crime/kyrdjali-arestuvan-e-28-godishen-myj-dyrjal-v-plen-26-godishna-jena-news_718751.html", "text": "  Арестуван е 28-годишен мъж, държал в плен 26-годишна жена. Това съобщиха от ОДМВР – Кърджали. Мъжът е задържан на 26 януари в 21.50 часа след подаден сигнал, че върху жертвата е упражнено насилие.     Образувано е досъдебно производство. С постановление на Районната прокуратура в Кърджали задържаният е преведен в сектор „Арести“ на РС „Изпълнение на наказанията“. Работата по случая продължават сектор „Криминална полиция“ и разследващ полицай под наблюдението на прокурор.   ", "date": "2019.01.28", "title": "Кърджали: Арестуван е 28-годишен мъж, държал в плен 26-годишна жена"}
{"url": "https://www.actualno.com/plovdiv/v-plovdiv-obsyjdat-vsichki-uchilishta-da-minat-v-edna-smjana-news_718734.html", "text": "  Община Пловдив започва работа по изпълнението на на Министерство на образованието и науката, според който всички училища в страната трябва да преминат към обучение на една смяна. Това съобщи днес заместник-кметът на Пловдив Стефан Стоянов.     \"В Пловдив имаме 28 училища на двусменен режим. В последните шест месеца водихме много разговори с директорите и учителите в тези училища. До края на седмицата трябва да бъде утвърден държавният план-прием за след седми клас и имаме казус в 5 средни училища в Пловдив - това са „Свети Свети Кирил и Методий“, „Свети Патриарх Евтимий“, „Пейо Яворов“, „Паисий Хилендарски“ и „Найден Геров“. Поискали сме от всеки един от директорите ясен план в следващите 9 години как ще се вместят в сградния фонд, който управляват, за да преминат на едносменен режим\", заяви Стефан Стоянов. Той уточни, че от община Пловдив са готови на отстъпки за тази година и където има нужда да се остави приемът както предишните години, но в бъдеще на практика няма какво друго да се направи при тези 5 училища, освен да се намаля приемът.\r\nСтефан Стоянов бе категоричен, че интересът на децата е на първо място и това е водещото в действията на общината. До края на седмицата всяко едно училище ще предостави ясен график с броя на паралелките. От думите му стана ясно, че в топ училищата - ОМГ \"Академик Кирил Попов\", Английската и Френската гимназия приемът не се променя, като отново припомни, че Математическата гимназия има нужда от нова сграда, тъй като се помещава заедно с ОУ \"Драган Манчов\".   \"Към момента Пловдив има нужда от две, дори три нови училища\", категоричен бе Стоянов. Той уточни, че в случая не става въпрос за липса на достъп до образование, тъй като в Пловдив има 51 общински училища, 14 професионални гимназии, както и частни школи, а по-скоро се касае за това да се премине на едносменен режим.   \"За всички ученици в Пловдив има необходимите класни стаи. В момента имаме проблем с това, че има училища, които не са натоварени на 100 процента, имаме училища, в които един и дори два етажа са свободни, а други са просто пренаселени. Това донякъде е и заради модата, тъй като знаете в Пловдив в определени години едно или друго училище е по-модерно и по желано, и всички се записват там. Това от своя страна е водило до увеличаване на приема. Така се е стигнало до откриване на още паралелки, а с навлизането и на делегираните бюджети, които вървят след ученика, нещата вече са минали на принципа колкото повече ученици, по-голям бюджет и това нещо се е натрупвало с години\", заяви кметът на Пловдив Иван Тотев. Той отново повтори, че в града няма проблем с достъпа до образование и има достатъчно училища, където да учат децата. \"Проблемът е по-скоро в това, че има на места две училища да споделят една сграда - в Хуманитарната гимназия \"Свети Свети Кирил и Методий\", както и в Математическата гимназия. Именно за тези ситуации става въпрос, както и за качеството на образованието, а не че нямаме места за учениците\", категоричен бе Иван Тотев.\r\nТой уточни, че едносменният режим е много по-добър за децата – учебните часове започват по-късно, има свободни зали за целодневното обучение и като цяло се повишава качеството на образованието, а броят на децата ще бъде разпределен по равно във всички училища. \"Няма спор, че едносменния режим повишава качеството на образованието, както нямаме съмнение, че в Пловдив имаме достатъчно места\", заяви кметът Тотев. Той допълни, че строителството на нови сгради в дворовете не е удачно, тъй като децата трябва да спортуват на достатъчно място, а училищата да са модерни и да отговарят на съвременните изисквания.    ", "date": "2019.01.28", "title": "В Пловдив обсъждат всички училища да минат в една смяна"}
{"url": "https://www.actualno.com/varna/proverjavat-stroitelstvoto-na-obekt-v-sv-sv-konstantin-i-elena-news_718738.html", "text": "  Регионална дирекция \"Национален строителен контрол\" във Варна проверява строителството на нов обект в курортен комплекс „Св. Св. Константин и Елена“.     Началникът на ДНСК арх. Иван Несторов ще инспектира на място обекта и ще обобщи резултатите в сряда. Проверката е от петък, 25 януари, съобщиха от ДНСК.   Междувременно днес започна проверката, която РДНСК - Бургас прави на издадените документи за строеж в района на къмпингите „Арапя“, „Градина“ и „Алепу“ от общините Царево и Созопол. \r\nСтава ясно, че арх. Несторов ще обобщи резултатите от нея в петък – 1 февруари.  ", "date": "2019.01.28", "title": "Проверяват строителството на обект в \"Св. Св. Константин и Елена\""}
{"url": "https://www.actualno.com/smolyan/bedstvenoto-polojenie-v-smoljan-prodyljava-news_718756.html", "text": "  Бедственото положение в областта остава в сила засега. Това каза за „Фокус“ областният управител на Смолян Недялко Славов.     Той отбеляза, че когато се отворят всички републикански пътища и има електрозахранване във всички населени места, тогава бедственото положение ще бъде отменено. Славов посочи, че проходът Превала все още не е отворен, както и пътят за село Мугла. Без ток е село Мугла в община Смолян, село Кожаре в община Борино и селата Жребово и Кестен в община Девин. Високопроходим автомобил пътува към Мугла, за да закара хляб и лекарства на жителите на селото, а ратрака на секретното поделение на връх Перелик е предоставен на електроразпределителното дружество, за да се достигне до мястото на аварията и да се пусне захранването. Недялко Славов каза още, че се обмисля вариант дали да се остави частично бедствено само заради затворения проход Превала, но това може да се каже по-късно вечерта.   ", "date": "2019.01.28", "title": "Бедственото положение в Смолян продължава"}
{"url": "https://www.actualno.com/vraza/grymna-parna-instalacija-i-rani-trima-v-mezdra-news_718753.html", "text": "  Днес следобяд към 14 часа е гръмнала парната инсталация на къща на ул.Ком в Мездра. Пострадали са трима човека, които са се намирали в сградата в момента. Жената е със 40% изгаряния и е транспортирана за лечение в столичната болница Пирогов. Мъжът е с прорезни рани на ръката и е без опасност на живота.     На мястото е пристигнал екип на Районната служба за пожарна безопасност и защита на населението. Причините за инцидента тепърва ше бъдат изяснени от полицията.", "date": "2019.01.28", "title": "Гръмна парна инсталация и рани трима в Мездра"}
{"url": "https://www.actualno.com/sciencelogy/kak-da-uvelichite-sigurnostta-na-sajta-si-news_718746.html", "text": "  Все по-голяма част от сайтовете преминават от споделен към собсвени сървъри използвайки VPS хостинг услуги. Тази тенденция не е никак случайна. VPS хостинг услугите претърпяха най-голямото развитие в технологичен аспект, ако анализираме хостинг пазара като цяло. дадоха възможност да се достигне до едно ново ниво на непрекъснатост на услугите, ефективност и стабилност. Основна роля за всички тези предимства има въвеждането на облачните услуги.      VPS или виртуален сървър представлява отделна сървърна система, която използва част от процесора, паметта и мрежата на един физически сървър. Технологията и софтуерът, който позволява на един физически сървър да работят множество виртуални сървъри, се нарича виртуализация. Съществуват много методи и софтуер за виртуализация. Всеки един от тях има своите плюсове и минуси. Част от работата на разработчика на системата за сървърна обезпеченост (обикновено системният администратор) е да прецени кой софтуер за виртуализация е най-удачният за постигане на поставените цели. Няма универсален или най-добър – в зависимост от целта най-удачният софтуер е строго специфичен. По-надолу в темата ще опиша най-използваните методи за виртуализация, за да придобиете представа как точно работи технологията и как се предоставя VPS хостинг.\r\nВиртуалният сървър (VPS) има собствена операционна система. Системният администратор има възможност да я конфигурира според своите нужди или накракто казано VPS хостинга дава функционалността на наетият сървър, но на значително по-ниска цена. При използването на нает сървър се заплащат за всички ресурси на сървъра и цената зависи от мощта, с която разполага физическият сървър. VPS сървърът струва по-малко, защото заплащате за част от ресурсите на физическата машина. В същото време имате същата функционалност и висока сигурност, която дава собственият сървър.    За да можете да създавате на физическа машина, имате нужда от софтуер за виртуализация. Пазарът предлага както платени, така и безплатни вариянти. Аз ще се спра на безплатните, защото те предоставят нужната стабилност, бързина и надеждност за управлението на един голям клъстер от VPS сървъри.      е виртуализация, която е внедрена в ядрото на операционната система. Тя е безплатна, стабилна, функционална и е една от най-използваните системи за продажба на VPS хостинг. Чрез KVM имате възможност на една физическа машина да продавате както Linux, така и Windows VPS хостинг. Софтуерът разполага с огромна функционалност, която дава възможност и на най-претенциозния системен администратор да постигне целите на проекта си.\r\nЕдна от основните функционалности при KVM е, че дава възможност виртуалните сървъри да бъдат премествани от един физически сървър на друг без прекъсване в работата на виртуалния сървър. Тази функционалност заедно с останалите предимства, които носи KVM, e причината за преминаването на NS1.bg към . Това е и основната причина маси от сайтове да преминават от споделен към VPS хостинг с висока надеждност. С тази стъпка те решават по няколко проблема едновременно.\r\n1. Сигурност – преминаването към VPS хостинг услуга дава възможност на всеки собственик на уеб сайт да отдели своя бизнес на и да бъде независим. С тази крачка сигурността на данните и сайтовете отива на съвсем ново ниво.\r\n2. Надеждност – облачният VPS хостинг дава споменатата по-горе възможност за намаляване на възможността от прекъсване на услугата. При наличие на проблем виртуалният сървър може да бъде преместен от една физическа машина на друга в рамките на секунди.   3. Ефективност – VPS хостинг услугите носят изключително висока ефективност, когато се използват в cloud среда. Затова целият свят масово превключва към преминаване в облака. Сървърните ресурси се използват значително по-ефективно в облака и не се плаща за ресурси, които не са нужни.\r\n4. Бързина – с навлизането на SSD дисковете и поевтиняването им заедно с използването на адекватно решение за съхранение на данни, VPS хостинг технологията дава възможност за постигане на невиждана до момента бързина. Всеки собственик на сайт знае какви са резултатите от проучванията – ако сайтът ви се зарежда за повече от 3 секунди, губите 40% от посетителите си.\r\nЗнайте, че KVM отпразнува десетия си рожден ден през 2016, в случай че имате притеснения за стабилността на технологията 🙂 XEN е друг софтуер за виртуализация, който е разработен в университетът в Кеймбридж. Както KVM, той също дава възможност на един физически на бъдат подкарани много на брой виртуални сървъри с различни операционни системи. Недостатъкът тук е, че XEN не е включен в ядрото и трябва да бъде инсталиран допълнително. Той е по-стар проект от KVM, но въпреки това масата от новите компании избират KVM за своите проекти поради леснотата на работа с него и поради фактът, че е внедрен в операционната система. Повече за XEN проектът можете да научите на или на официялната им страница -> . OpenVZ е виртуализация, която преди години беше много популярна и използвана. На практика NS1.bg започна да предлага VPS хостинг услуги използвайки . Това е софтуер, който позволява на един Linux сървър да бъдат стартирани много на брой Linux виртуални сървъри. Тъй като ядрото е споделено за виртуалните сървъри, на OpenVZ машина не могат да бъдат стартирани Windows VPS-и. Преди години в началото на навлизането на виртуализацията, възможността на един сървър да работят много на брой виртуални сървъри, които са изолирани, беше достатъчно предимство OpenVZ да набере скорост. Софтуерът се инсталира и управлява изключително лесно, което беше допълнителен плюс и причина за развитието на проекта.\r\nВ момента OpenVZ намалява своя дял на пазара на VPS хостинг услугите, но продължава да бъде удобен софтуер особено за програмисти и уеб дизайнери. В началото на 2018 година NS1.bg престана да използва OpenVZ и премина изцяло към KVM виртуализация реализирана в облачна хостинг среда позволяваща достигането на висока надеждност и непрекъснатост на услугите. Има десетки други системи за виртуализация, които заслужават внимание, но реших те да бъдат тема на друга статия. В тази статия ще опиша само най-използваните и популарни на този етап, за да не става статията твърде дълга и да отекчи читателите с твърде много технически данни. Това е често задаван въпрос от хората, пред които стои въпросът за преминаване към собствен сървър. Когато се сложат на масата плюсовете и минусите на двете решения, VPS хостинг услугата печели в над 99.9% от случаите. Защо? Защото повечето фирми и сайтове са в малкия и средния бизнес. Като бройка те представляват по-голямата част от бизнеса на световно ниво. Ако бизнесът ви е огромен (струва много много милиони), тогава си заслужава да инвестирате в собствена инфраструктура. След това да наемете екип от системни администратори и програмисти, които да я поддържат, за да постигнете най-високата възможна сигурност. Ако това не е така, VPS хостинг услуга в облачен клъстер с висока надеждност ще ви свърши отлична работа и то на много добра цена. Предимствата на VPS хостинг услугите могат да надделеят, ако имате application, който има строго определени изисквания. Друга причина е, ако желаете само вие да имате физически достъп до данните си – тогава наетият сървър печели. Във всички останали случаи VPS хостингът печели. Не е случайно, че виртуалните сървъри са значително повече от физическите. Намираме се във време, в което хората не обичат да чакат. Ако сайтът ви се бави, те отиват на друго място, където могат да намерят каквото им трябва бързо и лесно. Споделеният хостинг не може да гарантира бързина надеждност. На вашия споделен сървър има още стотици сайтове, които се борят за неговите ресурси заедно с вашия. Ако един от тях бъде атакуван, това афектира и вашия сайт, забавя го и вие губите посетители и продажби. Ако сайтът ви не е важен, споделеният хостинг е перфектно решение поради ниската си цена. Ако управлявате сайт, който изкарва пари, съветът ми е да използвате VPS хостинг решение. То ще ви даде значително по-висока сигруност и гарантирани ресурси 24 часа в денонощието за бърза работа на сайта.\r\nЩе използвам възможността да споделя 2 статии по въпроса, които със сигурност ще ви бъдат интересни. Ако дилемата VPS хостинг или споделен хостинг стои пред вас. Първата е със заглавие , а втората   Любимото ми сравнение е следното. Ако имате възможност да избирате къде да живеете, собствена къща ли бихте избрал или апартамент в сграда споделена от стотици души? Когато имате собствен , вие получавате значително по-висока сигурност. Една от причините затова е неналичието на други потребители, които чрез дупки в сигурността на техните сайтове да застрашават сигурността на вашия сървър. Всички опитни системни администратори знаят, че хакването на един сайт отдалечено е много по-трудно от хакването му локално. Под локално се има предвид, когато хакерът има достъп до потребител на вашия сървър. Това се случва веднага след компрометирането на един от стотиците сайтове на един споделен хостинг сървър.     Моята любима фраза, когато приятел/познат ме пита какъв хостинг да ползва, е следното: ако смяташ, че сайтът ти струва по-малко от 20 лв. на месец, тогава избери споделен хостинг, защото е евтин. Ако смяташ, че сайтът ти е важен и искаш да успееш онлайн, избери VPS хостинг решение, защото е по-надеждно. Надеждността идва от това, че получаваш гарантирани сървърни ресурси под формата на процесорна мощ и оперативна памет, които са заделени единствено и само за теб. Никой друг не може да ползва от тях. На споделения хостинг сървър стотици сайтове се борят за ресурсите на процесора. Ако те изразходват цялата му мощ, няма да остане за вашия сайт. Като резултат той ще се зарежда бавно и ще губите посетители.\r\nЗаключение\r\nВ заключение ще оставя на вас решението да изберете какво да използвате – споделен или VPS хостинг. В статията написах за предимствата и недостатъците, които да имате предвид, когато правите своя избор. Оптималното решение е различно за всеки отделен случай и затова няма строго определено правилно и грешно решение. Успех! 🙂\r\n*Информацията е предоставена от ", "date": "2019.01.28", "title": "Как да увеличите сигурността на сайта си?"}
{"url": "https://www.actualno.com/burgas/burgazlii-sa-sybrali-10-tona-plastmasovi-kapachki-za-edna-godina-news_718684.html", "text": "  Около десет тона са събраните пластмасови капачки, стана ясно на рождения ден на кампанията. Тя е насочена към опазване на околната среда. Със събраните средства ще се закупи линейка за реанимаия на бебета, която ще бъде дарена на УМБАЛ, Бургас.     От „Клуб България за младите“, които са инициатори на кампанията, благодариха на всички хора, които са събирали капачки и други пластмасови изделия. На територията на страната има 38 сърца. Инициативата тръгна от Бургас, а вече е обхванала шест общини в Бургаска област. „Да обединим силите си и да помогнем на обществото. Това е една благородна кауза, която обединява в себе си грижата за най-малките и идеята за опазване на околната среда. Хубавото е, че това става чрез разделяне и оползотворяване на отпадъци. Тази инициатива демонстрира ползите от кръговата икономика.Тя все още е нещо неразбираемо за много хора, но ние виждаме, как един отпадък вместо да отиде в депо и да замърсява околната среда, може да бъде използван за доброто на обществото“, каза Ивелина Василева, депутат от ГЕРБ.  Само днес, вместо да замърси морето, или друга красива част от природата, голямо количество пластмаса беше предадена за благородната кауза. Много от дарителите си направиха снимки и получиха подаръци по повод рождения ден на кампанията.", "date": "2019.01.28", "title": "Бургазлии са събрали 10 тона пластмасови капачки за една година"}
{"url": "https://www.actualno.com/ruse/uchenici-ot-ruse-praznuvat-i-zapoznavat-gosti-s-kitajskata-kultura-news_718749.html", "text": "  Средно училище \"Васил Левски\" - Русе кани русенци и гости на града на празник, посветен на Нова година по китайския лунен календар. Паралелки от училището изучават китайски език. Според астрологическите традиции на страната на чая, годината е на жълтата земна свиня. По китайското летоброене тя започва на 5 февруари 2019 г. и приключва на 24 януари 2020 г. В източните страни свинята е: собственик на двора, символ на страст, наивност, удоволствие и богатство. Годината на свинята ще бъде доста спокойна и с много контакти.     Фестът ще се проведе в \"Канев център\", на 8 февруари от 17 часа. Проявата се реализира със съдействието на Институт \"Конфуций\" – Велико Търново и на ЧСОУ „Евлоги и Христо Георгиеви” – София.   Уважилите празника, ще могат да опитат и китайска храна. Във фоайето на \"Канев център\" ще бъде подредена изложба със снимки, на тема \"Китай през моите очи\". Фотографиите са предоставени от бивши и настоящи възпитаници на СУ „Васил Левски”-Русе, които са посещавали Китай.  Децата ще имат възможност да се включат в различни работилници за изработване на китайски традиционен възел, маски, калиграфия и др. \r\nВ концертната програма за празника, ще има песни, танци и пожелания. За първи път, русенци ще видят традиционния за китайската култура танц на лъва.  ", "date": "2019.01.28", "title": "Ученици от Русе празнуват и запознават гости с китайската култура"}
{"url": "https://www.actualno.com/vraza/stanaha-jasni-10-te-zoni-s-bezplaten-internet-vyv-vraca-news_718677.html", "text": "  След бяха избрани 10-те зони, които ще имат безплатен Интернет. Повече от 1000 граждани са гласували и на база тяхното мнение ще бъдат изградени мрежа от безжичен високоскоростен интернет. В едноседмичен срок гражданите на Враца посочиха тези точки:     1.  Парк „Дъбника“ – 24,7 %\r\n2.  Парк„ Зелето“– 13,5\r\n3.  Зоната между кино „Коларов“ и Сувенирната палата-11%  4.  Хижата – 8,7%\r\n5.  Парк Д Н А – 8,2 %\r\n6.  Площад „ Македония “ (Суми)-5,3%       7.  Стадион„ Христо Ботев“ – 5,3%\r\n8.  Пространството пред  кафесладкарница„ Тракийска принцеса“-4,3%\r\n9.  Жк „Младост“ – 3,5%\r\n10. Улица „Търговска“ – 2,4%\r\nОбщина Враца направи сондиране на мнението за обособяване на 10-те важни места в града по повод отпуснатата субсидия за иизграждане на безплатен интернет. Проектът ще бъде реализиран в няколко града на страната и е на стойност  15 хил.евро. Средствата са осигурени от Европейската комисия.   ", "date": "2019.01.28", "title": "Станаха ясни 10-те зони с безплатен интернет във Враца"}
{"url": "https://www.actualno.com/dobrich/obshtina-dobrich-zadelja-rekorden-za-poslednite-30-godini-budjet-za-obnovjavane-na-uchilishta-news_718691.html", "text": "  Общо 6 193 021 лв. ще бъдат вложени в на Природо-математическата гимназия „Иван Вазов“, Езикова гимназия „Гео Милев“, детска градина „Зорница“ в жк „Строител“ в Добрич, както и най-голямото основно училище в града – ОУ „Христо Ботев“. Средствата са осигурени по проект „Реконструкция и обновяване на образователната инфраструктура в Добрич – 1“ по Оперативна програма „Региони в растеж“.     По думите на кмета Йордан Йорданов толкова много средства за образователната сфера. Ще бъдат обновени сградите, дворовете, оградите на учебните заведения и през септември те ще посрещнат възпитаниците си в нова обстановка. Той увери, че .\r\nРемонтните дейности в двете елитни гимназии , уточни зам.-кметът по хуманитарни дейности д-р Емилия Баева. Учебният процес за част от учениците в езикова гимназия ще бъдат в съседното училище „Стефан Караджа“ до приключване на ремонтите. Дейностите в математическа гимназия ще започнат от западното крило и сутерена. В детската градина ремонтът стартира на 2 февруари и за пет дни малчуганите ще бъдат преместени в друга детска градина в квартал „Балик“. Заради обжалвана на обществената поръчка за училище „Христо Ботев“ е обявена нова процедура и офертите ще бъдат отворени на 5 февруари. Най-активно ще се работи през лятната ваканция.\r\nРъководителят на проекта Добринка Михова посочи, че след приключване на ремонтите ще бъде подобрена енергийната ефективност в сградите, ще се намалят разходите за поддръжката им. общо 2388 ученици и деца посещават четирите учебни заведения, в които ще се извърши ремонтът.  ", "date": "2019.01.28", "title": "Община Добрич заделя рекорден за последните 30 години бюджет за обновяване на училища"}
{"url": "https://www.actualno.com/healthy/ananiev-nacionalnata-zdravno-informacionna-sistema-shte-e-gotova-v-kraja-na-2019-g-news_718693.html", "text": "  Националната здравно-информационна система е в ход и трябва да бъде напълно готова в края на тази или началото на следващата година. Това коментира във Варна министърът на здравеопазването Кирил Ананиев, предаде радио \"Фокус\".     Министър Ананиев посочи, че системата има 13 компонента, а за повечето от дейностите са обявени обществени поръчки, включително и за електронната карта, електронното досие и електронната рецепта. „Повечето от тях няма да бъдат обжалвани, поради което документите ще бъдат отворени в близките дни“, каза министърът.   По отношение на лекарските протести за по-високи заплати, той коментира, че лечебните заведения в страната са търговски дружества и получават своите приходи от Националната здравноосигурителна каса на база на заработените клинични пътеки. Според него разпределението на приходите зависи от ръководството на лечебните заведения и когато има увеличение на обема от дейност, ще има и възможност за увеличение и на работните заплати.\r\n„В Анекса към Рамковия договор за 2019 година има увеличение на редица клинични пътеки и то може да се използва, както за работните заплати на персонала, така и за подобряване на лечебния процес“, коментира още здравният министър. Той допълни, че утре на заседание на Надзорния съвет на НЗОК ще бъдат разгледани някои случаи, в които пътеките, регламентирани с Националния рамков договор, са подценени. „Те ще бъдат анализирани от Надзорния съвет и при необходимост ще бъдат завишени“, посочи министър Ананиев.  ", "date": "2019.01.28", "title": "Ананиев: Националната здравно-информационна система ще е готова в края на 2019 г."}
{"url": "https://www.actualno.com/music/innerglow-s-treti-singyl-i-strahotno-video-kym-nego-news_718714.html", "text": "  Младата българска група INNERGLOW представи третия си сингъл “Chained In Love” и страхотно видео към него в петък вечер. На промоцията музикантите изпълниха кратък акустичен сет, в който всеки от тях свиреше на различен от “традиционния” си инструмент, а песните прозвучаха в изцяло нови аранжименти. Новото им парче “Chained In Love” е мелодично и емоционално, а стилното му видео, с участието на красивата актриса Стефани Ивайло, чудесно го допълва. Клипът е създаден от режисьора Николай Драганов и оператора Борил Петров, работили по проекти на “Акага“, Рут Колева, Имера и още доста изпълнители, по късометражния филм SEEN и множество реклами. В “Chained In Love” те са подбрали рядко снимани локации като Братската могила в Пловдив и Паметника на Трите поколения в Перущица.      INNERGLOW са Тодор Ковачев – вокали и кийборд, Матей Христосков – ударни и Петър Желев – китара. Mладите музиканти пишат авторска музика с  различно и модерно звучене и определено се отличават на българската сцена със специфичен, собствен стил. По повод премиерата на “Chained In Love” момчетата споделят, че това е песента, която тяхната публика си е избрала. Решават да запишат именно нея, тъй като на концертите им тя винаги предизвиква силна реакция и голям интерес. Основни теми в текста са носталгията и преживяванията, които никога няма да се повторят. Без да разказва конкретна история, клипът подсилва заложените в музиката емоции чрез цветови контрасти и с водещото присъствие на красавицата Стефани Ивайло, актриса от Врачанския драматичен театър.\r\nПрез изминалите две години от своето съществуване, INNERGLOW издадохa  официално песните “After You” и “Rising Sun”, а сега обединяват стиловата  насоченост на първите два сингъла в новия “Chained In Love”. Тодор, Матей и Петър подготвиха още качествена авторска музика, която предстои да издадат, спечелиха много фенове и заявиха сериозно, че заслужават място на музикалната сцена у нас. През последната година INNERGLOW споделиха сцената за общи изяви с изпълнители като “Остава”, “Hayes & Y”, “Jin Monic”, “Nu/Ance”, “Taking Heed”, VICK. Сред фестивалите, на които бандата участва през 2018 г., беше и конкурсният BG Music Festival, от който си тръгна с наградата на останалите изпълнители. INNERGLOW са част от лейбъла HOMEOVOXMUSIC на китариста на „Остава“ Георги Георгиев, а новата им песен се издава с подкрепата и на “Музикаутор”.  Следващият концерт на INNERGLOW е на 22 февруари в клуб Mixtape 5 заедно с финалистката от изминалия сезон на \"Гласът на България\" - Виктория Динкова-VICK. ", "date": "2019.01.28", "title": "INNERGLOW с трети сингъл и страхотно видео към него"}
{"url": "https://www.actualno.com/smolyan/zashto-smoljansko-ostana-bez-tok-dylgo-vreme-zaradi-institucionalno-bezhaberie-news_718680.html", "text": "  Основен проблем за създалата се в Смолянско е непочистената ивица от дървета около пътищата – това са сервитутите около пътищата и електропроводите. В това е категоричен кметът на Доспат инж. Елин Радев, след специален въпрос на .     Той подчерта, че многократно е изпращал писма до Агенция \"Пътна инфраструктура\" и до Изпълнителната агенция по горите за предприемане на спешни мерки за почистване на тези ивици, но резултат до момента няма.   Три денонощия в община Доспат нямаше ток. Електричеството беше пуснато едва снощи. Около десет други населени места от Смолянско бяха в същото положение. И в момента има села без ток в Девинско, а имаше период, когато почти половината от област Смолян беше без електроснабдяване.  По думите на кмета Радев е недопустимо десетки хиляди жители на няколко общини да остават без ток и вода и да се застрашава животът и здравето на хората заради бездействието на институции, чието задължение е почистването на пътните сервитути по закон, а това се случва почти всяка година.\r\nНа същото мнение е и зам.-кметът на община Смолян инж. Марияна Цекова.\r\n\"В кадастралните карти . Това означава, че всичко е горски фонд и следва да се ползва само Законът за горите. В него обаче никъде не пише за сервитутите какво трябва да се прави. - на държавата за пътищата, на държавата за линейните инфраструктури - далекопроводи и всичко останало, да се нанесат върху кадастралните карти\", обясни тя.       Цекова посочи, че след промяната на Наредбата за сервитутите . Според нея трябва да се преразгледа наредбата за сервитутите, да се обявят възможно най-сериозни рестрикции във връзка с линейната инфраструктура, особено в пресечените планински райони.\r\n\"Трябва да бъдат нанесени всички сервитути на пътищата в кадастралните карти. Оттам-насетне АПИ ще си почиства сервитутите и няма да се случват сегашните ситуации с множество паднали дървета по пътищата, които да ги блокират за денонощия. В курортния комплекс всички гори са възстановени на кооперация \"Пампорово\" до асфалта. Според мен трябва да се направи нещо бързо и разумно, защото това е републиканска пътна мрежа, която преминава през национален курорт\", смята инж. Цекова.\r\nТя обясни, че .\r\n\"Наредбата трябва да бъде изцяло съобразена с височината на дърветата отстрани. Освен това земята под просеките трябва да стане държавна, а не както е сега – просеките се правят от ЕВН и ЕСО, а земята е с най-различна собственост\", е категорична Цекова.  И пита следното: \"Изграждам нов линеен обект, дават ми сервитут примерно 10 метра, защото в момента дървото отстрани е 10 метра високо, след пет години какво правим?\"   Отговорът на този въпрос се крие в чл. 7 ал. 3 от Наредбата за сервитутите на енергийните обекти, променена с ДВ №75 от 2015 година. Разпоредбата казва, че титулярят на сервитута най-малко веднъж на 10 години извършва проверка на съответствието на размера на сервитутната зона на енергийния обект за пренос и разпределение на електрическата енергия в поземлени имоти в горски територии. И при необходимост предприема действия за увеличаване размера на сервитутната зона чрез учредяване на сервитут.", "date": "2019.01.28", "title": "Защо Смолянско остана без ток дълго време - заради институционално безхаберие"}
{"url": "https://www.actualno.com/starazagora/kitajskata-nova-godina-shte-posreshtat-starozagorski-uchenici-news_718702.html", "text": "  С работилници по калиграфия, изрязване на хартия и други китайски чудатости ще отбележат настъпването на китайската нова година учениците от Средно училище (СУ) “Максим Горки” в Стара Загора. За поредна година изучаващите китайски език младежи канят старозагорци да опознаят Китай и неговата култура, традиции и обичаи като им покажат придобитите от преподавателите си по китайски език знания и умения. Учениците и учителите от класна стая “Конфуций” в училището ще изнесат и празничен концерт. Събитията ще се проведат в Младежкия дом на 31 януари от 17 и 18 часа.     В СУ “Максим Горки” се изучава китайски език от учебната 2013 - 2014 година. Първоначално като свободно избираема дисциплина. От следващата се открива и профил с изучаване на китайски и английски след седми. Първите абитуриенти на профила ще завършат училището в края на настоящата учебна година. Старозагорското училище беше четвъртото в страната, след две в София и едно в Русе, което въведе обучение по китайски в гимназиална степен.", "date": "2019.01.28", "title": "Китайската нова година ще посрещат старозагорски ученици "}
{"url": "https://www.actualno.com/burgas/evropejska-programa-dava-shans-na-vyzrastni-jeni-da-namerjat-rabota-kato-detegledachki-news_718635.html", "text": "  Започва вторият етап по „Развитие на човешките ресурси“, която позволява на много родители да се върнат на работа. Грижата за техните деца се поема от детегледачи, които се назначават от бюрата по труда. В Бургас програмата върви успешно, каза за , Живко Янакиев, директор на Бюро по труда.     „Във втория етап схемата е разширена, като обхват. Има родители, които могат да се възползват и детегледачи, които да се грижат за малките. И едните и другите подават заявления и чакат да бъдат одобрени. Кайният срок за втория етап на програмата е 28 февруари. Заявленията ще бъдат разгледани, а одобрените кандидати ще бъдат назначени от Бюрото по труда“.   В Бургас, сключениете в първия етап от проекта договори, са 65 на брой. Много често детегледачите са роднини на семейството, което е подало заявление. Така и родителите, и децата са по-спокойни. А най-хубавото е, че да бъдеш „баба“ вече е професия, която освен всичко друго, е добре заплатена.\r\nМного често по този начин пенсионери могат да увеличат доходите си, а младите родители да се върнат предсрочно на работа и да дадат на професията си целия потенциал, с който разполагат.  Според Живко Янакиев, интересът към програмата в Бургас е голям, което говори за нейната правилна насоченост.", "date": "2019.01.28", "title": "Eвропейска програма дава шанс на възрастни жени да намерят работа като детегледачки"}
{"url": "https://www.actualno.com/europe/slovenski-ministyr-podade-ostavka-zaradi-samoubijstvo-na-slujitel-news_718653.html", "text": "  Словенският министър на културата Деян Прешичек, който е обвинен в злоупотреба подаде оставка, съобщи МИА. Премиерът Марян Шарец обяви това решение по време на пресконференция.     Прешичек бе обвинен в тормоз над служителите си и злоупотреба със служебно положение, което доведе до самоубийството на един от служителите на министерството, предаде БГНЕС.   Съобщава се, че жертвата е баща на три деца, чиято жена страда от рак и според служители на министерството е била обект на тормоз. Освен това словенският политик е обвинен и в злоупотреба за използването служебния си автомобил.\r\nПрешичек отхвърля обвиненията за тормоз.  \"Не искам някой да преживее това, което преживях миналата седмица. Общественият линч удари мен и моите колеги, както и всички свързани с културата. Не мога да го позволя, защото не съм безчувствена личност, както някои медии се опитват да ме изкарат\", заяви Прешичек в писмо.\r\nТой допълни, че „виждам само едно възможно решение”, което е да подаде оставка като министър на културата.   ", "date": "2019.01.28", "title": "Словенски министър подаде оставка заради самоубийство на служител"}
{"url": "https://www.actualno.com/healthy/vsichki-novi-linejki-shte-razpolagat-s-panik-butoni-news_718713.html", "text": "  Филиалът на спешна помощ в Горна Оряховица вече ще бъде с 24–часова физическа охрана. Това съобщи министърът на здравеопазването Кирил Ананиев пред журналисти във Варна по повод нападението над фелдшер през миналата седмица.     „Не мога да си обясня как могат да бъдат атакувани медици, които помагат на хора, изпаднали в тежко здравословно състояние. Затова се обръщам към всички – нападението над медицински лица е деяние, което не трябва да се случва повече“, коментира здравният министър. Кирил Ананиев отново осъди посегателствата спрямо медицински специалисти и изрази надежда прокуратурата да действа бързо и ефективно в такива случаи. С цел подобряване сигурността на спешните медици, .   В момента се уточнява как да бъдат разпределени 400-те нови линейки, които ще бъдат доставени по линия на големия проект за модернизация на Спешната помощ, стана ясно от думите на Ананиев. Министърът съобщи, че държавата работи и за осигуряването на възможност в спешната помощ да работят парамедици.\r\nНационалната здравна информационна система ще бъде готова най-късно в началото на 2020 г., посочи още здравният министър. Кирил Ананиев обясни, че обжалвания на част от обществените поръчки по отделните компоненти са забавили реализацията на системата. За повечето лотове от системата вече са в ход обществени поръчки, в това число и за електронната карта, електронното досие и електронната рецепта.  По отношение на белодробните трансплантации министър Ананиев заяви, че по-голямата част от обучението на медицински специалисти във Виена ще завърши през тази година. В средата на следващата година се очаква България вече да има свои специалисти, които да извършват трансплантация на бял дроб. До тогава, всяка година, до пет души ще могат да бъдат трансплантирани във виенската болница.\r\nВ отговор на журналистически въпрос здравният министър съобщи, че вече е готова новата Наредба за специализациите. Министерството на здравеопазването ще финансира придобиването на специалност, ще може да прави политика както по отношение на специалностите, които са дефицитни, така и по отношение на регионите, в които има недостиг на медици. Тази Наредба е очаквана, защото тя ще реши и въпроси, свързани с договорите, с начина на провеждане на конкурсите за кандидат-специализантите, както и други проблеми, които години наред са пренебрегвани, коментира Кирил Ананиев.   По отношение на казуса с починалото през изминалата седмица в Плевен дете министърът съобщи, че незабавно е разпоредил Изпълнителна агенция „Медицински одит“ да извърши проверка.    ", "date": "2019.01.28", "title": "Всички нови линейки ще разполагат с паник-бутони"}
{"url": "https://www.actualno.com/education/vsjaka-godina-blizo-240-nashi-studenti-zaminavat-da-uchat-v-rusija-bezplatno-news_718705.html", "text": "  Между 220 и 240 български студенти годишно имат възможността да получат безплатно висше образование в Русия, като броят на желаещите да учат там непрекъснато нараства. Това обяви на пресконференция завеждащият отдел „Образование“ в Руския културно-информационен център Константин Пеев, предаде БГНЕС.     Пеев представи програмата и условията, по които завършили средно образование, бакалавърска или магистърска степен, както и специалисти, желаещи да повишат квалификацията си, могат да се образоват във Федералната република.   „В програмата, която съществува от 2013/2014 г. се включват студенти от 140 страни, които се обучават, в която пожелаят специалност – от медицина, химия, инженери, историци до ядрена физика. Над 200 000 чуждестранни студенти се обучават в Русия като с тях общият брой става 5 млн. По програмата RUSSIA.STUDY българските студенти могат да кандидатстват по 650 специалности в около 500 водещи руски ВУЗ-а. Единственото ограничение е, че кандидатите могат да избират между 3 и 6 университета, но не в повече от два във федерален окръг на РФ”, обясни Пеев и добави, че за творческите специалности кандидатите трябва да се явят на събеседване в университета, който ги приема.\r\nТой подчерта, че водещият критерий за прием в техен университет е успехът от дипломата и добави, че кандидатстването става през сайта на програмата. Пеев уточни, че обучението е напълно безплатно, като страната осигурява стипендия за новоприетите и общежитие.  „Програмата дава възможност на кандидатите, които не знаят руски език, да го научат. Те имат време в рамките на 1 година да го усвоят и това отново е напълно безплатно”, подчерта Пеев.\r\n„Ние не искаме да изсмукваме мозъците на България. Програмата е една възможност българите да получат образование във водещ университет в Русия и след това да се върнат в родината си и да приложат наученото, с което да съдействат за развитието на икономиката в страната си”, заяви Роберт Шестаков от Министерството на науката и висшето образование на Руската федерация у нас.   Стана ясно още, че над 60 000 българи са завършили руски университети, а в момента по програмата се обучават 700 нашенци. Дипломите от руските ВУЗ-ове се признават в повечето страни, сред които са Финландия, Испания, Франция, Кипър, Малта, Индия, Китай.    На 11 и 18 февруари водещи руски университети ще представят своите дейности и специалности в София.", "date": "2019.01.28", "title": "Всяка година близо 240 наши студенти заминават да учат в Русия безплатно"}
{"url": "https://www.actualno.com/curious/dvojkite-zodii-mejdu-koito-lubovta-e-nevyzmojna-news_718668.html", "text": "  Всички търсим любовта, но понякога тя не отговаря на очакванията ни и оставаме разочаровани и наранени. В този момент започваме да търсим вината в себе си и партньора си, но може би не се е получило заради зодиакалните ви знаци.     Случвало ли ви се е нещата между вас и даден човек да не вървят без никаква видима причина? Може би причината е в различните характери и виждания. Според астролозите има няколко зодиакални двойки, между които любовта е обречена.       Това са две огнени зодии, между които любовта е напълно невъзможна. Те имат много сложни характери и не могат да свикнат един с друг. Във връзката им има постоянни скандали и разправии, а това много бързо довежда до края и. И двата зодиакални знака имат много голямо его, което не са готови да потъпкат заради представител на противоположния пол. Също така Скорпиона и Лъва са две много егоистични зодии. Те не могат дори за миг да помислят за чувствата на другия. Във връзка с други зодиакални знаци, е възможно да се променят към по-добро, но заедно, любовта им е обречена. И двете зодии отстояват позицията си и не биха отстъпили, а това още повече проваля връзката им.    Те са пълни противоположности, различават се изключително много във всеки един аспект. За да бъде стабилна една връзка, би трябвало да се планира общо бъдеще, а те имат много различни мечти и очаквания, което рано или късно е причината за края на връзката им. Между тях също има постоянни скандали и противоречия, защото характерите им са много различни и не могат да разберат другия. Въпреки че Телците са много спокойни хора, Везните определено имат силата да ги изкарат извън нерви, а такава връзка просто няма бъдеще. Ценностните им системи също се различават напълно. Като цяло това са два коренно различни характера, при които максимата „противоположностите се привличат“ не важи.     При тях също има много голямо разминаване в характерите. Търсят и се нуждаят от съвсем различни неща, което е достатъчно, за да сложи край на връзката им. Рибите търсят хармонията в една връзка, вечната любов и много романтика. За разлика от тях, Близнаците обичат свободата си. Те са приключенци, които не влагат особено много емоция във връзките си. За тях това е нещо преходно и дори не приемат на сериозно факта, че са във връзка. Лекомислието им често е причина за края на връзката, защото Рибите очакват нещо съвсем различно от половинките си. Рибите се чувстват пренебрегнати и самотни в тази връзка.   ", "date": "2019.01.28", "title": "Двойките зодии, между които любовта е невъзможна"}
{"url": "https://www.actualno.com/asia/v-sibir-evakuiraha-hiljadi-sled-syobshtenija-za-zalojeni-bombi-news_718666.html", "text": "  В големите градове на Сибир бяха евакуирани няколко хиляди души от болници, училища, търговски центрове и административни сгради заради анонимни писма за заложени взривни устройства, съобщи \"Интерфакс\".     В Абакан са евакуирани 15 хил. души от 19 училища, болници и общини. В Кемерово са евакуирани около 30 сгради. Евакуация е проведена в Омск, Барнаул, Новосибирск и Красноярск.   До момента съобщенията за бомби не са потвърдени. В някои сгради продължават проверките.\r\nНа 24 и 25 януари в района на Сибир и Далечния Изток се проведоха масови евакуации на административни сгради, болници и училища заради предупреждения за миниране, които бяха получени по електронните пощи.  През септември и декември 2017 година в Русия се проведе мащабна евакуация на търговски центрове, учебни заведения и административни сгради заради анонимни обаждания със заплахи за терористични атаки.", "date": "2019.01.28", "title": "В Сибир евакуираха хиляди след съобщения за заложени бомби"}
{"url": "https://www.actualno.com/faces/zdravka-evtimova-decata-v-amerika-moje-bi-shte-se-izplashat-ot-moja-razkaz-news_718670.html", "text": "   Здравка Евтимова е искала да бъде лекар, но се е страхувала от кръв. Именно кръвта обаче, я прави известна чак в Америка. “Кръв от къртица“, разказът, който влезе в учебниците по литература в САЩ, редом с творби на Рей Бредбъри, Айзък Азимов, Едгар Алън По и Хауърд Лъвкрафт, приковава вниманието на оценяващата комисията \"със своя непреклонен хуманизъм\". Но Евтимова не крие любовта си само и единствено към България и българския език и споделя, че не била оставила своя апартамент от 54 квадрата в провинцията за нищо за света. Разговаряме с нея за литературата, силата на духа и лекуването на болката, което се крие само и единствено във вярата и добротата!       Здравейте и благодаря. Чувствам се много смутена. Първо това е разказ, който съм писала преди много години. От друга страна, аз съм преводач. Работата на преводача е да има глас. Гласът да е навременен и коректен. Когато преводачът привлече вниманието към себе си с поведение, постъпка, жест, това означава, че той не си е свършил работата и е създал проблем. Сега, след като ми се обаждат от толкова много места, съм като в небрано лозе.\r\nРадвам се, че този разказ беше открит, но най-много се радвам, че повече хора го прочетоха. Някои го харесаха, други не, но съм благодарна на всички мнения.   Събитието не беше много щастливо. Първо, баба ми се беше разболяла, след това моят син беше болен. Слава Богу, той сега е добре, работи, има дечица.\r\nВсеки писател, като седне да пише, едва ли знае какво го е вдъхновило на момента. Сяда, пише, а дали ще излезе нещо - само времето може да покаже. Обикновено писателят държи своите произведения първоначално под „карантина”. В последствие, ако му се стори добре, продължава с тях, ако не – директно ги забравя.     Първоначално беше публикуван в издание на университета Антиок в САЩ. Преведох разказа си за три дни, преди изпращането му в Америка, а го написах за броени часове. Пет години по-късно ми се обадиха от едно американско издателство, като ми казаха, че издават антология на разкази под 2000 думи - подбор на най-добрите разкази след 2000-та година. Тогава промениха и заглавието от „Кръв от къртица” на „Кръв”.\r\nА вече миналата година, горе-долу по това време, ми се обадиха, за да ми кажат, че са подбрали този разказ за учебник по литература. Попитаха ме дали съм съгласна. Аз, разбира се, бях. И така се стигна до поместването му в учебника по литература. Йовков е една вселена, пред която се прекланям. Въобще не мога да сравнявам това, което съм написала с него. Мога само да бъда благодарна за всичко, което той е написал. Моят любим разказ, между другото, е негов – „Песента на колелетата”.   Първо завърших „Английската гимназия” в София. Там беше изключително високо нивото на преподаване. За съжаление, не успях да стана лекар. Това беше първото ми желание.\r\nВеднъж бях с мои приятели и едно момиче се поряза на стъкло. Като видях кръв – припаднах. От тогава ми става лошо от кръв. Затова реших да не кандидатствам медицина, въпреки мечтата на майка ми да стана лекар. Нямаше да бъда полезна.\r\nХаресвам литературата, чета различни есета, отвсякъде по света. За да бъда добра по английски, упражнявам езика постоянно. Нюансите за един преводач са много важни, защото когато изпращаш твое произведение в САЩ, Англия или пък Австралия, редакторите казват – „имаш две грешки на страница, не съм образователна институция”, след което хвърлят твоя материал с чиста съвет.\r\nЗатова се стремя да елиминирам тези грешки в зародиш, за да говори само съдържанието, а не граматиката. Все пак е ясно, че английският никога няма да го заобичам, колкото българския, и няма да мога да го докосна, така както ми се ще. Мисля, че е има да. Българските писатели тежат на мястото, където са родени. Аз съм от провинцията, живея в панелен блок от 54 квадрата, но не го давам за нищо на света. Тук се чувствам на място. Достатъчно ми е да чуя една, две думи от човек, за да го разбера. Да се кача на влака, да видя майка с малко дете. Малки неща, които ме правят щастлива и ме вдъхновяват. Средата зависи преди всичко от нас. Трябва да имаш голямо сърце, за да напишеш нещо стойностно и емоционално. Да го изградиш. Трудно е да бъдеш писател, но условията са благоприятни.\r\nВсе пак това е занаят, който не е печеливш. Майка ми, която е счетоводителка, казва – ти си губиш времето. За мен обаче това е щастливо време. Децата, които ще го прочетат, са на 14 години (8 клас). Опасявам се да не ги стресне, да не ги уплаши самият разказ. Много ми се ще зад уплахата, зад това стряскане, да усетят, че онова, което помага, е човечността. Това да имаш око за болката на другия.\r\nОсвен това се надявам, че те ще разберат, че болката е лечима, ако помогнеш на човек, ако му подадеш ръка. Не само за мен, не само за моите близки хора, а за всичко хора като цяло, това е да имаш стабилно и добро здраве. Това е основното. Нека това да бъде основата, на която човек ще се бори и ще постига своите победи. ", "date": "2019.01.28", "title": "Здравка Евтимова: Децата в Америка може би ще се изплашат от моя разказ"}
{"url": "https://www.actualno.com/politics/prezidentyt-poiska-smjana-na-sistemata-i-razsledvane-na-otbjagvanija-kryg-na-vlastta-news_718648.html", "text": "  В два от случаите, в които наложих вето, Народното събрание тихомълком оттегли това, което искаше да приеме, което ме кара да вярвам, че подходът е правилен. Броят на наложени вета (общо 7 тази година) не е от значение, важен е инструментът като подход. Това изтъкна като основна теза в отчета си за две години като президент държавният глава Румен Радев, според който \"България се намира в критичен момент от своето развитие\".      , предупреди Радев, защото съществува омагьосан, затворен кръг. Според него механизмите за контрол над властта трябва да бъдат разширени – какви пари харчат политиците, имат ли свързани лица, какви са имотите им и активите им в България и чужбина. , заяви Радев и . Ако това не стане, разпадът ще продължи, а търсенето на справедливост може да излезе извън рамките на закона, предупреди държавният глава. Който иска да управлява, трябва да посочи високообразовани и компетентни хора – ако партиите искат да се видят на политическия хоризонт, трябва да се чистят от некомпетентни кадри с властови амбиции, е тезата на Радев.\r\nДа, бих подкрепил нов политически проект, ако отстоява определени ценности, заяви още Радев и поиска промяна на Изборния кодекс и премахване на \"втория секционен протокол\", в който имало много манипулации. Дали ще се потърси увеличение на правомощията на президента зависи от обществото и обществените процеси, продължи българският президент. , предупреди Радев. А относно идеята да има за промяна на политическата система, държавният глава коментира, че настоящето законодателство е голяма пречка и бариера пред успешното използване на \"този мощен инструмент\".   Не виждам база за сътрудничество с правителството, произнесе и сакралните думи Радев, според когото изпълнителната власт погазва закони при определени процеси на взаимодействие между властите.  Българският президент смята, че . Последните изтъкнати критични гласове в българския ефир се притискат, каза още той, и даде и примери - \"не визирам само \", добавяйки и името на , като . Радев посочи като негативен момент промяната на закони през преходни и заключителни разпоредби, както и че лобисткото законодателство блокира гражданския интерес. , е тезата на държавния ни глава. Той даде пример – обществото не реагира на 500 млн. лева без обсъждане за язовирите ни, защо да не се дадат . , подчерта Радев и добави, че съставът щял да стане известен идните дни, като ще издаде указ за формирането на органа. Относно му, държавният глава уточни - той ще предложи идеи, но те трябвало да бъдат подкрепени от хората. Тази идея - за експертен поглед и ускорено развитие на България, беше лансирана в коледната реч на почетния председател на ДПС , а преди него беше застъпена и от Сдружение \"Инициатива Единение\", чието лице е бившият ръководител на БАН , който е на мнение за около национални цели от две години насам.\r\nРумен Радев обърна специално внимание на модернизацията на българската армия, като заяви в прав текст, че . Президентът добави, че има фатално закъснение по договори за осигуряване на резервни части и поддържка специално за ВВС. Нальотът остава опасно нисък и рискът от авиационни произшествия ще продължава да расте, сигурен е президентът и бивш командир на ВВС. Той е сигурен и, че общият проект за модернизация на армията (нов изтребител на ВВС, нова бронирана машина за пехотата и ремонт на фрегатите ни за флота) не е достатъчен и всъщност представлява фрагментиран подход. Радев не пропусна да наблегне и на това, че . Правителството на европейска България\" твърди, че този антиевропейски избор е геостратегически, заяви Радев, . Защо се възмущаваме тогава, че не ни пускат в Шенген и еврозоната – въпрос на доверие, което не се печели с неуморна декламация на евроатлатническите ценности, добави Радев, според който тази \"декламация\" всъщност отчуждава българите от европейския път и ни обръща към Третия свят.    Вместо предприемачество и инициативност, се стимулират бизнес кръгове чрез протекции и скандални обществени поръчки, а лобисткото законодателство заглушава все повече инициативността, заяви още Радев и определи като \"мантра\" думите за икономически растеж, които не можели да заглушат демографската криза и изчезването на чуждестранните инвестиции.   Специално за думите на Цветан Цветанов, че през 2012 година Радев  заложил на F-16, държавният глава отговори, че за него най-добре било да  се купи F-18 Super Hornet, но финансовата рамка за нов изтребител по  това време била 700 млн. лева и това било крайно недостатъчно. И  напомни, че затова искал повече акцент върху образованието, за да можело  \"политиците\" да четат с разбиране. Никога не съм казвал кой изтребител е  по-добър, а съм настоявал за равнопоставена и прозрачна процедура,  настоя Радев. Всъщност Радев започна отчета си именно с темата \"външна политика\", като посочи 19 събития в 12 държави. Той изтъкна като по-важни посещението си в Сърбия за защита на българското малцинство там. Решени бяха финансирането на българските медии и вписването на женските имена, похвали се президентът.\r\nРадев отбеляза и, че на среща с президента на Турция ясно представил нашата позиция за обезщетенията на тракийските бежанци. На срещата на върха на НАТО поставих въпроса за колективната сигурност и модернизацията на българската армия, а на срещата в \"защитих работните места в българския въгледобив\", изброи още президентът.   Българското общество очаква да бъде материализиран огромния потенциал в отношенията с Русия, не забрави да каже Радев. Припомняме, че веднага след тази среща визита в Москва направи премиерът Бойко Борисов, който пред парламента обяви, че Радев отишъл в Москва \" \", но не трасирал нищо. Президентът се похвали и с публичната си лекция в Оксфорд, където всъщност намекна за .   Вицепрезидентът Илияна Йотова пък поиска – най-вече защото има опасност българския език да изчезне в исторически диаспори. Искаме ново училище в Одеса, но допуснахме да се затвори българското неделно училище в Будапеща, даде пример тя и посочи, че в някои американски щати вече млади хора имат документ, че са двуезични – заради легални обучения по българские език. И пожела да бъде създаден Национален фонд за българските училища зад граница, който да е част от Фонда за подкрепяне на българите зад граница.\r\nВицепрезидентът поиска и цялостна реформа на Закона за българското гражданство и се обяви изцяло против практиката да се дава .\r\nЙотова видя голям проблем и с бюрокрацията и посочи като първа цел демографската криза, чието решение ще е решение и на бъдещия ни икономически просперитет. За тази цел обаче трябва национално обединение, смята тя. И поиска за евроизборите да има единение в политическите програми що се отнася до включването ни в европейския начин на живот на системно ниво. Няма да позволя да се създаде Интернационал на интернационалистите, увери Йотова, която вижда патриотизма като част от обединението на Европа.\r\nИнтересен факт е, че . ", "date": "2019.01.28", "title": "Президентът поиска смяна на системата и разследване на \"отбягвания кръг на властта\""}
{"url": "https://www.actualno.com/vraza/zapochna-podgotovkata-za-folklornija-sybor-ledenika-news_718669.html", "text": "  Община Враца обяви, че започва записването за новото издание на Националният фолклорен събор \"Леденика\". Той ще се проведе на 22 и 23 юни. Това ще бъде поредното четвърто издание на фолклорното събитие, което си извоюва хиляди почитатели от страната и врачанския регион.     Съборът има за цел да направи популярно огромното богатство на фолклорните ни традиции и обичаи,  демонстрирайки го с участието изпълнителски групи за танцово и певческо изкуство, както и на групи за автентичен фолклор и индивидуални изпълнители на различна възраст. Ако искате да участвате, може да попълните заявката, която е публикувана на сайта на Община Враца, сектор \"Култура\", както и на Facebook страницата на Националния фолклорен събор \"Леденика\".   Срокът за изпълнители е 11 март 2019-та, а на тези, които искат да извършват търговска дейност, е до 30 април.\r\nОрганизаторите уточняват, че след запълване на Фестивалната програма, ще отказват заявки.  Припомняме, че миналата година в събора участваха повече от 7000 танцови и певчески групи, а пресъздаването на ритуала \"Северняшка сватба\" остави незабравими спомени у посетителите.", "date": "2019.01.28", "title": "Започна подготовката за фолклорния събор \"Леденика\""}
{"url": "https://www.actualno.com/health/5-vredni-hrani-ot-koito-trjabva-da-se-otkajete-news_718671.html", "text": "  Замисляли ли сте се, за това до колко правилно се храните? Напоследък в супермаркетите и като цяло навсякъде около нас се продават прекалено много хранителни продукти и напитки, които влияят неблагоприятно върху здравословното ни състояние. Те са толкова много, че дори не обръщате внимание на съдържанието им и на това колко вредни са всъщност. Ние определихме кои са топ 5 на най-вредните храни и напитки на пазара. Опитайте се да ги изключите от менюто си възможно най-бързо. Ето ги и тях:         Те са изключително вредни, но и  много хора ги консумират. Съдържат много оцветители и консерванти, а това може да доведе до хаос в нивата на хормоните и кръвната захар. Те са едни истински захарни бомби. Ако ви се пие нещо газиран, заложете на газирана вода и капнете в нея няколко капки лимон или лайм. Можете да я овкусите и с друг вид плод.   Доматите са много полезни, защото съдържат важни витамини и антиоксиданти. Консервираните домати обаче, могат да бъдат изключително вредни. Също така в тях има и други съставки, които са вредни за здравословното ви състояние. Ако искате да добавите доматен сос или консервирани домати в някое ястие, по-добре ще е да отделите малко повече време и да го направите в домашни условия.    При производството му, растителните мазнини се подлагат на хидрогениране. Този процес нанася големи вреди на здравето, при консумация. Ако сте свикнали да мажете филийката си с нещо, по-добре ще е да използвате зехтин или масло.     Въпреки множеството реклами, в които се твърди, че соковете са направени от изцяло пресни плодове, това не е така. Всъщност за направата им се използват множество оцветители, консерванти и сиропи. Също така, те преминават през термична пастьоризация, за да се удължи срокът им на годност, което също ги прави много вредни. Ако сте свикнали с тях, по-добре ги заместете с прясно изцеден сок, смути или просто един плод. Поне ще можете да сте сигурни, че консумирате напитка, която ви дава много витамини.    Можем да дадем доста примери, накои от тях са ориз, бял хляб, крекери, торти, чипс, бисквити. Те съдържат големи количества бяло брашно, което пречи на правилното метаболизиране на храната и понижава нивата на енергия. Да, това са хранителни продукти, които можете да хапнете, когато много бързате, но ще е много по-добре ако не залагате на тях ежедневно.", "date": "2019.01.28", "title": "5 вредни храни, от които трябва да се откажете "}
{"url": "https://www.actualno.com/vraza/gripna-epidemija-i-vyv-vraca-news_718673.html", "text": "  РЗИ обяви грипна епидемия и във Враца. 252,2 на 10 000 човека са заболели  от грип и остри респираторни заболявания.     Тази цифра е . Д-р Орлин Димитров заяви, че е изпратена информация до Регионалния инспекторат по образование.\r\nПреценката за удължаване на грипната ваканция ще бъде направена от тях, уточни директоеът на РЗИ Враца.  ", "date": "2019.01.28", "title": "Грипна епидемия и във Враца"}
{"url": "https://www.actualno.com/healthy/dyrjavata-obeshtava-ohrana-i-panik-butoni-za-da-zadyrji-speshnite-medici-news_718604.html", "text": "  Да, определено е възможно да има охрана и паник бутони във филиалите на \"Спешна медицинска помощ\". Разпоредено е в да бъде сложена физическа охрана, а що се отнася до новите линейки, ще се работи за поставяне на паник бутони. Това заяви зам.-здравният министър Жени Начева     На въпрос дали трябва да има по-сериозни наказания за нападения над медици, Начева не взе отношение и посочи, че трябва да бъде обсъдено от работна група. Зам.-здравният министър каза и, че \"се работи\" относно налагане на глоби за фалшиви сигнали на телефон 112. Тя уточни, че здравните власти получавали по-бавно информация за съдебни решения по такива казуси и внуши, че това е пречка пред събирането на глоби, но увери, че здравните власти работели в добър синхрон с правоохранителните и съдебните.   Същевременно Начева заяви, че от следващата учебна година ще почне обучение на парамедици, имало тригодишен план. А парамедиците, минали сега курсове, щели да могат да вземат квалификация според новата система, по думите на Начева пред БНТ.\r\nСпоред статистика на в. \"Монитор\", само в София в \"Спешна помощ\" е огромна – при 80 необходими екипа всъщност работят 12-14. Във Варна трябват 10 лекари, но всъщност много от действащите са пенсионери и ако те не работеха, то „Спешна помощ” в областта нямаше да може да работи, категорична е д-р Мая Рашева, ръководител на спешната помощ в морската ни столица.  По вечната тема \"ТЕЛК\" се готвела нова наредба – с нея трябва да има по-голям контрол относно документите, доказващи заболяване. Попитана дали може един здрав човек да се изкара болен без участие на лекарски комисии, Начева отговори, че няма как да стане. Искрено се надявам, че практиките за такова нещо не са толкова много, добави тя. На въпрос за конкретна практика на измама, зам.-здравният министър отговори, че с новата наредба ще се иска цялото здравно досие на пациента, а не само документите от последното му лечение и диагноза, както в момента се води архив пред ТЕЛК. А на 4 февруари ще има повече информация за ТЕЛК и анализът какво не е наред там.", "date": "2019.01.28", "title": "Държавата обещава охрана и паник бутони, за да задържи спешните медици"}
{"url": "https://www.actualno.com/europe/es-kosovo-trjabva-da-premahne-100-mita-za-srybski-stoki-news_718716.html", "text": "  Косово трябва да премахне 100 процентното мито за внос на стоки от Сърбия и Босна и Херцеговина, заяви говорителят еврокомисаря по външната политика на ЕС Федерика Могерини - Мая Кочиянчич. Тя добави, че Европейският съюз очаква от Прищина и Белград да продължат диалога си, което би довело до нормализиране на техните взаимоотношения, съобщи Плусинфо.     „Всеобхватното правно обвързващо споразумение за пълното нормализиране на отношенията между Белград и Прищина изисква климат, който допринася за добросъседските отношения, с уважение и пълно прилагане на съществуващите споразумения”, каза Кочиянчич в интервю за Прищина Зери.   Според нeя, за да се постигне това, двете страни трябва да се въздържат от изявления и действия, които не са в интерес на региона.\r\nКочианич добави, че Брюксел очаква от Сърбия и Косово бързо да възстановят диалога, тъй като има пряка връзка между нормализирането на отношенията и тяхната европейска перспектива.  ", "date": "2019.01.28", "title": "ЕС: Косово трябва да премахне 100% мита за сръбски стоки"}
{"url": "https://www.actualno.com/plovdiv/otkriha-nasekomi-v-boba-razdavan-ot-bchk-na-nujdaeshti-se-v-plovdivsko-news_718593.html", "text": "   По сигнал на жена, получаваща помощта, още в същия ден е извършена проверка в склад за търговия на едро с храни в Пловдив. Наличните опаковки зрял фасул, които са били в разфасовки от по 1 килограм, са били в срок на годност. От продукта са взети проби за лабораторно изследване.      Продуктът е спрян от реализация и са изтеглени всички количества зрял фасул от центровете на БЧК-Пловдив и областта. Общото количество на блокираната за раздаване храна е около 57 тона.   С разрешение на ОДБХ-Пловдив, към момента бобът е насочен за съхранение и последваща обработка (пречистване). От там посочиха, че не се допуска предлагане на боб, заразен с гъгрица и ако хранителният продукт е нападнат в малка степен може да се използва за храна, след пречистването му.   Припомняме, че на 04.01.19 г. в Областна дирекция по безопасност на храните (ОДБХ)-Пловдив е входиран сигнал от гражданка за наличие на гъгрица в пакет зрял фасул. Веднага след това е информиран Областен съвет на БЧК-Пловдив за извършване на проверка. Храните се предоставят на нуждаещи се по Оперативна програма за храни и/или основно материално подпомагане от Фонда за европейско подпомагане на най-нуждаещите се лица.\r\nЗрелият фасул може да бъде нападнат от „бобена гъгрица“, или познат като „фасулев зърнояд”. Този селскостопански вредител се появява от почвата, заразена с ларвите на гъгрицата. Те влизат в боба и при подходящи условия бързо се развиват вътре в зърното, хранейки се, след което излизат и се разпространяват. За предотвратяване развитието и размножаването на ларвите, още на полето по време на зреенето се третират посевите. Ако това не е направено, в складовете се извършва газово третиране, което е безопасно за самия боб.   ", "date": "2019.01.28", "title": "Откриха насекоми в боба, раздаван от БЧК на нуждаещи се в Пловдивско"}
{"url": "https://www.actualno.com/america/huan-guajdo-prizova-za-novi-protesti-sreshtu-maduro-news_718603.html", "text": "  На 27 януари Хуан Гуайдо е призовал за два нови протеста, за да се накарат военните да се обърнат срещу лидера Николас Мадуро. Той подкрепи европейския ултиматум бързо да се проведат свободни избори, предава AFP.     Във видео в Twitter той обяви дните и часовете на протестите. В сряда митингът трябва да се обърне към военните „и да настоява армията да се присъедини към народа“, предаде агенция Фокус.   Вторият ще е в събота, той ще е „голям национален и международен митинг заради подкрепата на Европейския съюз и ултиматума“ на Великобритания, Франция, Германия, Португалия, Испания и Нидерландия, според който те ще признаят Гуайдо за временен президент, ако до 3 февруари Мадуро на обяви дата за нови избори.\r\nАвстралия междувременно обяви, че „признава и подкрепя“ Гуайдо като временен президент до предстоящите избори, а Италия призова за „бързо завръщане към демократичната легитимност“.  САЩ на свой ред предупредиха, че ще „реагират по забележителен начин“, ако американски дипломати, Гуайдо или контролираният от опозицията парламент се превърнат в мишени на насилие и заплахи.\r\nМадуро не се оттеглил от поста си и е заявил пред CNN Turk: \"Никой не може да ни поставя ултиматуми.\"   Близо 30 души са убити и повече от 300 – арестувани при сблъсъците през миналата седмица с полицията.    ", "date": "2019.01.28", "title": "Хуан Гуайдо призова за нови протести срещу Мадуро"}
{"url": "https://www.actualno.com/smolyan/ostava-v-sila-bedstvenoto-polojenie-v-smoljansko-news_718608.html", "text": "  Бедственото положение в Смолянско засега остава, три места в община в Девин са без ток, две в община Борино и едно в община Смолян. През цялата нощ екипи работиха и пътят Смолян-Пампорово-Проглед-Чепеларе вече е проходим без вериги, обяви зам.-областният управител на Смолян.     Ограничението за вериги остава от Стойките до Пампорово.   При справянето с бедствената ситуацията армията участва с най-добрата техника – високопроходими машини, роторен снегорин и полева снегокопна машина за големи преспи и големи съборени дървета. В Смолян най-голямо е притеснението за пътищата, вече е възстановено електрозахранването, съоръжения на мобилните оператори обаче са повредени, и все още не може да се стигне до Мугла. Това заяви бившият шеф на Национална служба \"Пожарна и аварийна безопасност\" ген. Кирил Войнов в ефира на bTV.\r\n\"Започват да се вдигат водите на язовирите. Всичко, обаче е под контрол. Поддържаме свободен обем на съоръженията за подобни случаи\", добави той.  По думите му над 800 язовира се нуждаят от текущ ремонт, за да бъдат приведени в безопасно състояние и призова родителите да не пускат децата си около язовири.\r\nВ община Доспат бедственото положение е отменено. Два дни обаче в най – голямото село в региона – Баротин, нямаше ток, имаше проблем и с комуникациите.   \"Обилните снеговалежи не са толкова проблем, проблеми създадоха непочистените сервитути, падналите дървета повредиха далекопороводите\", обясни кметът на селото.    \"Организирахме екипи на общината, на пожарната, няма бедстващи хора, обстановката се нормализира\", поясни той.", "date": "2019.01.28", "title": "Остава в сила бедственото положение в Смолянско"}
{"url": "https://www.actualno.com/actualno/strijat-vi-ne-e-problem-pishete-ese-i-chakate-kadem-news_718348.html", "text": "   , после си виж хороскопа и продължавай да разчиташ на съдбата и провидението.     \"Свещена глупост\", както би казал поетът-революционер Христо Ботев. Преди време социологът и депутат Иво Христов окачестви сериозен . Въпросната фраза се превърна в \"пикантна новина\", въпреки че далеч не беше най-съществената част от изказването му. Защото видите ли, той \"обидил\" българския народ.\r\nДоста по-обидно обаче е Липсата на всякакво критично мислене е колкото потресаваща, толкова и логична и целенасочена. Вината за това е поделена между българския елит, медийната среда и обикновените граждани.   Затова и в голяма степен ми се струва смешен плачът на журналистическата среда колко е \"изпростял народът\". Защото ние, драги колеги, сме много . Защото сме се превърнали в обикновени новинари, търсачи на кликове и сензация. летописци на разграбването и убийствата. Ще ми кажете, живеем в пазарна икономика и конкурентна среда и трябва да се храним. Вярно е, но с този стил на работа стимулираме плиткоумието и идиотизма.  Всеки ден си правим нова сензация, но не се задълбочаваме в реалните обществени проблеми. Направете си труда да проверите колко медии осветлиха въпроса за новият Закон за защита на личните данни, който е очевидно подготвян за ? Колко попитаха защо е освободена от БНТ, дали всички нейни ? Истината е, че българската журналистика е в доста тежка ситуация. Рядко се наблюдава директна политическа намеса в медиите, но колко статии срещу монополните корпорации и олигарси сте видели? Въпросът е риторичен. Дори няма да отварям темата за автоцензурата, защото тя заслужава отделна статия.\r\nСтигаме и до читателското търсене. Колко от вас са добре запознати дори със скандалните поправки в законите, свързани с , , условията в з и т.н. и т.н. Убеден съм, че сте по-добре запознати със \"звездите\" от Big Brother и новите хитове в социалните мрежи. Прочитате клюките за \"Благо Джийзъса\" и \"Златките\" и \"почвате да бегате, бате\".\r\nНаченки на активизация се появиха едва след директното \"бъркане\" в джоба с . Но и това отмина, като всяко чудо за три дни в България.    Сещаме се за проблемите, когато станат модерни в рамките на няколко дни и после продължаваме по същия модел. България категорично продължава да бъде най-бедната страна в ЕС и разликата с останалите държава се увеличава. Независимо от това, българските политици не спират да говорят за растеж и стабилност. А ние да ги избираме отново и отново - едни и същи до болка познати лъжци. Дребният бизнес съществува само благодарение на кредити, които връща двойно. Държавната администрация е безумно раздута, бюрократична и неефективно. Но именно благодарение на нея, политическите ни фигури се хвалят с ниска безработица.   Икономиката ни е структурирана подобно на страна от Третия свят. Васалната ни външна политика си личи от самолет за самолети. Делим се на цветове, на фили и на фоби, а приемаме съдба на икономически роби.\r\nСъщевременно в много други страни се провеждат . Дали те ще доведат до съществени промени ще покаже времето. Но е факт, че общественото недоволство се показва на улицата, а при нас остава в социалните мрежи, евентуално.\r\nБългарската нация е изправена през историческо изпитание. Държавотворният български етнос масово напуска родината, остава все така като дори не се виждат стъпки в тази посока.\r\nБъдещето ни като народ става все по-нЕСигурно, защото ние самите сме нЕСЕриозни и безотговорни към собствените си проблеми. Междувременно стана ясно, че колкото половината човечество. И тази тенденция няма принципи да се промени. Но кой се интересува от това? Напишете \"есе\", пък да става каквото ще!    Тодор Беленски ", "date": "2019.01.28", "title": "Стрижат ви, не е проблем - пишете \"есе\" и чакате кадем!"}
{"url": "https://www.actualno.com/starazagora/vandalizym-kraj-starija-chinar-v-park-bedechka-news_718667.html", "text": "  За вандалски действия около къта за отмора в близост до Стария чинар в е бил подаден сигнал на безплатния Горещ телефон на община Стара Загора. При проверката в района екип на общинското звено “Озеленяване и комунални дейности” (ОКД)е установил, че част от съоръженията - маси и пейки, са счупени, има и изпочупени клони. Оцелели са масивната беседка и барбекюто. Според групата, извършила проверката, вандалите са нанесли щети и по чинара. Вековното дърво е емблематично и е обявено за национална забележителност. В района около него природолюбители редовно организират акции по поддръжката и почистването.     Сред 70-те сигнала, подадени на Горещия телефон от 25 до 27 януари, това не е единственият за вандалски действия. В обновения парк “Митрополит Методий Кусев” са счупени кошчета за отпадъци, счупени са прозорци на общежитието на професионалната гимназия по строителство на ул. “Мусала”, изкъртена е входна врата на гимназията по обществено хранене.   Другите сигнали са за липсващи контейнери за смет, бездомни кучета, оплаквания за шум, за организиран дрифтинг в района на езерото “Загорка”.\r\nОт община Стара Загора са реагирали на сигналите, за които имат правомощия, а останалите е насочила към компетентните органи.  ", "date": "2019.01.28", "title": "Вандализъм край Стария чинар в парк “Бедечка”"}
{"url": "https://www.actualno.com/smolyan/pratihavoenna-tehnika-da-razchistva-prohoda-prevala-news_718621.html", "text": "   остава затворен, като работата по отварянето му ще продължи и днес. Пратена е и военна техника от 101-ви Алпийски полк в Смолян.      осъмна . Няма постъпили сигнали за инциденти и бедстващи хора. Времето е облачно. Температурите са от минус три до плюс един градус.    Продължават възстановителните дейности в общините Смолян, Баните и Доспат. Тази сутрин Областният кризисен щаб ще реши дали да отмени бедственото положение.  Обстановката в областта , заявяват от областната управа. Без вериги се преминава вече през проходите Рожен и Пампорово.\r\nСлед възстановяване на пътната отсечка Смолян – Стойките – Пампорово там е в сила ограничение за всички моторни превозни средства с вериги и е забранено движение на автомобили над 12 тона с ремаркета и полуремаркета.\r\nПрез изминалата нощ няма постъпили сигнали за инциденти и бедстващи хора.        Три села в община Девин - Триград, Жребово и Кестен , както и село Мугла в община Смолян, до което няма и достъп.\r\nЗа Смолянска област бе отменена грипната ваканция, но с решение на кмета но община Доспат Елин Радев там са дадени още три неучебни дни – до сряда, включително.\r\nБез валежи от сняг и дъжд осъмна бедстващата Смолянска област. Няма постъпили сигнали за инциденти и бедстващи хора. Времето е облачно. Температурите са от минус три до плюс един градус. Напълно е възстановено е движението през прохода Рожен, отпадна ограничението за движение на тежкотоварни автомобили, както и изискването за движение с вериги.      До късно снощи продължи работата на екипите за отваряне пътя до Регионалното депо за битови отпадъци и до село Мугла, което четвърти ден осъмна без ток. На места повърха преспите са над 2 метра.\r\nДве машини работят една от селото и една от страна на Смолян към Мугла, но работата им е затруднена заради огромното количество сняг и постоянно падащи лавини. За живеещите в Селата по Арденското корито също са без ток и някой бяха захранени с агрегати. Късно снощи се срути подпорна стена на моста в село Кошница.", "date": "2019.01.28", "title": "Пратиха военна техника да разчиства прохода Превала  "}
{"url": "https://www.actualno.com/sofia/puskat-dopylnitelni-avtobusi-do-vitosha-prez-sedmicata-news_718656.html", "text": "  Заради грипната ваканция, обявена в столицата от Центъра за градска мобилност пускат автобуси и в делничен ден по линия 66 от Зоологическата градина до хотел Морени. В понеделник, 28 януари,  ще се движи един автобус, а от утре, вторник 29 януари, ще се движат два автобуса.     Работното време ще бъде от 08.00 до 16.30 часа.   Припомняме, че в София бе обявена грипна ваканция, но само за училищата. Детските градини и ясли работят. По информация на Министерството на образованието е получило множество жалби във връзка с еднодневната междусрочна ваканция, която трябваше да бъде на 5 февруари, т.е. във вторник идната седмица. Сега с обявяването на грипна ваканция децата ще почиват до 6 февруари.  ", "date": "2019.01.28", "title": "Пускат допълнителни автобуси до Витоша през седмицата"}
{"url": "https://www.actualno.com/healthy/shest-meseca-imat-bylgarski-specialisti-da-se-obuchat-za-belodrobni-transplantacii-news_718607.html", "text": "  \"Цялата държава беше впрегната с бесни усилия да се поднови договора с европейска болница, за да се стартира българска програма за .\" Това каза заместник-министърът на здравеопазването Бойко Пенков по поредната наболяла здравна тема.     Той уточни, че е постигнат 3-годишен договор с виенска клиника за обучението на наши кадри, за да могат да се извършват у нас.   Пенков допълни, че годишно във виенската клиника ще могат да се лекуват до петима души годишно, като кои ще бъдат те ще определя виенската болница по тяхна скала. \r\nВ интервю за bTV зам.-министърът обясни, че се планира самите трансплантации да се извършват в болница \"Св. Екатерина\", тъй като там има опит с на сърце, а следоперативния контрол ще се осъществява във ВМА.  Припомняме, че пациенти, чакащи за трансплантация на бял дроб алармираха многократно, че у нас не може да се осигури адекватна грижа за , а грижата след операцията е почти толкова важна, колкото самата хирургична интервенция. \r\nПрез миналата година , които бяха в списъка на чакащите за белодробна трансплантация, сред тях бе и 17-годишно момче от Шкорпиловци.   ", "date": "2019.01.28", "title": "Шест месеца имат български специалисти да се обучат за белодробни трансплантации"}
{"url": "https://www.actualno.com/prasspress/tuka-ima-tuka-nema-brekzit-news_718627.html", "text": "  Какво става с добрата стара Британия? Винаги предвидима, достолепна, величествено поклащаща се като голям круизен кораб през историята. Тази луда британска седмица, обаче  разби вековното клише и ни остави в неведение. За да просветне ситуацията на нас и на вас, ние решихме да се допитаме до колегите карикатуристи от Острова.     Хронологично седмицата започна с  карикатура на Крис Ридел преди гласуването на сделката за Брекзит в парламента на 15 януари. Колегата Ридел вещае извърлянето на Тереза Мей на „бунището на историята” и то от нейните поддръжници до този момент, консерваторите и северноирландските юнионисти. Но – о, миг поспри! - защо са застинали в някакъв стоп-кадър, преди заедно да започнат падане в нищото? Публикацията е от „Обзървър“ и под карикатурата има над 3000 мнения. Както ще видим по-нататък от развоя на събитията, имало е защо да се обсъжда. Гласуването мина впечатляващо зле за премиера Мей, 432 „против“ сделката ѝ за Брекзит и само 202 „за“. На другия ден, 15 януари, това веднага е илюстрирано от Мартин Роусън в „Гардиан“. Освен че представя Брекзит като увеселително влакче на ужаса, въображението му добавя и трагична катастрофа при спиращото дъха спускане. Типично черногледо за британския вкус, а би могъл да погледне по-оптимистично като някои български колеги и да навлече на премиера дрешката на Супермен! Ех, уви, бедни Мартин, съдбата не знае почивен ден. В сряда вотът на недоверие бе спечелен от премиера с едва 19 гласа, но спечелен. Тереза все пак полетя като Супермен, напук на Мартин Роусън. На другия ден,17 януари, Стив Бел, лаконично и отново черногледо, пак в „Гардиан“,  визуализира завръщането на госпожа Мей с репликата „Скъпи, прибрах се. Всичко си е както преди”. Като в стария виц, където икономът Джийвс влита в кабинета на лорда и вика паникьосано: „Сър, наводнение, спасявайте се!” Лордът го поглежда с укор и Джийвс излиза с наведена глава, затваряйки вратата след себе си. После почуква отвън и след като чува „Йес”, влиза и обявява тържествено „Темза, сър!”   Да, ама Беликобритания вече не е същата и цялото старо кралско войнство настоява за смяна на курса. Двамата бивши премиери, лейбъристът Тони Блеър и консерваторът Джон Мейджър настояват за това. Дали британците и Стив Бел ще намерят убедителен Мейджър, имайки предвид карикатурите, които рисуваше Бел за него преди години, предстои да видим. Дори нещо повече, бившият министър от кабинетите на Тачър и Мейджър - Майкъл Хезълтайн, предрече горчиво, че младите британци никога няма да простят на старите британци за това, че им откраднаха  бъдещето в европейското семейство, т.е. при нас. Прякорът на Хезълтайн е Тарзан, и както виждаме от карикатурата на Анди Дейви, той се опитва да въдвори ред сред маймуните в британската политическа джунгла. Забелязахте ли сред малките маймунки и главния брекзитерианец Борис Джонсън? Ех, ако имаше и един Супермен до Тарзан, стабилността на стария кораб щеше да е вече факт.\r\nДали ще има Брекзит или не, дали със сделка или не, дали ще има нов референдум, пиесата е към своя край и развръзката предстои. Какво и как  ще се случи е mistery, загадка, както обича всичко да обяснява героят на Джефри Ръш във „Влюбеният Шекспир”.    Чавдар Николов,     ", "date": "2019.01.28", "title": "Tука има, тука нема БРЕКЗИТ"}
{"url": "https://www.actualno.com/europe/stoltenberg-v-naj-skoro-vreme-shte-byde-podpisan-protokolyt-za-prisyedinjavaneto-na-makedonija-kym-nato-news_718629.html", "text": "  \"Протоколът за присъединяването на Македония към НАТО ще бъде подписан в най-близко време.\"Това каза генералният секретар на Северноатлантическия пакт Йенс Столтенберг.     \"Ние ще подпишем протокола за присъединяване към НАТО и това нещо може да направим много бързо. За самата ратификация ще бъде необходимо малко повече време. Всичко зависи от парламентите на 29-те държави-членки\", подчерта Столтенберг пред \"Политико\". Според него още тази седмица посланиците на страните от НАТО може да подпишат самия протокол. Някои държави, като Словения например, вече получиха зелена светлина от властите си за подписването му. Това съобщи самият словенски посланик Йелко Кацин, предаде БГНЕС.   \"След като подпишем протокола, Скопие ще седне на масата\", каза още генералният секеретар на пакта. Това означава, че Македония ще участва като държава-наблюдател в ключовите срещи на алианса. Пълноправен член ще бъде след като всички 29 държави ратифицират протокола. Македонският флаг се очаква да се развее пред централата на НАТО в Брюксел най-късно в началото на следващата година.\r\nМиналият петък, 25 януари, гръцкият парламент ратифицира Преспанският договор, който сложи край на 27-годишния спор за името на Република Македония. На следващия ден законът вече бе публикуван в Държавния вестник на Гърция. По този начин се открива пътя за евроатлантическата интеграция на Република Македония.  ", "date": "2019.01.28", "title": "Столтенберг: В най-скоро време ще бъде подписан протоколът за присъединяването на Македония към НАТО"}
{"url": "https://www.actualno.com/asenovgrad/100-lv-globa-za-huligan-nahlul-v-uchilishte-i-kreshtjal-na-uchiteli-news_718596.html", "text": "         Ситуацията се разиграла на 30.11.18 г. около 09:00 ч. сутринта. Двамата заедно влезли в сградата на учебното заведение и той започнал да крещи на учителките. В хода на конфликта, асеновградчанинът се опитал да удари двете възпитателки, но действията му били предотвратени от други служители на училището.     Сигнал за инцидента е подала една от потърпевшите ресурсни учителки. Така, на асеновградчанина е наложен минималният размер санкция, а именно - глоба от 100 лева в полза на държавата, отчитайки степента на обществената опасност на конкретното деяние и на нарушителя, с оглед на цялостния контекст на установената фактическа обстановка, данните относно личността на мъжа и неговото имотно състояние.   ", "date": "2019.01.28", "title": "100 лв. глоба за хулиган, нахлул в училище и крещял на учители"}
{"url": "https://www.actualno.com/help/majka-na-bliznaci-ima-nujda-ot-pomosht-za-da-jivee-news_718609.html", "text": "  Майка на близнаци се нуждае от подкрепа, за да живее. 38-годишната Радоцвята Димитрова отскоро се бори с тежко заболяване. Нужни са близо 119 хил. долара за лечението й, които семейството не може да събере само.     Жената е с диагнозата остра миелоидна левкемия, поставена в началото на януари. Болестта  я разделя от най-скъпото ѝ – близнаците Рая и Томас на 2,3 г. Заченати по метода ин витро.   \"Ние дълго време си нямахме дечица и после Господ ни даде, та дойдоха на бял свят след 12-13 години чакане и сега вместо да ги гледаме, то ни сполетя това нещастие. Разбрахме малко преди Нова година, в момента е на химиотерапия”, казва Тихомир Димитров, съпруг на Радоцвята.\r\n38-годишната жена в момента е на лечение в София. Междувременно пристига  и офертата от клиника в Турция за лечение с присаждане на стволови клетки.  Сумата е 118 600 долара и е толкова  голяма, защото младата жена е осиновена и не познава биологичните си роднини, които биха могли да дарят костен мозък. Тепърва ще се търсят  подходящи донори.\r\nПари събира и второкласникът Владимир Куртев, събрал е доста монети.   В цяла Мездра са поставени кутии за дарения. Ще помогне и общината. Организира се и концерт в подкрепа на Радоцвята. Търсят се и кръводарители.    Ако желаете да помогнете, сметките на Радоцвята Димитрова са:     ", "date": "2019.01.28", "title": "Майка на близнаци има нужда от помощ, за да живее"}
{"url": "https://www.actualno.com/healthy/v-pirogov-otvoriha-detski-gripen-kabinet-news_718626.html", "text": "  След като разкри грипен кабинет за възрастни, университетската спешна болница отваря и детски. В него пацинтите от до 18 г. преминават преглед, който не се заплаща и не изисква направление от личния лекар. Това съобщи д-р Ирен Цочева- завеждащ Педиатричното отделение на \"Пирогов\".     Необходимо е да се направи регистрация на Детската регистратура, от където пациентите ще бъдат насочени към специалния кабинет.   За пациентите над 18 години е необходимо да се направи регистрация на Регистратура - възрастни, която е позиционирана в ляво на главния вход на болницата.От там те ще бъдат насочени към грипния кабинет за възрастни.", "date": "2019.01.28", "title": "В \"Пирогов\" отвориха детски грипен кабинет"}
{"url": "https://www.actualno.com/society/prognoza-za-vremeto-28-januari-ponedelnik-news_718572.html", "text": "  Минималните температури ще са от около минус 7° - минус 4° в северозападните райони, до 2°- 5° в югоизточните и по Черноморието. През деня облачността ще се увеличи, ще е предимно висока и средна, но валежи са малко вероятни. Видимостта в следобедните часове ще се подобрява, но на отделни места в низините и котловините, през по-голямата част от деня, ще остане намалена. Вятърът ще се ориентира от юг-югозапад, ще е слаб до умерен и с него ще се пренася по-топъл въздух. Дневните температури ще са в широки граници: от 1° - 3° в Северозападна до 10° - 12° на места в Югоизточна България и Предбалкана. Атмосферното налягане е по-ниско от средното за месеца и още малко ще се понижи. Това съобщи за Агенция „Фокус“ дежурният синоптик от НИМХ Евгения Егова.     Над Черноморието облачността ще е предимно значителна, но валежи не се очакват. Вятърът ще е умерен от юг-югозапад. Максималните температури ще са от 8° по Северното Черноморие, до около 12° по Южното. Температурата на морската вода е около 6°. Вълнението на морето ще бъде 2-3 бала.   Над планините, след временното разкъсване, през деня облачността отново ще се увеличи. Вятърът ще се ориентира от югозапад и ще е умерен до силен. Максималната температура на височина 1200 метра ще е около 5°, на 2000 метра - около минус 1°.\r\nДинамично и сравнително топло за края на януари ще се задържи времето през следващите дни. Във вторник в източната половина от страната ще се усили южният вятър и дневните температури там ще са високи: над 10°, на места до 15°; по ниски ще остават в Западна България, особено в северозападните райони, където има снежна покривка. От вторник, главно в Западна и Централна България, ще започнат и превалявания, предимно от дъжд, в планините - от сняг, по-съществени във вторник в югозападните райони, а в четвъртък – в Централна България. В северозападните райони, а в нощните часове и по високите полета на Западна България, е възможно дъждът да се примесва и временно да преминава в сняг. По-малка е вероятността за валежи в източните райони.  ", "date": "2019.01.28", "title": "Прогноза за времето - 28 януари (понеделник)"}
{"url": "https://www.actualno.com/celebrate/sv-prepodobni-efrem-siriec-news_718037.html", "text": "  Св. преп. Ефрем Сирин бил родом от Едеса, Сирия - син на благочестиви родители. Млад отишъл в пустинята; станал монах и прекарвал в подвизи.     Написал много слова и поучения. Основал училище в Едеса, от което са излезли много знаменити учители на Сирийската църква.   Ръкоположен за диакон от Св. Василий Велики, без да знае гръцки език, чудесно проговорил тоя език; от него е ръкоположен и за свещеник.\r\nПо свое завещание от скромност бил погребан в края на градските гробища, дето погребвали странници, в 373 година.  Св. Ефрем Сириец е боговдъхновен църковен писател и екзегет, оставил множество съчинения, сред които и тълкувания на цялото Свещено Писание.\r\nБорбата с греха и покаянието е основна тема в съчиненията и проповедите му. Неслучайно молитвата \"Господи и Владико на моя живот\" от този \"проповедник на покаянието\" е в основата на православното богослужение през Великия пост. В разнообразни литературни и омилетични форми св. Ефрем разглежда и други основни нравствено-аскетични въпроси.   Св. Ефрем Сирин води борба с ересите и утвърждава православната вяра и до нас са останали множество негови догматико-полемически съчинения.     Pravoslavieto.com ", "date": "2019.01.28", "title": "Св. преподобни Ефрем Сириец"}
{"url": "https://www.actualno.com/asenovgrad/zapochva-priemyt-na-dokumenti-za-uchastie-v-tyrga-na-obrednija-dom-v-asenovgrad-news_718594.html", "text": "   .     Сред тях са метална барака, шевна машина, фотоапарат и видеокамера, лекотоварен автомобил, лазерен принтер, касетофон, магнетофон и грамофон, пиано и йоника, бюро и маса, климатик и други.   За всички предмети началната тръжна цена и стъпката за наддаване са различни, а целият списък е публикуван на официалния интернет сайт на община Асеновград. Депозитът за участие също е посочен за всеки актив в таблицата, като той трябва да се внесе касово в Обредния дом, най-късно до 06.02.19 г.\r\nОглед на вещите от списъка може да се извършва на място всеки работен ден между 09:00 ч. и 13:00 ч. до 04.02.19 г. В случай, че тогава не се явят кандидати, ще се проведе повторен на 18.02.19 г. на същото място и при същите условия.  ", "date": "2019.01.28", "title": "Започва приемът на документи за участие в търга на Обредния дом в Асеновград"}
{"url": "https://www.actualno.com/health/kak-se-trenira-za-relef-i-kak-za-muskulna-masa-news_718574.html", "text": "  \"Престоят във фитнеса може да е различен, като е препоръчително минимум 3 пъти седмично по 1 час, а най-малко около 40 минути, но това зависи от плътността на тренировката.\" Това каза за Радио „Фокус“ – Пазарджик Николай Петров, фитнес инструктор от Пазарджик. Той уточни, че тренировките за мускулна маса са по-интензивни и по-кратки, а за релеф – по-продължителни.     \"Като цяло първоначално се прави предварителна подготовка по всички уреди, като се използва 50% от силата, за да свикне мускулът, при по-напредналите се увеличава по 3 пъти, а активните спортисти тренират по 6 пъти седмично, но тава е доста натоварващо и възстановяването е по-трудно. Всичко върви ръка за ръка с храненето, ако не се храним пълноценно и здравословно, фитнесът няма да има ефект\", каза още фитнес инструкторът.   Той добави, че мъжете показват повече амбиции от жените към фитнеса по данни на световната статистика. По думите му процентно около 60 – 70% от мъжете са по-отдадени на фитнеса, за сметка на 30% – 40% от жените – поне така е в България и това се наблюдава по фитнес залите най-често, но и женското присъствие там се засилва с всяка една година.", "date": "2019.01.28", "title": "Как се тренира за релеф и как за мускулна маса?"}
{"url": "https://www.actualno.com/america/zaradi-nerazborijata-s-budjeta-na-sasht-zagubite-za-vashington-sa-veche-16-mlrd-dolara-news_718589.html", "text": "  Икономическите загуби на Вашингтон и неговите предградия от най-дългото в историята на САЩ частично спиране на работата на федералното правителство възлизат на 1,6 млрд. долара. Това се посочва The Washington Post в своя статия, позоваваща се на данни от американски експерти, предаде БГНЕС.     В публикацията се казва, че много организации, включително държавни институции, поради сегашната ситуация по една или друга причина са загубили приходи в размер на няколко десетки хиляди долара до милиони.   Експертите смятат и че имиджът на столицата на САЩ също е значително увреден. Публикацията цитира мнението на анализатори и бизнесмени, които смятат, че временното затваряне на държавните институции \"е подкопало репутацията на правителството като надежден бизнес партньор и популярен работодател\". Освен това ситуацията \"подкопава морала на една четвърт от един милион местни държавни служители и федерални контрагенти, които не са заплатени вече повече от месец\". Експертите смятат, че спирането на работата на правителството може да доведе до това все повече хора \"да търсят работа в частния сектор, а това ще подкопае привлекателността на региона за привличане на инвестиции\".\r\nМеждународната рейтингова агенция S&P Global Ratings съобщава, че според предварителните оценки частичното спиране на работата на правителството на САЩ струва на американската икономика поне 6 млрд. долара. The Washington Post подчертава, че сегашната ситуация \"показа колко зависи Америка от правителството\".  В петък, 25 януари, президентът на САЩ Доналд Тръмп подписа законопроект за отпускане на средства за възстановяване на държавните институции до 15 февруари. От 22 декември около една четвърт от правителството - Държавния департамент на САЩ, Министерството на финансите, търговията и вътрешната сигурност, останаха без финансиране за вече 35 дни. Това се случи, защото републиканците и демократите в Конгреса не можаха да постигнат съгласие по параметрите на , в който Тръмп и републиканците искат да включат повече от 5,7 милиарда долара за изграждане на стена по границата с Мексико.", "date": "2019.01.28", "title": "Заради неразборията с бюджета на САЩ, загубите за Вашингтон са вече 1,6 млрд. долара"}
{"url": "https://www.actualno.com/healthy/specialisti-ot-pirogov-i-vma-obediniha-usilija-za-operacija-na-10-godishno-dete-news_718625.html", "text": "  10-годишно момче претърпя изключително сложна оперативна интервенция, извършена от професор Никола Владов, ръководител на Клиника по чернодробно-панкреатична хирургия и трансплантология на ВМА.     В случая става въпрос за тумор (невробластом), разположен около аортата и основни нейни разклонения, а малкият пациент е опериран, благодарение добрата колаборация между ВМА и УМБАЛСМ „Н.И.Пирогов”. В съвместния екип, ангажиран с лечението на детето, участваха и детските хирурзи доцент Христо Шивачев и д-р Стефан Стоилов.   Близо 3-часовата интервенция премина при минимална кръвозагуба, а сложността й идва именно от разположението на образуванието, характерно основно за детска възраст, и риска от животозастрашаващо кървене.\r\nТуморът бе отстранен радикално, като надеждата за дефинитивно излекуване е много голяма, коментира професор Никола Владов, предаде БГНЕС.  Малкият пациент се възстановява нормално и предстои да бъде изписан. Снимка: архив    ", "date": "2019.01.28", "title": "Специалисти от \"Пирогов\" и ВМА обединиха усилия за операция на 10-годишно дете"}
{"url": "https://www.actualno.com/education/shte-postignat-li-vsichki-uchilishta-20-uvelichenie-na-zaplatite-news_718560.html", "text": "  Сериозно напрежение сред учителската гилдия предизвиква обещаното от 1 януари увеличение на учителските заплати с 20%. На много места учители се оплакват, че още не са получили очаквания плюс, други пък изразяват съмнения, че изобщо ще вземат договорената добавка от 20 на сто към възнагражденията си.     \"Някак изведнъж прословутите 20% на учителските заплати се оказаха едва 10\", оплаква се в Twitter учителка с псевдоним Sunshine witch. Друга споделя, че все още няма яснота кога изобщо ще получи увеличението си. Трета прогнозира, че както и други пъти, и този път това ще се случи чак през март, сочи обобщение на в. \" \" по темата.   Според Диян Стаматов, председател на Съюза на работодателите в системата на народната просвета и директор на 119-о училище в София, в някои училища излишно се създава напрежение с твърдения, че не може да се увеличат заплатите на учителите. По думите му необходимото условие да се реализира увеличението е налице - нормативната база е реализирана в пълен формат, за разлика от минали години, когато това е ставало чак през март.\r\n\"Започнаха обсъжданията на формулите по общини. Тук ролята ни като директори е изключително съществена, за да изработим балансирани формули като добра база за наличие на средства през годината по всички дейности. Министърът е пуснал указание към общините за промени във формулите, така че всяко училище да получи средства за 20% увеличение. Всеки добър счетоводител вече е сметнал необходимите средства най-напред за заплати, а после и очаквани разходи за издръжка. Пак от него се очаква да си изиска от общината необходимо 1/12 средства за януари и февруари със завишение от 20%, за да стигнат средствата ни за изплащане на заплати\", обясни наскоро той.  По думите на Стаматов училищата, които няма да успеят да постигнат заложеното увеличение, ще са съвсем малък брой - между 5 и 10 на сто, т.е. между 120 и 240 на брой. Прогнозите на колегата му , директор на 51-во училище в столицата, също гласят, че ако има училища, които няма да постигнат заветните 20%, то те ще са стотина, или около 4-5% от системата. Причините могат да се търсят в по-малкия брой ученици през т.г., водещи до по-нисък бюджет, в по-високите заплати на преподавателите, изчислени на базата на повече ученици, както и в неоптимизирания персонал. По думите му обаче и те би трябвало да успеят да увеличат възнагражденията на преподавателите си с поне 15 на сто.\r\nОчакванията на синдикат \"Образование\" към КТ \"Подкрепа\" и неговия председател Юлиан Петров пък са, че около 10% от учебните заведения няма да успеят да увеличат с 20% заплатите на преподавателите си, въпреки че процентът е договорен по безспорен начин в колективния трудов договор. \"Напълно възможно е някъде увеличението да е и 10%, ако в училището има сериозен отлив на ученици. Все още е сложно да се прогнозира, защото нещата зависят от финансовите буфери на съответното училище и възможностите на общините\", смята той. По думите му неприятното в случая е, че някои учители ще получат увеличенията си през януари, а други - чак през март. За да не става в бъдеще така, той препоръчва третата стъпка от обещаното увеличение да е през октомври 2019 г.   ", "date": "2019.01.28", "title": "Ще постигнат ли всички училища 20% увеличение на заплатите?"}
{"url": "https://www.actualno.com/america/raste-brojat-na-jertvite-sled-skysvane-na-na-stena-na-hvostohranilishte-v-brazilija-news_718597.html", "text": "  Броят на загиналите в резултат на скъсването на стена на хвостохранилище в Бразилия нарасна до 58, съобщи Ройтерс, позовавайки се на службата за гражданска защита на страната.     Припомняме, че инцидентът стана на 25 януари в мината Вале близо до град Бело Оризонте в щата Минас Жерайс. Изхвърлени са няколко милиони кубика кална маса. В спасителната операция се включиха и хеликоптери, тъй като стичащата се кал е покрила с дебел слой сгради, превозни средства и пътища.   Армията обяви, че по заповед на Болсонаро е разположила 1 000 войници, включително и специално обучени кучета, в засегнатата зона. Те са се включили в издирването на оцелели и в преодоляване на щетите, предаде БГНЕС.\r\nБедствието е първата голяма криза, с която Болсонаро и неговото правителство се сблъскват след встъпването им в длъжност в началото на януари. Случилото се може да се окаже една от най-големите подобни трагедии в историята на Бразилия.  Скъсалата се язовирна стена е висока 86 метра и е построена преди 42 години. Тя е била в процес на извеждане от експлоатация, а наскоро е преминала тестове за структурна безопасност.", "date": "2019.01.28", "title": "Расте броят на жертвите след скъсване на на стена на хвостохранилище в Бразилия"}
{"url": "https://www.actualno.com/interest/panik-atakite-kakvo-gi-predizvikva-i-kak-da-se-preborim-news_718580.html", "text": "  Напоследък все повече хора страдат от т. нар. \"паник атаки\". Какво представляват те, как да реагираме и да преодолеем това ужасно преживяване ни съветва психологът Стела Семерджиева.     \"Това, което се случва по време на паник атака е активирането на един биологичен механизъм, който е наречен \"бий се или бягай\". Той представлява реакция на тялото срещу някаква заплаха, обяснява специалистът пред радио \"Фокус\" - Бургас . Според нея е възможно да има само някои от изброените симптоми, а не всичките в съвкупност.\r\n\"И съответно това е необходимо, за да се дефинира дали става въпрос за ограничен или за истински пристъп на паника\", каза още Семерджиева. По думите ѝ смисълът на този биологичен механизъм е да мобилизира огромно количество енергия в тялото, за да може да се случи адекватна реакция при някаква непосредствена заплаха за живота ни.   \"За да стане по-ясно, ще дам един пример на д-р Борн. Представете си, че карате кола и минавате през ж.п. прелез и точно когато вече сте върху релсите, автомобилът изгасва и виждате отсреща движещ се към вас влак, а той застрашително приближава. Тогава е напълно нормално да усетим прилив на адреналин, чувство на страх и този вътрешен импулс, който всъщност ни помага да избегнем тази ситуация, за да се спасим\", допълни специалистът. Тя обясни, че в тялото ще започнат да се случват множество реакции, като ускоряване на пулса, учестяване на дишането, стягане на мускулите и уточни, че това е необходимо, за да се осигури оцеляването на човек.  \"Именно този прилив на кръв към мускулите ни помага всъщност да побегнем. И цялата енергия на тялото е концентрирана към това бягство. Почти всеки човек може да си спомни поне за една ситуация в живота, в която е имал някаква подобна реакция, която всъщност го е спасила\", добави психологът.\r\nСпоред нея когато се случи ситуация, в която няма такива животозастрашаващи фактори, идващи отвън, умът започва да търси причината някъде вътре в човека и започва да си казва, че щом толкова зле се чувства, а наоколо няма нищо, което да го застрашава, то сигурно нещо в него не е наред. От което започва и катастрофалното интерпретиране на симптомите – задушаване, полудяване и т.н.\r\n\"Другият симптом може да бъде изтръпване на крайниците, имайки чувството, че може да припадне всеки един момент. И така за всеки един от телесните симптоми човек би могъл нещо да си внуши. И поставени всички тези симптоми съвкупно, човек може да си каже губя контрол, полудявам. И когато започне да мисли по този начин, той още повече засилва тези симптоми, увеличава това преживяване на страх и влиза в един омагьосан кръг\", каза още Семерджиева.    Тя обясни, че е важно да се знае, че    \"Паник атаките могат да се превърнат в паническо разстройство. За паническо разстройство говорим тогава, когато те започват да ни пречат на всекидневното функциониране и се налага да се лишим от много неща, от нормалния си ритъм на живот, за да се избягваме ситуации, които могат да предизвикат паника\", заяви психологът.\r\nПсихичните причини за паник атаките следва да се търсят много индивидуално в живота на конкретния човек. Причините могат да се търсят в невъзможността на човек успешно да прилага в поведението си двата биологични механизма – \"бий се\" или \"бягай\". Което означава да може да се заявява здраво и съответно да може осъзнато да бяга, да отстъпва, когато това е необходимо.\r\n\"Да се заявява здраво означава да може да казва категорично \"не\" или категорично \"да\", да знае какво иска и съответно да може да си го поиска. Да може осъзнато да отстъпва означава например да можеш да помолиш, да се извиниш, да признаеш грешката си и да приемеш спокойно една позиция на слабост, когато си слаб. Това, разбира се, много често е трудно в съвременното ни общество\", каза още психологът.\r\nСпоред нея често тази позиция на слабост е тълкувана като унижение.   \"Но тук не говорим за конкретния момент на паник атака, а принципно за живота на човек, когато тези поведенчески модели са били блокирани поради някаква причина било то възпитателна, морална или някаква друга\", заяви Семерджиева. По думите ѝ това положение започва да генерира огромно количество на енергия у човека, която се трупа. И се получава нещо като \"тенджерата под налягане\".    \"Това е много общо казано. Може да има множество отключващи фактори за паник атаките. Такива биха могли да бъдат страх от промяна, която в момента се случва при човека, лична загуба, преживян стрес по-рано и др.\", допълни специалистът. На въпроса увеличава ли се тази тенденция на поява на паник атаки при хората, тя отговори, че лично не е запозната с такова изследване и не разполага с такава статистика. \"Съвсем субективното ми мнение е по-скоро, че сега повече и по-свободно се говори за този проблем и е възможно това да създава усещане у хората, че има увеличаване на паник атаките. Но паник атаки е имало и преди, това не е нещо ново\", добави Семерджиева.\r\nИзползват се комбинирани методи, които служат за справяне с това състояние като различни видове релаксации, дихателни практики, прогресивна мускулна релаксация и десенсибилизация, което означава стимулиране или привикване към някой телесен симптом на паника в една по-защитена среда, когато човек е малко по-спокоен. Използват се и различни визуализации.\r\n\"Освен практикуването на тези техники е необходимо паралелно с това \", тези които е забравил и очаква да се разрешат от само себе си , т.е. необходимо е едно дълбоко вглеждане и цялостно пренареждане отвътре\", каза още Семерджиева.\r\nНа въпроса дали могат ли паник атаките да се лекуват с лекарства, тя отговори, че медикаментозното лечение и медикаментите, които са изписани от лекар, са необходими при много тежки прояви на психическо разстройство. Такива, които са съпроводени с ежедневни пристъпи, които не позволяват, както казах, нормалното функциониране на човека. \"Но лекарствата могат само да облекчат симптомите\", уточни психологът.\r\nПо думите й психологическите методи са тези, които дават възможност на човека да изследва дълбоките причини за това състояние и да открие поведенческите модели, които така да се каже го саботират и отключват това състояние.", "date": "2019.01.28", "title": "Паник атаките - какво ги предизвиква и как да се преборим"}
{"url": "https://www.actualno.com/varna/nov-stroej-po-chernomorieto-i-uverenija-che-vsichko-e-zakonno-video-news_718600.html", "text": "  Поредна серия по темата „нахални строежи по Черноморието” – този път в курорта „Св. св. Константин и Елена”.     За строежа сигнализира потребител във Facebook, на име Боян Георгиев. Той пусна и видеоклип на строеж, който според него е христоматиен пример за нагло строителство. Според главния архитект на Варна обаче няма проблем в строежа, височината е само 7,50 метра, като проектът е минал процедура повече от 10 години. Нямало нарушение нито на закона, нито пък се строи върху дюни.  Строежът сега е бил двуетажна сграда с хотелски функции. Прави се укрепване на брега, достъпът до плажа ще е абсолютно свободен за всички хора, които искат да дойдат в курорта, каза представителят на собственика на курорта Галина Николова пред Нова телевизия.  Архив ", "date": "2019.01.28", "title": "Нов строеж по Черноморието и уверения, че всичко е законно (ВИДЕО)"}
{"url": "https://www.actualno.com/chronicles/v-ruse-e-otkrito-visshe-tehnichesko-uchilishte-news_718024.html", "text": "  Русенският университет „Ангел Кънчев“ е висше училище в гр. Русе.     Той е приемник на Висшия институт по машиностроене, механизация и електрификация на селското стопанство (ВИММЕСС) в Русе, създаден на 12 ноември 1945 г., преименуван впоследствие на Висше техническо училище „Ангел Кънчев“ и преобразуван в университет на 21 юли 1995 г. Част от структурата на университета са филиалите му в Силистра, Разград и Видин. Обучаваните студенти през учебната 2016/2017 г. в редовно и задочно обучение са около 11 000 души.   През 2012 г. Русенският университет е акредитиран от Националната агенция за оценяване и акредитация за срок от 6 години с оценка 9,28, като образователният му капацитет е определен на 15 000 студенти.\r\nУниверситетската система за управление на качеството има издаден международен сертификат за съответствие с изискванията на стандарта ISO 9001:2000. Русенският университет е член на Асоциацията на европейските университети, както и на Конференцията на ректорите на университетите от дунавските страни.  ", "date": "2019.01.28", "title": "В Русе е открито Висше техническо училище"}
{"url": "https://www.actualno.com/society/nov-ekoprotest-pred-ministerskija-syvet-zaradi-chernomorieto-news_718588.html", "text": "  Днес, 28 януари, от 18:30 часа ще се състои протест пред Министерски съвет под мотото \"БУНТ в защита на природата\". Протестът се във Facebook заради няколкото поредни скандала със , за които има основателни съмнения, че сега са законни заради действия или бездействие на отговорни общински и държавни органи през годините. Ето и какъв призив е отправен за протеста:     \"Ние сме младите българи, на които им пука прекалено много за Морето, Планината, Бъдещето на България! Ние не сме обвързани с политически организации, заявяват организаторите на протеста. Протестираме срещу управляващите, които погубват, ощетяват, крадат безочливо! Същите тези, които ни принуждават да събираме пари за болни деца, социално слаби и т.н. Същите тези, заради които все повече българи бягат от България!\r\nИскаме:\r\n1. Абсолютна забрана за строителство върху защитени зони.  2. Пълно спиране на всички строежи и проекти по черноморието и планините, които се изпълняват в следствие на незаконосъобразни устройствени планове и разрешения за строеж\r\n3. Налагане на наказателна отговорност на всички длъжностни лица, които издават планове и разрешения за строеж в нарушение на закона.\r\n4. Незабавно изпълнение на всички ангажименти по Натура 2000 от държавата.       5. Отнемане на концесиите, с които се злоупотребява. Нови конкурси при пълно съобразяване на действащото законодателство и при изрични изисквания за устойчив туризъм.\r\n6. Незабавно възстановяване на унищожените природни дадености от незаконните строежи.\r\n7. Оставка на Нено Димов\r\nЧашата преля отдавна! Трябват действия спешни! Трябва да се разбунтуваме! Разпространявайте! За Природата! За България, която толкова обичаме!\"", "date": "2019.01.28", "title": "Нов екопротест пред Министерския съвет - заради Черноморието"}
{"url": "https://www.actualno.com/society/novini-ili-novini-kartinata-na-pechata-za-28-januari-news_718575.html", "text": "  Нова седмица, нов старт. Може и стар да е, но какъвто и да е – абе, старт, тръгвайте на работа или да си търсите работа!      Тъй като в България, разбира се, всички разбират от политика, футбол и шофират, сега темата е по третия въпрос. И критики, че предложенията за промени в Закона за движение по пътищата и разделянето му са лоши. Не можело да има по 30 км/ч в градовете, не било достатъчно половин година младите шофьори да карат мощни коли – трябвало да има кой да ги обучава да не са агресивни на пътя. Интересно инструкторите какво правят – само вземат пари и реват, че часовете са малко?   Медията твърди, че обвинената в пране на пари от КТБ Елена Йончева ще е водач на евролистата на БСП, а сегашният председател на ПЕС Сергей Станишев ще е чак трети, след Деница Златева. А от ГЕРБ вече си мислили, че Йончева ще наследи и Нинова. Ще поживеем, ще видим.\r\nДругата голяма новина от вестника е, че президентът Румен Радев отказа да преименува летище \"София\" на името на Желю Желев.     2000 лева глоба, ако посегнеш на полицай, пожарникар или на полицейска и пожарникарска собственост – това е предложено в поправки в Закона за МВР, които сега минават на обществено обсъждане. Става въпрос за случаи, които не се броят за престъпление, само че на нас не ни става ясно как физическо посегателство може да мине не за престъпление, а за нещо, заслужаващо само глоба!\r\nДруго интересно предложение – ако не изпълниш писмено разпореждане на „полицейски орган или орган на пожарната безопасност”, глоба от 200 до 2000 лева за физически лица и 500 до 5000 лева за юридически! Това всъщност се отнася само за предписания за противопожарна безопасност. Същият е размерът на глобите за неизпълнение на закона и за ръководители на полицейски и пожарни ведомства, а за маловажно нарушение можете да отнесете от 50 до 100 лева и имуществена санкция от 100 до 250 лева – само че какво ли точно е маловажно ... Няма как – когато някой каже нещо, което не се харесва на Пеевски, трябва да се включва отбраната. В случая става въпрос за Касим Дал, който чистосърдечно попита какво общо има „младия успял мъж” с идеята за създаване на ДПС и представяне плюс защита на правата на тези наши сънародници от турски произход, които комунистическият режим репресира жестоко през 80-те години на XX век. Пеевски се опълчи срещу корпоративни интереси, смело тръби вестника му – дали някой от списващите го си вярва?", "date": "2019.01.28", "title": "Новини или Novini - картината на печата за 28 януари"}
{"url": "https://www.actualno.com/sofia/metroto-v-sofija-praznuva-rojden-den-news_718587.html", "text": "  Днес, 28 януари, софийското празнува 21 години от пускането си в града. На този ден през 1998 година потегля първото влакче на столичната подземна железница по метро трасе с дължина 6,4 км и 5 станции в първия участък между станциите \"Сливница\" и \"Константин Величков\".     Историята на метрото обаче започва доста по-отдавна, припомня БГНЕС.   Строителството на първите 5 станции започва през 1979 г., когато е направена първата копка на станция „Вардар”. Месец след това стартира строителството на „Люлин”. Следват „Западен парк” и „Сливница” през 1980 и 1983 г. Последна с първа копка е „Константин Величков” през 1985 г. Строителството на метродепото започва през 1978 г. Изграждането на първите 5 станции отнема цели 19 години.\r\nПускането на Линия 2 с нови 11 станции става през 2012 г., което даде възможност да се намали двойно интервала на движение - от 6 на 3 минути в часовете пик по Линия 1. В момента тече изграждането на новата Линия 3 с подкрепата на Европейския фонд за регионално развитие и местно съфинансиране.  Около 90% от строителните дейности по изграждането на метростанцията от Линия 3 на столичното метро \"Бул.\"България\" са изпълнени. В момента се изпълняват довършителни работи. Метростанцията е разположена на кръстовището на бул. \"България\" и бул. \"Акад. Ив. Гешов\". Всички станции по този лъч ще бъдат обезопасени с предпазни прегради, за да се предотвратят инциденти в подземната железница. Изграждането на метролъча се изпълнява по ОП \"Транспорт и транспортна инфраструктура\".\r\nПредвижда се в края на март да започнат изпитания с метровлакове по новия релсов път в участъка \"Медицинска академия – \"Красно село\". В София вече пристигнаха и 13 от общо 20 нови влака, които ще се движат по третата линия на метрото.   В момента от Линия 3 се изграждат 12 км. До края на тази година ще бъдат пуснати първите 8 км от тях - от бул. \"Владимир Вазов\" през \"Оборище\", \"Орлов мост\", центъра, НДК, през \"Александровска болница\", бул. \"България\" до \"Красно село\".    През първата половина на 2020 г. ще бъде пуснато движението по втория етап – 4 км с 4 метростанции от кв. \"Красно село\" през ж.к. \"Овча купел\" до \"Околовръстния път\" при кв. \"Горна баня\", където ще може да се прави връзка с влаковете за Перник.", "date": "2019.01.28", "title": "Метрото в София празнува рожден ден"}
{"url": "https://www.actualno.com/politics/ministerstvo-na-otbranata-f-16-pobejdava-gripen-v-mnogo-otnoshenija-news_718561.html", "text": "  Американският F-16 превъзхожда шведския Gripen по много показатели. Това е основното заключение в становище на Министерство на отбраната във връзка с обществените консултации по проекторешението на правителството за стартиране на преговори със САЩ за закупуване на ескадрила от нов тип изтребили за родните ВВС, което бе и огласено от \"Монитор\".     В отговор на граждански въпрос за защо България предпочита F-16, а не например към Gripen, от силовото ведомство твърдят, че комисията, която оценяваше офертите за модернизиране на ВВС, която все още разчита на старите руски МиГ-ове и отличи като фаворит предложението на САЩ за заводски F-16 от най-новото поколение Block 70 пред тези на Швеция и Италия за самолети Gripen и Eurofighter, не си е позволила никакви интерпретации по отношение на оперативните способности на машините извън подадените данни, за да бъде максимално обективна в изводите си. В същото време спецификата на американското законодателство за международни военни продажби не позволявала предоставянето на пълната информация за предлагания от САЩ самолет на този етап от процедурата, подчертават от МО в изготвената във връзка с обществените консултации справка, която е публикувана на сайта на ведомството. Въпреки това с оглед на публичната информация, предоставяна например от специализирани и неутрални издания, не било трудно да се съпоставят F-16 и Gripen.   Дори сравнен с по-старата версия на F-16 Block 50, Gripen губи по основни оперативни показатели като боен радиус, натоварване на въоръжение, време за работа в района на мисията и много други подчертават от военното министерство, пропускайки да отбележат например, че и при ресурса ситуацията е подобна, като съотношението е 12 000 срещу 8000 часа във въздуха в полза на американските машини. По отношение на цената пък от министерството уточняват, че за Block 70 тя е обосновано по-висока, тъй като в него са вложени супермодерни системи, разработени за изтребители от 5-о поколение като F-35 и правят този модел най-съвременния от своя клас на 4-то поколение, както и че за разлика от шведската оферта към самолетите е включено т.нар. специално оборудване и въоръжение-Government Furniture Equipment (GFE). Ако и към шведските самолети се прибавели тези екстри, цената им щяла да надвиши значително заложения първоначално съгласно проекта за модернизиране на ВВС бюджет от 1,8 млрд. лв., което на практика означава, че в шведската оферта по начало е заложено оскъпяване на машините.\r\nОт коментар на вицепремиера и военен министър Красимир Каракачанов по темата пък вече стана ясно, че офертата на САЩ, която страната ни ще опита да оптимизира в преговорите с Белия дом и така за разлика от шведската цената даже дори да намалее, е за около 300 млн. лв. отгоре. По отношение на евентуалното плащане на „неустойки“ вследствие на липсата на изчерпателна информация за финансовите параметри в офертата на САЩ и необходимостта от допълнителни екстри към самолетите пък, от МО потвърждават изказаното в позицията на компанията производител Lockheed Martin, според която с включването на пълния пакет от обслужване и въоръжение в офертата на практика се избягва риска от допълнителни разходи и проблеми с допълнителното осигуряване на въоръжение от трета страна.  „Наличието на неясноти и несподелена информация по параметрите на придобиване е логическата предпоставка, която направи процеса на оценка и вземане на решение по избор на изпълнител на проекта невъзможен и предопредели решението за промяна на подхода за реализацията му. Това е една от основните причини да се предложи на министър-председателя да създаде организация и преговорен екип за изготвяне на проект на международен договор и провеждане на преговори с правителството на САЩ за придобиване на нов тип боен самолет. Единствено в предложението на САЩ е включен пълният пакет на т.нар. GFE, което ще игнорира зависимостта на изпълнение на проекта от трета страна“, посочват от МО. От ведомството са категорични също така, че избора на новите изтребители е стратегически за страната ни. „Изборът на нов боен самолет не е едноличен акт, било на министър на отбраната, премиер или президент.", "date": "2019.01.28", "title": "Министерство на отбраната: F-16 побеждава Gripen в много отношения"}
{"url": "https://www.actualno.com/society/pak-se-borim-s-vojnata-po-pytishtata-s-po-visoki-globi-news_718567.html", "text": "  Предложенията, касаещи разделянето на на три отделни закона ( от тях ще засяга самото движение, – шофьорите, а – превозните средства), изкристализират все повече. Идеята за делението е доста стара, но вече по нея работи работна група и скоро се очаква да се стигне до дебат в парламента.     Драстично се предвижда да скочи глобата за неправоспособни шофьори – 600 лева. Това се отнася както за тези, които нямат книжки, така и за хора с отнети временно свидетелства. В момента санкцията е от 100 до 300 лева. По-висока санкция ще има за преминаване на червен светофар – тя се повишава от 100 на 150 лева. Също с толкова ще се глобява шофьор, ако не даде предимство на велосипедист при преминаването на велосипедна пътека, пише в. \" \".   С 500 лева пък ще се наказва собственик или вписаният в свидетелството за регистрация ползвател, който предоставя управлението на автомобила си на лице, употребило алкохол или наркотици. В настоящия закон глобата също варира между 100 и 300 лева. Санкция от 300 лв. се предвижда за управление на МПС с обявена за изгубена, открадната или с изтекла давност шофьорска книжка.\r\nВ проектозакона е предвидена глоба от 20 лева за шофьори, които превишават скоростта с до 10 км/ч. В момента наказанието се прилага за превишаване с 10 и повече км/ч. Това означава, че занапред ще могат да глобят и за над 5 км над разрешената скорост, въпреки че има допустима грешка при техниката за контрол, която е в рамките на около 2-3 км.  Всички тези предложения предизвикаха критики от известни експерти, подвизаващи се по телевизионните студия. Йонко Иванов, председател на Съюза на преподавателите по автомото подготовка е категоричен, че . Пред БНТ той попита и защо има предложение за забрана за млади шофьори да карат коли над 67 конски сили за половин година, а не се мисли за по-добро обучение. Христо Радков от Българското обединение на шофьорите подкрепи колегата си и попита къде и каква е статистиката, обуславяща такава забрана, а бившият началник на КАТ Алекси Стратиев подчерта за пореден път, че в България няма как и кой да събира глоби. .\r\nПроверка на в за Закона за движение по пътищата показа, че в чл. 216 пише следното: за длъжностно лице, което не е взело своевременно мерки за отстраняване или обозначаване по установения начин на препятствие на пътя или неизправност; което нареди да се ремонтира път или да се постави съоръжение или препятствие по него, без да е взел мерки за осигуряване на безопасността на движението; което промени въведената организация на движение без разрешение на управляващия пътя и без съгласуване с МВР. Глобата се налага и ако не се следи за \"състоянието на пътя, пътните принадлежности и пътната маркировка\", след като писмено има такива указания към съответното длъжностно лице.        Промени ще има в теоретичния изпит за кандидат-шофьорите. Той ще се състои от решаване на тест за проверка на знанията за управление на МПС и проверка на възприятията и поведението на водача чрез интерактивни видеоклипове. Практическият изпит пък ще се провежда на учебна площадка, както и по пътища, отворени за обществено ползване, във и извън населените места.\r\nЛице, което е загубило правоспособност да управлява МПС, ще се допуска до обучение за възстановяване на правоспособност не по-рано от 12 месеца от датата, на която е върнато или отнето свидетелството и след провеждане на лекционно обучение за безопасността на движението по пътищата в структурите на МВР.", "date": "2019.01.28", "title": "Пак се борим с войната по пътищата с по-високи глоби"}
{"url": "https://www.actualno.com/europe/pojavi-se-opozicija-na-jyltite-jiletki-news_718585.html", "text": "  Демонстрация на ново обществено движение - \"червени шалчета\", което се обяви против методите на \" \" събра 10 500 души в Париж, предаде БГНЕС.     Де факто демонстрацията подкрепи френското правителство, като повече от 27 000 французи са заявили подкрепата си за новото движение в полза на стабилността в страната и обществото чрез Facebook, предаде БГНЕС.   Над колоната, преминаваща през източната част на Париж от Националния площад до Площада на Републиката, беше издигнат лозунгът \"Спрете насилието в страната!\" и се развяваха флаговете на Франция и Европейския съюз. Някои протестиращите се появиха в наметала с надписи \"Обичам нашата Република\", закупени от организаторите чрез интернет. Много от участниците носеха червени дрехи - якета, шапки, шалове.\r\nЗа разлика от парижките акции на \"жълтите жилетки\", в които участват най-вече млади мъже, \"червените шалчета\" бяха представени от хора в средна и по-висока възраст. По време на марша протестиращите многократно изпяха националния химн. Те скандираха: \"Искаме демокрация!\" и \"Да – на демокрацията, не – на революцията!\".  \"Нашата проява е призив към мълчаливото мнозинство, към онези хора, които са принудени да се крият в домовете си всяка събота поради случващото се в страната,\" каза за радио \"Франс енфо\" инициаторът на движението Лоран Сулие - инженер от Тулуза. Неговият заместник Тео Пулар подчерта в интервю за телевизионния канал \"Бе Еф Ем\", че акцията е насочена към \"защита на републиканските ценности и институции в страната, които са атакувани вече два месеца\".\r\n\"И не толкова от \"жълтите жилетки\", а от екстремистите от крайно десните и крайно левите групи\", отбеляза той. В същото време Пулар призова френските граждани да \"поддържат единен диалог\", а самите \"жълти жилетки\" да \"напуснат улиците и да се присъединят към обсъждането на проблемите\".   \"Страната се нуждае от мир. Време е да се сложи край на проявите на насилие при демонстрациите на\" жълтите жилетки \", които сме принудени да гледаме всяка събота\", каза Силвен Меяр, депутат от управляващата Републиканска партия.    На площад на Бастилията, където приключи проявата, \"жълти жилетки“ се събраха на високото стълбище, водещо към сградата на Операта. Те всячески оскърбяваха демонстрантите от редиците на \"червените шалчета\", но полицейските сили успяха да предотвратят сблъсъка на представители на двата лагера.", "date": "2019.01.28", "title": "Появи се опозиция на \"жълтите жилетки\""}
{"url": "https://www.actualno.com/cite/tova-daje-ne-e-politicheska-represija-tova-e-banditska-razprava-news_718606.html", "text": "  Това смята депутатът от БСП Елена Йончева по отношение на отправеното ѝ официално обвинение за пране на пари.     Припомняме, че срещу Йончева е, че като управител на фирма \"Офроуд\" тя е помогнала 333   000 евро от КТБ да се преобразуват в лично имущество т.е. това е   длъжностно присвояване. \"Офроуд\" е учредена съвместно от друга фирма на   Йончева – \"Авторска телевизия”, заедно с офшорката \"Далий Трейдинг   Лимитид\". Според прокуратурата, в решенията на управителните органи на   двете търговски дружества е посочен размерът на капитала на \"Офроуд\" –   10 000 лева и начинът на разпределение на дружествените дялове – по   равно, по 5 000 лева за всяка от компаниите \"Авторска телевизия\" и   \"Далий Трейдинг Лимитид\". \"Далий Трейдинг Лимитид\" се е задължила срещу   записаните 50 дружествени дяла от капитала на \"Офроуд\" ООД да извърши   парична вноска в размер 5 000 лева. Поела е и задължение да направи и   парична вноска в размер на 310 000 /триста и десет хиляди/ лева, които   да бъдат отнесени във фонд \"Резервен\". На основание чл. 134 и сл. от   Търговския закон, \"Далий Трейдинг Лимитид\" се е задължило след   учредяване на \"Офроуд\" ООД в Търговския регистър на РБългария да направи   и допълнителна парична вноска в \"Офроуд\" ООД в размер на 250 000 евро   или тяхната левова равностойност в срок от 1 година, при годишна лихва 5   %.   ", "date": "2019.01.28", "title": "Това даже не е политическа репресия – това е бандитска разправа"}
{"url": "https://www.actualno.com/europe/rusija-zategna-kontrola-nad-gazprom-news_718591.html", "text": "  Руското правителството реши да затегне контрола върху капиталовите разходи на държавните мрежови компании и разчита да \"заработи пари\" вследствие на това, предаде \"Ведомости\".     Според информацията руската изпълнителна власт само ще одобрява техните инвестиционни програми. Решението за разработване на такъв законопроект е било взето на среща с премиера Дмитрий Медведев, пише БГНЕС. След това, според него, ще бъдат определени подходите за изчисляване на дивидентите на тези компании.   Например правителството ще определя тарифите на \"Руски железници\", на капацитета на добив и износ газ от \"Газпром\", на петрол и петролни продукти от \"Транснефт\", на пренос на електроенергия през мрежите на \"Россети\" (определяйки цените на Федералната антимонополна служба).\r\nПредставители на държавата са в управителните съвети на тези компании, но досега правителството одобряваше само инвестиционните програми на \"Руски железници\" и \"Россети\".  ", "date": "2019.01.28", "title": "Русия затегна контрола над \"Газпром\""}
{"url": "https://www.actualno.com/society/predlojenie-biesh-policaj-no-bez-tova-da-e-prestyplenie-2000-leva-globa-news_718571.html", "text": "  2000 лева глоба, ако посегнеш на полицай, пожарникар или на полицейска и пожарникарска собственост – това е предложено в поправки в Закона за МВР, които сега минават на обществено обсъждане.     Става въпрос за случаи, които не се броят за престъпление. Не е уточнено изрично какво не се брои за престъпление, но в мотивите пише, че досега в закона само се упоменава неприкосновеността на полицаите и пожарникарите, без да се посочва какви санкции следват, ако тази неприкосновеност бъде нарушена. Изрично в хипотезата \"нарушаване на физическа неприкосновеност\" е включено и нападение с \"предмет\".   Друго интересно предложение – ако не изпълниш писмено разпореждане на \"полицейски орган или орган на пожарната безопасност\", глоба от 200 до 2000 лева за физически лица и 500 до 5000 лева за юридически! Това всъщност се отнася само за предписания за противопожарна безопасност. Същият е размерът на глобите за неизпълнение на закона и за ръководители на полицейски и пожарни ведомства, а за маловажно нарушение можете да отнесете от 50 до 100 лева и имуществена санкция от 100 до 250 лева.\r\nИ отново - мотивите за вписване на тези глоби е, че досега на юридически лица такива глоби не са налагани - само на физически. Интересно е дали ще има глоба за едно и също нарушение и за физическо, и за юридическо лице - например за липса на пожарогасители да се налага такава санкция както на дадена фирма-собственик на дадена сграда, така и на ръководителя на компанията?  ", "date": "2019.01.28", "title": "Предложение: Биеш полицай, но без това да е престъпление - 2000 лева глоба"}
{"url": "https://www.actualno.com/america/trymp-vdigna-ogranichenijata-vyrhu-kompanii-na-deripaska-news_718590.html", "text": "  Администрацията на американския президент Доналд Тръмп премахна санкциите срещу три компании, свързани с руския олигарх - един от считаните за най-приближени до , предаде БГНЕС.     Ограниченията за алуминиевия гигант US Rusal, En+ Group и JSCEuroSibEnergo бяха отменени, след като Дерипаска отстъпи контрола върху управлението им. Олигархът е свързан с разследването за предполагаема намеса на Русия в американските избори, а демократите искат санкциите да не падат. Но Министерството на финансите на САЩ каза, че ограниченията върху самия олигарх остават в сила.   Компаниите бяха включени в черния списък през април миналата година, когато администрацията на Тръмп се насочи към хора и предприятия, за които се твърди, че са се възнаградени от руската държава за извършване на \"зловредни дейности\" по целия свят. Това включва и предполагаемата намеса на Русия в президентските избори в САЩ през 2016 година, както и международни кибератаки.\r\nПо-рано този месец републиканците в американския Сенат блокираха усилията за продължение санкциите срещу \"Русал\", втората по големина алуминиева фирма в света и други компании, свързани с Дерипаска. Те и администрацията на Тръмп твърдят, че ограниченията могат да окажат влияние върху световната алуминиева индустрия. Те също така заявиха, че Дерипаска е намалил дела си във фирмите, за да не ги контролира повече - знак, че санкциите работят.  ", "date": "2019.01.28", "title": "Тръмп вдигна ограниченията върху компании на Дерипаска"}
{"url": "https://www.actualno.com/society/zalovenite-nelegalno-vlezli-v-bylgarija-ne-namaljavat-osobeno-news_718592.html", "text": "  2851 души без легални документи са заловени на българска територия през 2018 година. Това сочи статистиката на МВР и на Държавната агенция по бежанците (ДАБ). Това е съвсем малко намаление - през 2017 година са хванати 2989 души.     През последните два месеца от годината хванатите от полицията са почти  700 души: 555 през ноември и 121 през декември. Значителна част от тях -  509, са хванати чак след като са влезли в страната т.е. минали са  оградата по границата с Турция. През октомври задържаните са 258 души, през септември - 464, като основно са влезли през Турция, тоест преодолели са оградата.   \"Най-големият проблем за Европа, а в България да сте чули да се говори за миграция? Ние решихме въпроса!\" - тези думи на премиера Бойко Борисов от Националната работна среща на ГЕРБ преди седмица са цитирани от в. \" \" в ироничен стил заради статистиката, като медията използва следните думи по адрес на Борисов - \"тупа се в гърдите\".\r\nСъщевременно през декември от бежанските центрове у нас са си тръгнали и очевидно са минали границата 348 души. Пикът е през октомври - 438 души, са излезли незабелязано от страната. Поради тази причина домовете на дирекция \"Миграция\" на МВР и бежанските общежития са полупразни - запълненият им капацитет е едва стига 30%.  Тенденцията на бягствата от лагерите за мигранти у нас е трайна и това личи и от статистиката на Агенцията за бежанците. Там дори има публикувано обявление, с което се уведомява г-жа Шуайбах Муса Мохамад Сабри, че ѝ се прекратява производството за статут, тъй като е напуснала лагера в Харманли. Според статистиката на Агенцията за бежанците прекратените производства през 2018 г. са 860, но според данните на МВР самоволно напусналите бежанските центрове и най-вероятно избягали от страната са 2139.\r\nВ същото време липсва информация за осъдени трафиканти. Продължават да липсват и разкрития за вземане на подкупи от гранични полицаи. Най-прясната новина за осъден каналджия дойде миналата седмица от Франция - там беше заловен и вкаран в затвора за 2 години 30-годишен българин, който прекарвал виетнамци с микробуса си. През май и Гърция осъди български трафикант - на цели 17 години затвор.   През изминалата година най-голям според МВР е напливът на граждани на Афганистан, Ирак и Сирия. Общо 2535 души са подали молба за закрила - от тях 730 са получили статут, на 1363 е отказано. Полицията отчита, че през 2018 г. е извела от страната 894-ма чужденци, които не са получили право да пребивават у нас. От тях 332-ма са върнати принудително, 358 са напуснали доброволно страната със собствени средства. Най-голям е броят на иракчаните.    ", "date": "2019.01.28", "title": "Заловените нелегално влезли в България не намаляват особено"}
{"url": "https://www.actualno.com/goodnews/200-bylgarski-knigi-za-decata-v-london-tyrsjat-roditeli-news_718598.html", "text": "  \"Българските училища тук са платени, за тях това е бизнес, не кауза...!\" С тези думи започна разказа си пред екипа на млада майка - българка, живееща със семейството си в Обединеното кралство.       Тя обяснява, че в Англия има много места, на които се продават български , но те изчезват мигновено. \"Всички купуваме от България, но за мен те никога не са достатъчно! Просто не можах да го преживея този факт. На всичките ми приятелки в България съм купувала книги за подарък, а за своите собствени деца нямам възможност.\", разказва емоционално майката. Целта е книгите да бъдат събрани на едно и да се ползват на разменни начала. Библиотеката ще бъде разположена в Източен Лондон - най-гъсто населената с българи част на града.    Няма ограничение, относно възрастова граница или жанр на книгите, които ще бъдат дарени. Единственото изискване е да са запазени, нови или внимателно употребявани.   Набират се детски творби на български език, енциклопедии, помагала за четене, приказки, комикси, стихосбирки, четива за бебета и други. Първите предоставени благотворително произведения вече са при организаторите. Точният им брой засега не е ясен.\r\nИнтересен е и моментът с въпроса как творбите ще достигнат до Лондон. Nonna LyuNedy е потърсила подкрепа чрез група за взаимопомощ в социалната мрежа. Обявила е, че й е необходим безплатен транспорт до Англия, за да пренесе книгите. След два дни на затишие, непозната жена й отговорила, че е намерила транспорт и й изпратила телефона на собственик на транспортна фирма. Мъжът откликнал на идеята с отворени обятия и дори предложил да закара до Англия книги от всички градове, в които фирмата му има офиси.\r\nТака се стигнало и до последната част от мисията - да бъдат разкрити пунктове в цялата страна. В Асеновград книги могат да бъдат дарени в магазина за мелене на кафе до автогарата (отговорник - Мариана) и във фризьорския салон в Търговския център в града (отговорник - Марияна). Останалите пунктове могат да бъдат открити в страницата на събитието във Фейсбук.     ", "date": "2019.01.28", "title": "200 български книги за децата в Лондон, търсят родители"}
{"url": "https://www.actualno.com/healthy/250-speshni-lekari-sa-nujni-na-dyrjavata-news_718578.html", "text": "  Над 250 незаети места за лекари има в центровете за спешна помощ в страната и техните филиали. На практика те работят с наполовина по-малко медици, отколкото е необходимо, установи репортерска проверка на „Монитор“.     От дефицита не е пощадена и столицата. „В столицата липсват хора за 66 екипа. За град с тези мащаби те трябва да бъдат 80, но сформираме между 12 и 14“, каза говорителят на ЦСМП за София – град и област Катя Сунгарска.   32 са лекарите в центъра в Добрич, като работещите там са общо 184 човека. Те отговарят и за филиалите в Балчик, Каварна, Тервел, Шабла и Генерал Тошево. „Свободните места за доктори са 10“, поясни шефът на ЦСМП в Добрич д-р Огнян Господинов. По думите му натовареността на професията е причина за незаетите щатове. Само през 2018-а там са назначени 20 новодипломирани медици от Медицинския университет във Варна. От тях обаче вече са започнали да напускат заради неблагоприятните условия на труд. Младите доктори се задържат около година. Според шефа на ЦСМП Добрич по-голям проблем от незаетите щатове е текучеството.\r\nШефът на ЦСМП във Варна д-р Мая Рашева също смята, че текучеството на кадри създава сериозни трудности. Там също назначават млади лекари всяка година, но те се задържат за кратко. В спешния център на областта работят предимно пенсионери.  “Към настоящия момент имаме недостиг от 10 лекари, но при положение, че по щат са 126, успяваме да преодолеем липсата им. Това са горе-долу лекарите за екип и половина. Те са около 15 лекари и още толкова медсестри. Общо около 30 души, на които продължаваме да разчитаме”, коментира д-р Рашева.\r\nПроучване на кадровия състав в спешния център във Варна с филиалите му в областта показва, че повечето от медиците са в зряла и пенсионна възраст, като в общините Вълчидол, Дългопол и Провадия филиалите се обслужват само от пенсионери поради липсата на желаещи да работят в по-отдалечените райони. Д-р Рашева обясни още, че звеното не може да си позволи да освобождава хора пред пенсия, тъй като ще изпадне в криза за специалисти. 22 са екипите на територията на областта, които обслужват население от близо половин милион души. Извън Варна има 9 филиала, като в Девня, Провадия и Долни чифлик работят по 2 спешни екипа, а в останалите малки общини са по един. В Бяла е най-новият филиал, където има недостиг на щат и в определени моменти, след повикване на адрес, се налага да затворят центъра и да изпълнят визитата, а тези, които са се насочили със здравословни оплаквания към филиала, ги изчакат да се върнат.   Сега млад лекар започва работа във варненския спешен център със стартова заплата от 1236 лева, фелдшер – с 951 лв. и медсестра – с 866 лв.    В Търговище към момента има необходимост от петима лекари, разказа директорът на ЦСМП в града д-р Янка Андреева. Общият брой на работещите медици и обслужващ персонал е 121 души. „Независимо, че заплатите се индексират и в последно време хората получават добри пари, няма много желаещи да работят при нас, тъй като графиците са натоварени, а работата е отговорна“, коментира още д-р Андреева.", "date": "2019.01.28", "title": "250 спешни лекари са нужни на държавата"}
{"url": "https://www.actualno.com/goodnews/aleja-na-kirilicata-v-plovdiv-prikanva-da-pishem-na-bylgarski-news_718601.html", "text": "  Алея на създават в Пловдив. Идеята възникнала през лятото на миналата година по време на провеждането на една от творческите работилници на Национално сдружение за социално сътрудничество и партньорство (неправителствена организация от Куклен), която се е реализирала по проект, финансиран от Агенцията за хора с увреждания.     Самите участници тогава са предложили да направят нещо значимо, което да остане за поколенията. , споделиха те. Хората с увреждания, участващи в проекта, още тогава предложили да бъде създаден парк с букви на кирилица, който да подарят на Пловдив, с оглед на това, че вече градът е Европейска столица на културата. Така, Вили Маринова - председател на сдружението - се заела със задачата да търси програми, чрез които може да се финансира тази идея.   Оказало се, че ОФ Пловдив 2019 са отворили схема \"Малки проекти\" и тя била доста подходяща за инициативата на кукленци. Финансирането е на стойност близо 9 000 лева, като подкрепата, която сдружението ще получи, е в размер на 6 000 лева. Останала част от сумата е собствен принос. Те ще бъдат изработени от дърво (еко материал). Хората с увреждания, които участват в проекта, ще оцветят всяка една буква и заедно с доброволци от сдружението ще ги поставят на определена от Район Южен алея. , каза за председателят на неправителствената организация - Вили Маринова.  ", "date": "2019.01.28", "title": "Алея на кирилицата в Пловдив приканва да пишем на български"}
{"url": "https://www.actualno.com/curious/sedmichen-luboven-horoskop-za-28-januari-1-fevruari-news_718637.html", "text": "        През тази седмица трябва да бъдете отворени за любовта и всичко, което тя ми може да ви предложи. Приемете, че тя има други форми и проявления, извън вашите възприятия. Телците ще бъдат доста раздвоени в сексуално отношение. В главата им се въртят стотици сценарии и фантазии, а в действителност либидото им е с отрицателна температура. Може би е време за чаша хубаво вино!      Близнаците ще изпитат разочарование в любовен план. За щастие, няма да бъде свързано с предателство или изневяра, но не е изключено да разберете, че половинката не вярва във вашите цели и мечти и най-вече в осъществяването им.     Дайте си сметка какво точно търсите в любовта. Може би очаквате нещо, което е на практика невъзможно или пък партньорът изобщо не подозира за желанията ви. ", "date": "2019.01.28", "title": "Седмичен любовен хороскоп за 28 януари - 1 февруари"}
{"url": "https://www.actualno.com/society/bivsh-direktor-v-olineza-hristo-krystev-prisvoi-zavoda-narushavajki-4-zakona-news_718641.html", "text": "   В редакционната поща на  получихме писмо от Красимир Генов - бивш икономически директор на завода „Олинеза“. В него той твърди, че сегашният собственик на компанията Христо Кръстев е извършил поредица от нерегламентирани действия, чрез които е „превзел“ цялата собственост на „Олинеза“ по „незаконен“ начин, \"възползвайки се от служебното си положение.\"       Публикуваме писмото на Красимир Генов без редакторска намеса: \"Господа журналисти,  Пише ви Красимир Генов, бивш икономически директор на завода „Олинеза“, един от най-известните и утвърдени производители на майонеза, лютеници, горчица и сосове. До лятото на 2015 г. бях член член на борда на директорите на \"Партньори\" АД, по това време най-големият мажоритарен собственик в \"Олинеза\" ООД.\r\nОбръщам се към вас, защото в последно време човек трудно може да се отърси от усещането, че живеем в паралелни светове, далеч от реалността и истинските факти от живота. Живеем във времена, когато човек може да си изгради фалшив публичен образ, който е далеч от истината в очите на десетки хора, които отблизо познават действията на някого.\r\nНа 14 януари новият сезон на предаването „Шеф под прикритие“ по Нова телевизия тръгна с епизод за „превъплъщението“ на собственика на „Олинеза“ Христо Кръстев, който се дегизира с коса и мустаци, за да „слезе при работниците си“ и да види на практика какво се случва в предприятието му. Накрая награди с почивки в Европа, Гърция и Италия участниците в тв предаването и дори обеща пълна подкрепа за лечението на едно от децата на служителките си.     Христо Кръстев, дегизиран, в предаването \"Шеф под прикритие\" Останах потресен от наглостта, с която един човек се опитва да „излъска“ публичния си образ и да се облече в одеждите на бял и добър собственик на „Олинеза“. Защото каквито и премени на благонравна овчица да надене един кръвожаден вълк, той винаги ще си остане в очите ми измамник, който не се посвени да открадне от съдружниците си завода с поредица от фалшиви събрания на акционерите, фалшиви прехвърляния на дялове, имущество и търговски марки за десетки милиони лева.\r\nЗащото истината е прекалено далеч от това, което Христо Кръстев иска да изгради за себе си като публичен образ.\r\nХристо Кръстев в момента е подсъдим за измами, документни престъпления, злоупотреба със служебно положение за милиони левове, като само по едно от обвиненията срещу него го грози затвор до 30 години. С поредица от действия той успя да намали дела ми в „Партньори“ АД, който беше мажоритарен собственик в „Олинеза“ от близо 50 на сто на 2,02 на сто. На практика Христо Кръстев влезе в братоубийствена битка срещу останалите акционери в завода, което доведе до драстични спадове в обемите продажби на завода. Измамите през 2015 г. са само продължение на криминалната дейност на Христо Кръстев, чийто полицейско досие започва от 1998 г., когато той и Станимир Жарков са обвиняеми за побой на 12 работници от завода. По-късно Иван Янков, който е обвиняем и по измамите от 2015 г., е обвиняем за взрива от 23 април 1998 г., когато в \"Олинеза\" избухва цистерна и умират двама души.   Историята на „Олинеза“ тръгва през 1994 г. Александър Найденов привлича в екипа на дружеството Христо Кръстев - като обикновен наемен работник, който да движи производствените процеси. С времето Кръстев става съсобственик в \"Олинеза\", а през 2015 г. държи 40 на сто от акциите й заедно с други съдружници чрез \"Партньори\" АД. Основателят на фабриката Александър Найденов притежава 60 на сто чрез \"КИЛТ\" АД.\r\nНо през лятото на 2015 г. Кръстев, на когото по-рано са му подали пръст, иска да отхапе цялата ръка и иска цялата власт и фактически узурпира дяловете на съдружника си Александър Найденов и на останалите акционери.\r\nБез емоции ще се опитам фактологично да разкажа престъпленията, които извърши Христо Кръстев, така както са описани в обвинителния акт на Софийска градска прокуратура от 17 юли 2018 г.\r\nЕдно от ключовите действия по превземането на завода „Олинеза“е фалшиво общо събрание проведено уж на 14 август 2015 г. На него Христо Кръстев и Иван Янков взимат решение за изключване на \"КИЛТ\" АД на Александър Найденов като съдружник и пускат искане за действия спрямо Найденов по чл. 145 от Търговския закон - т.е. да отговаря с имуществото си за вреди, причинени на дружеството, като основанието за това е залог на търговските марки въз основа на договора с дружеството \"Аносеп\". От записите на охранителните камери става ясно, че заседание не е имало. Около 8 ч за няколко минути Кръстев и Янков са заседавали в зала, охранявана от хора, които не допускат никого вътре.\r\nОще същия ден започва криминалното източване на сметките на „Олинеза“ от Иван Кръстев. На 17 август той превежда 180 000 лв. на свързаната с него фирма „Кокони“ ООД с основание за плащане по договор от 14 август и фактура без да има реална доставка на стоки и услуги. Същия ден превежда още 185 000 лв. на свързаната с него фирма „Хриси 99“ ЕАД, собственост на майка му, по договор от 14 август и без фактура. На 18 август превежда още 300 000 лв. отново по договор и без доставка. На 28 септември прави особен залог в полза на „Хриси 99“ ЕАД на финансови средства и вещи на обща стойност  2 922 434 лв. Парите са 2 385 000 лв., а цялото офис оборудване и производствени съоръжения са за 537 434 лв. по амортизационна стойност.\r\nСледват поредица от неизгодни сделки с цел източване на завода на обща стойност 26 119 618 лв. На 20 септември Кръстев заедно с Иван Янков, изпълнителен директор на завода продават общо 29 броя търговски марки и 6 броя промишлен дизайн на „Тритон“ ООД за сумата от едва 170 000 лв. при пазарна стойност на същите от 24 987 000 лв. След това на 15 октомври продава 8 имота на дружеството на  от 1 200 00 лв. при пазарна цена от  1 509 200 лв. На 8 декември с подписа на Иван Янков, но подбуден от Христо Кръстев са продадени още 15 имота, собственост на „Партньори“ АД. Купувач е „Олинеза Премиум“, представлявано от Иван Кръстев. Продажбата е за 548 588 в. при пазарна оценка 1 542 006 лв.\r\nВ обвинителния акт подробно са записани проведените от Христо Кръстев, Иван Янков и майка му Лилия Христова поредица от фалшиви общи събрания на акционерите на „Партньори“ АД – общо 6 в периода от 7 октомври 2014 г. до 31 декември 2015 г. С тях е увеличен капитала на „Партньори“ АД от 77 240 лв. на  1 724 000 лв. с апорт на 5 недвижими имота като се издават 1647 250 поименни акции с право на глас с номинал 1 лев. Така Христо Кръстев получава без правно основание 47,963 на сто от собствеността на Красимир Генов, равняващо се на  1 021 718 лв. от неразпределен дивидент в „Партньори“ АД и 739 599 лв. от недвижимо имущество, собственост на „Партньори“ АД, както и 28 на сто от дяловете на Красимир Генов в „Олинеза“ ООД, равняващо се на 7 958 576 лв. от стойността на „Олинеза“ като предприятие и 3 592 996 лв. приходи от съучастия. Освен това е придобил и 28 на сто от дяловото участие на Красимир Генов в „Партньори 2011“ АД на стойност 345 337 лв. Всички тези незаконни действия по прехвърляния на дялове ми носят вреда на обща стойност 13 658 226 лв., според обвинителния акт на СГП.\r\nПоследното обвинение срещу Христо Кръстев е неплащането на данъчни задължения в особено големи размери – за 47 000 лв. отново с ползването на документ с невярно съдържание в годишната си декларация от 2015 г. Той не е декларирал приходи за 487 000 лв. и разходи за 15 000 лв.\r\nХристо Кръстев е подсъдим по 4 члена на Наказателния кодекс – чл. 212 за използване на документи с невярно съдържание, чл. 203 за длъжностно присвояване в особено големи размери, представляващо особено тежък случай, при което лишаването от свобода е до 30 години, чл. 220 за сключени неизгодни сделки и чл. 255 за укриване на данъци.\r\nСъдебното преследване в Софийски градски съд вече започна. Заедно с Христо Кръстев подсъдими по делото са изпълнителният директор на „Олинеза“ Иван Янков и майка му Лилия Христова. Надявам българското правосъдие да се справи с предизвикателството и да постанови справедлива присъда за криминалните деяния на Христо Кръстев и двамата му съучастници.\r\nОбщественият ракурс на моята болка е продиктуван от това, че не е нормално човек, който е извършил толкова много зло на съдружниците си и предприятието, в което си вади хляба, да се представя като миловиден човек, който е готов да отдели от залъка си, за да види работниците си усмихнати. Защото това драстично контрастира с методите му на действие и поведение в действителността.\r\nБлагодаря ви за отделеното време да споделите моята болка. Надявам се изразите своята активна гражданска позиция като журналисти и да разкажете този житейски сюжет, като така открехнете вратата на обществото за дълго чаканата и бленувана Истина в живота ни.\r\nИзпращам ви страница от обвинителния акт на Софийска градска прокуратура, за да запознаете документално с деянията на Христо Кръстев. Целият обвинителен акт може да намерите .\" Екипът на e в готовност веднага да публикува гледната точка и на ответната страна, при желание от изразяването на такава. ", "date": "2019.01.28", "title": "Бивш директор в \"Олинеза\": Христо Кръстев присвои завода, нарушавайки 4 закона"}
{"url": "https://www.actualno.com/politics/joncheva-se-zakani-da-pokaje-korupcija-ot-ministyr-i-zam-ministyr-news_718605.html", "text": "   . Това разследване изцяло покрива информация от Държавния департамент на САЩ, специално за енергетиката и строителство. Така депутатът от БСП Елена Йончева коментира обявеното от лидера на червените Корнелия Нинова на поредния конгрес на БСП – през почивните дни (26 – 27 януари), но не влезе в подробности за кого става въпрос и дали говорим за действащи или не министър и зам.-министър.     Същевременно зам.-председателят на БСП Деница Златева каза, че разкритията на Йончева щели да бъдат оповестени утре, 29 януари. \"Елена Йончева ще разгласи нова порция корупционни сделки. Тя разполага с документи, а финансирането е направено по банков път\", заяви Златева пред bTV.   Не става дума за възнаграждение, а за пари за техника и за заснемане на поредица от документални филми. Техниката е платена по банков път. Това обясни Йончева пред Нова телевизия по отношение на , като добави, че е вземала техника под наем, а това затруднява работата, защото ако си на горещо място, няма как да знаеш колко време ще бъдеш там.\r\nЗащо е трябвало да има офшорна фирма, която да участва в създаването на трета фирма и на нея да се дадат парите, отговорът беше – . Всички големи телевизии и корпорации имат много фирми, собствениците им участват и в офшорни фирми – това е практика не само в България, но и по света, е тезата на Йончева, която призова да бъде направена проверка и на собствениците на българските телевизии, за да се види положението.  Отпуснати са ми средства срещу поета от мен отговорност – направили сме 7 филма, първият е от Алепо, където снимахме \"Джебхат-ан-Нусра\" (сирийският клон на \"Ал Кайда\"), по нас стреляха. Направихме поредица от филми и в Украйна, с директни включвания – след тях влязох в черния списък на Порошенко и чак след намеса на европейски институции, излязох от него. И там стреляха по нас, разказа Йончева. . Тя се защити и, че когато сключва договора го прави с КТБ, чийто собственик Цветан Василев получава наградата \"Мистър Икономика\" – как тогава да знаела за евентуален престъпен произход на пари. Това даже не е политическа репресия – това е бандитска разправа, каза Йончева, според която искането за сваляне на имунитета ѝ е дошло преди БСП да поиска , а след това Бойко Борисов говори пред актива на ГЕРБ как „опозицията избива зъбите” на партията. Смятам, че това е бандитска атака от членове на ГЕРБ. КТБ я разследваха 5 години, договорите ми са публични, защо никой нищо не каза толкова време, попита тя. Целта е да бъде омаскарен един човек, да бъде сплашен, да си затвори устата, смята журналистката, която даде пример с известен италиански мафиот и думите му: \"Вече не се налага да убиваме – имаме политици и медии да вършат мръсната работа\".   На въпрос дали БСП има грях относно прокуратурата и как социалистите гласуваха преди няколко години за – за формирането на прокурорската и съдийската колегия на ВСС, Йончева отговори, че \"всички институции имат грях\".    Йончева уточни и, че обжалва наложената гаранция от 20 000 лева, както и че не е вярно, че се е крила от връчване на призовката. Припомняме, че срещу Йончева е, че като управител на фирма \"Офроуд\" тя е помогнала 333  000 евро от КТБ да се преобразуват в лично имущество т.е. това е  длъжностно присвояване. \"Офроуд\" е учредена съвместно от друга фирма на  Йончева – \"Авторска телевизия”, заедно с офшорката \"Далий Трейдинг  Лимитид\". Според прокуратурата, в решенията на управителните органи на  двете търговски дружества е посочен размерът на капитала на \"Офроуд\" –  10 000 лева и начинът на разпределение на дружествените дялове – по  равно, по 5 000 лева за всяка от компаниите \"Авторска телевизия\" и  \"Далий Трейдинг Лимитид\". \"Далий Трейдинг Лимитид\" се е задължила срещу  записаните 50 дружествени дяла от капитала на \"Офроуд\" ООД да извърши  парична вноска в размер 5 000 лева. Поела е и задължение да направи и  парична вноска в размер на 310 000 /триста и десет хиляди/ лева, които  да бъдат отнесени във фонд \"Резервен\". На основание чл. 134 и сл. от  Търговския закон, \"Далий Трейдинг Лимитид\" се е задължило след  учредяване на \"Офроуд\" ООД в Търговския регистър на РБългария да направи  и допълнителна парична вноска в \"Офроуд\" ООД в размер на 250 000 евро  или тяхната левова равностойност в срок от 1 година, при годишна лихва 5  %.", "date": "2019.01.28", "title": "Йончева се закани да покаже корупция от министър и зам.-министър"}
{"url": "https://www.actualno.com/america/masovi-uvolnenija-na-jurnalisti-v-sasht-news_718586.html", "text": "  Три големи американски медии уволниха около 1 000 журналисти, редактори и други служители през последните три дни поради лошите си финансови резултати, а съкращенията могат да продължат следващата седмица, предаде БГНЕС.     Основната причина за лошите финансови резултати на медиите в САЩ е подемът на нови онлайн портали, които публикуват скоростно безплатни новини, както и променените алгоритми на социални мрежи като Facebook и Twitter, които пренасочват от новините на големите издателски къщи към новините, създадени от потребители.   Лошата новина за хиляди журналисти в САЩ дойде в края на седмицата с доклад на Verizon - компания за мобилни комуникации, чиято собственост са The Huffington Post, Yahoo News и AOL, че ще уволни 7% от служителите си в медийната сфера. Ситуацията в The Huffington Post е толкова зле, че редакцията трябваше  да се прости с Джейсън Черкис, носител на наградата \"Пулицър\" -  най-важното журналистическо признание в САЩ. Редакцията вече е  освободила 54 журналисти, а около 150 други следващата седмица ще бъдат  информирани дали остават на работа.\r\nThe Wall Street Journal обяви, че Buzzfeed планира да освободи 15% от служителите си, a и медийния гигант Gannett, който притежава около 1 000 ежедневни и седмични издания в САЩ, много от тях местни вестници, вече заяви, че освобождава 400 журналисти.  Много медийни експерти и журналисти виждат вината за това във Facebook и Google, които монополизират излизането на новини, печалбите от реклами, но и са причина за лошите управленски решения в медиите.\r\nАмериканският президент Доналд Тръмп има собствено обяснение за тежкото състояние на някои американски медии. \"Фалшивите новини и лошата журналистика предизвикаха спад (на тези медии). Жалко, но следват и други. Хората търсят истината“, написа Тръмп в Twitter.   Главните редактори на The Huffington Post и Buzzfeed отхвърлиха твърденията на Тръмп като \"груби и отвратителни\".    ", "date": "2019.01.28", "title": "Масови уволнения на журналисти в САЩ"}
{"url": "https://www.actualno.com/curious/rjadyk-vid-panda-izchezna-ot-zoopark-v-irlandija-snimki-news_718643.html", "text": "  Рядка червена падна, е изчезнала от зоопарка в Белфаст, съобщи ВВС. От полицията съобщават, че животинчето липсва от неделя и се смята, че „в момента разглежда забележителностите около Гленгормли”.     Те са извикали хора да търсят червената панда, която е малко по-голяма от домашна котка и е застрашен вид, допълва БГНЕС.   \"Нашият любопитен приятел не се е научил да пресича, така че молим шофьорите да бъдат внимателни\", пишат от полицията.\r\nОбикновено тези животни живеят в гористи местности и не са агресивни по природа, но могат да се защитават, когато се налага.  Миналият юни две червени панди бяха родени в зоопарка в Челихил в северен Белфаст. Близнаците са плод на програма за размножаване.\r\nЧервените панди могат да се срещнат в Хималаите, Южен Китай, Пакистан, Непал и Бурма. Те са познати като „малка” панда или „лисица”. Прекарват по-голямата част от времето си катерейки се на дървета.   Вижте как изглежда сладкото животинче в     ", "date": "2019.01.28", "title": "Рядък вид панда изчезна от зоопарк в Ирландия (СНИМКИ) "}
{"url": "https://www.actualno.com/crime/kloshar-shte-leji-10-godini-v-zatvora-za-ubijstvoto-na-choveka-dal-mu-podslon-news_718672.html", "text": "  Сливенският окръжен съд наложи наказание от „лишаване от свобода“ на Тодор Я. за умишленото убийство на 74-годишен мъж от село Сотиря.     Подсъдимият живеел в района на сливенското село Сотиря. Нямал дом и злоупотребявал с алкохола. Според неговите съселяни, бил конфликтен и раздразнителен.\r\n74-годишният мъж живеел сам в къщата си. През зимата на 2018 година подслонил бездомника Тодор в дома си. Хранил го с пенсията си. Средствата от пенсията обаче не стигали за издръжка на двамата, а и Тодор продължавал да залита по алкохола, затова се  наложило да бъде изгонен насила от къщата.\r\nНа 20 март Тодор Я. отново се появил в дома на подслонилия го мъж и заявил, че ще остане там, въпреки нежеланието на стопанина. Последвала свада. Тодор Я. взел брадва и със сапа ѝ ударил няколко пъти в главата своя домакин. В резултат на ударите 74-годишният мъж починал.  Наказанието на Тодор Я. е постановено по реда на съкратеното съдебно производство. То трябва да бъде изтърпяно при първоначален „строг“ режим.\r\nСправка на установи, че към момента в община Сливен няма приют за бездомници, но е предвидено изграждането на такъв по проект.    ", "date": "2019.01.28", "title": "Клошар ще лежи 10 години в затвора за убийството на човека, дал му подслон"}
{"url": "https://www.actualno.com/sofia/vyrti-li-finansovi-shemi-na-vitosha-bylgarskijat-turisticheski-syuz-news_718614.html", "text": "  Нов скандал с поредни неправилно усвоени пари се развихря у нас, този път свързан с Българския туристически съзю (БТС), който от години е субсидиран от бюджета на Столична община, за да поддържа туристическите обекти на територията на общината.     Оказва се, че се извършват често – например – описани, а неизвършени ремонти, липсващи склад, оборудване и две нопостроени къщи. БТС стопанисва имущество за милиони левове - хижи, заслони, учебни центрове на едни от най-атрактивните места в страната. Как точно се случва това, никой не може да проследи, твърди в свое разследване за Нова телевизия журналистката Генка Шикерова.\r\nЕмблематичен е случаят с новата хижа \"Мусала\", която след 30 години строеж и вложени над 15 милиона лева вече е отворена. В доклада на инспектората е записано, че наемът е символичен, а от договора става ясно, че сумата е 400 лева на месец.\r\nДруг случай е свързан със . След отчет на БТС става ясно, че през 2015 г. туристическият съюз е сменил дограмата на хижата и е монтирана дървена. За заслона към Столична община са отчетени фактури за около 15 хиляди лева за последните пет години. За други две хижи на Витоша предоставените отчети са абсолютно еднакви, в това число и описаните пирони. Общо извършените разходи са за 16 хиляди лева.     За последните пет години от Общината са отпуснали на туристическия съюз повече от половин милион лева. От отчетите на БТС единственото, което е ясно е, че има фактури и похарчени пари, но според Чобанов не и какво всъщност е свършено.\r\n\"Разполагаме с някакъв вид обяснения и с финансови документи, които будят редица въпроси, които смятаме, че са от кръга на интереси на специализираната администрация. Има нередности, които ние не можем да проверим, тъй като БТС не е наша структура\", заяви заместник-кметът на София.\r\nПрез годините БТС e получавал пари и от държавата, през Министерството на спорта, до момента, в който доклад на Държавен финансов контрол установява злоупотреби за стотици хиляди левове. От документите става ясно, че общо в \"Черни връх\", от 2007 г. до момента са вложени над 100 хиляди лева. Наред с това практика е и даването на дарения от наемателите.    На фона на злоупотребите и неясните харчове, сега БТС е в още по-заплетена ситуация, защото от края на миналата година съдът обяви Управителния съвет на дружеството за нелигитимен.  Това означава, че чайната на Черни връх може да остане без наемател, след като досегашните стопани обявиха, че напускат. Причината е, че не е ясно кой и кога може да вземе решение за нов.", "date": "2019.01.28", "title": "Върти ли финансови схеми на Витоша Българският туристически съюз?"}
{"url": "https://www.actualno.com/kustendil/koncert-po-povod-141-godini-ot-osvobojdenieto-na-kustendil-ot-tursko-robstvo-news_718632.html", "text": "  Утре - 29-ти януари, от 18:00 ч. в голямата зала на читалище „Братство 1869\" ще се проведе Тържествен концерт по повод 141 г. от Освобождението на Кюстендил от турско робство.     В програмата ще вземат участие Музикална компания „Пей сърце\", Смесен хор „Братство”, Вокална формация „Неразделни”, Вокална група „Еделвайс” и Туристически хор „Осоговско ехо”. Слово за Освобождението на град Кюстендил ще изнесе експертът от РИМ “Акад. Йордан Иванов” - Антон Венев, предаде Иван Андонов - председател на читалище “Братство“, за кореспондент от града, на    ", "date": "2019.01.28", "title": "Концерт по повод 141 години от Освобождението на Кюстендил от турско робство"}
{"url": "https://www.actualno.com/blagoevgrad/pet-sela-v-obshtina-bansko-sa-bez-tok-chetvyrti-den-news_718599.html", "text": "  Пет села в община Банско вече четвърти ден са без ток след голяма повреда. Жителите им са предимно възрастни хора. Вече няколко дни връзката с тях е трудна заради паднали батерии на телефоните, предаде bTV.     Аварийни екипи работят за отстраняване на повредата, очаква се това да стане днес.   Остава в сила бедственото положение в Смолян и района, след като тежката зима обстановка предизвика редица проблеми там, но се очаква по-късно днес то да бъде отменено.\r\nВ Пампорово е въведена специална организация, която да облекчи трафика за туристите и колите, напускащи комплекса – движението е еднопосочно.  Пътищата в областта вече са проходими при зимни условия. Отменено е бедственото положение на територията на община Доспат. През целия вчерашен ден продължи разчистването на пътищата в района от паднали дървета.", "date": "2019.01.28", "title": "Пет села в община Банско са без ток четвърти ден"}
{"url": "https://www.actualno.com/viewpoint/i-bylgarija-shte-se-raztyrsi-news_718682.html", "text": "  Когато разкрия името на баща ти, цяла Испания ще се разтърси. Тези думи на Естела Рейнолдс, една от лудите героини в комедийния испански сериал \"Новите съседи\" изплуваха и ехтят в главата ми цяла сутрин след поредното интервю в стил \"Откровение\", което чух във времето на сутрешните блокове – в случая интервюираната беше Елена Йончева.     Историята на Йончева от последната седмица е ясна на всички, които поне малко следят обществено-политическия живот в България. За тези, които не следят, ето я накратко – прокуратурата я обвини в и по-точно, че чрез компания, в която участва и офшорка, взема 330 хил. евро от КТБ, като бившата журналистка и настоящ депутат и е знаела, че тези пари били изкарани по престъпен начин. А офшорката е свързвана с Цветан Василев – не от прокуратурата, а по медиите.\r\nИ сега какво следва – баналното в такива скандали, само че с по-силни думи от обикновено. Това не било политическа, а бандитска репресия и аз ще разкрия как корупцията се превръща в норма с пример с министър и зам-министър, обяви Йончева. Тя намекна лекичко и за сектор \"Енергетика\" в случая. Да припомним, че сигналът, по който прокуратурата я обвини, е на Делян Добрев – бивш министър на енергетиката. Самата Йончева беше двигателят на \" \" и роднинския буламач в Хасковска община около Добрев.\r\nВъобще – сапунка като \"Моите съседи\". И е сапунка не за друго, а защото става въпрос за личен интерес, въпреки всички прочувствени думи.  В интервюто на Йончева в сутрешния блок на Нова телевизия безпощадно лъсна следната истина – тя умишлено не се спря на въпроса какво всъщност значи пране на пари. Ама по банков път са превеждани, ама фактури имало – ами за да се изперат пари т.е. от мръсни да станат чисти какво се прави, г-жо Йончева? Не се ли финансира легален бизнес по видимо на повърхността легален начин?\r\nВсъщност историята на Йончева е шумкарска – заради обема. От КТБ заминаха милиарди, но Йончева стана знаме за 650 хил. лева?! Когато Цветан Василев беше в силата си, всеки малко по-нагоре в журналистическия бранш (а и не само) беше кристално наясно какво е КТБ. Така че имаме класически случай – на хартия всичко е законно и пазим кирливите ризи.   Далеч съм от мисълта да казвам виновна или не е Йончева. Казвам обаче, че тя е имала право на избор дали да избере отношения с тази банка, с Цветан Василев, или не. Точно както БСП гласува, когато се ковеше и когато имаше призиви за радикална промяна – прокуратурата да не е част от съдебната система дори, както в САЩ министърът на правосъдието е и главен прокурор, а колегиите във Висшия съдебен съвет (ВСС) да се избират с решаващия глас на работещите в съдебната система, а не да има и политически квоти. Или поне политическите квоти да не са решаващи. Е, познайте как гласува тогава БСП? Сега обаче прокуратурата е лоша – защото така духа вятърът ...    Това е проблемът в България – принципите са на приказки. Затова и не ставаме за чеп за зеле. А историята на Йончева ме подсети и за още нещо – преди няколко дни в редакционната поща дойде съобщение как имало идея в столичния квартал „Надежда“ да се прави един вид зелен коридор т.е. от единия край на комплекса да можеш да стигнеш до другия само през зелена площ – облагородена, дишаш само кислород и се радваш. Честно казано като го видях, го изтрих – защото моментално се сетих как още преди десетилетия, със създаването на Южния, Северния и Западния парк в София се е мислело да има зелени коридори през целия град, за да може той, а и ние – живеещите в него, да дишаме. И сега просто трябва да погледнем какво става с бясното строене - особено в \"Хладилника\" и прекъснатия основен зелен коридор, за да разберем защо картата на AirSofia с фини прахови частици трябва да си я блъскаме в главите. Точно както Елена Йончева може да си блъсне поредните разкрития за корупция, удобни само и единствено за интересите на партията, която я храни!\r\nп.п. Ама ще е забавно Йончева да е преди Станишев в листата за евродепутат, та да си има в резерв опцията \"европейски имунитет\"!  Ивайло Ачев ", "date": "2019.01.28", "title": "И България ще се разтърси"}
{"url": "https://www.actualno.com/kustendil/predstavjat-vik-za-lubov-v-kustendil-news_718644.html", "text": "  Днес (28-ми януари) от 19:00 ч. в голямата зала на общинския театър в Кюстендил ще бъде представен спектакълът \"Вик за любов\" от Жозиан Баласко.     Режисьор на постановката е Валентин Ганев, а в представлението ще вземат участие Искра Радева, Георги Кадурин, Теодор Елмазов и Иван Панайотов.   Спектакълът обещава искрящ като шампанско френски хумор, разтворен в алкохолни пари и цигарен дим, поръсен с театрален прах и много любов.\r\nБилети за представлението може да откриете на касата на театъра или на посочените телефони -  0885 417 508, 0885 417 516 и 0886 400 168.  ", "date": "2019.01.28", "title": "Представят \"Вик за любов\" в Кюстендил"}
{"url": "https://www.actualno.com/healthy/grajdanski-patruli-shte-pazjat-speshnite-ekipi-v-gorna-orjahovica-news_718710.html", "text": "  В Спешното отделение на болницата в Горна Оряховица влезе граждански патрул, който в последните две нощни обикаля по адреси заедно с лекарския екип. Вече 26 са подадените молби за напускане на служители на Центъра за спешна медицинска помощ в Горна Оряховица. Медиците са категорични, че няма да оттеглят оставките си, ако здравното министерство не осигури по-сериозни мерки за сигурност, предаде БГНЕС.     Гражданският патрул стои плътно в спешното отделение на Горна Оряховица и обикаля по адреси заедно с лекарския екип. Идеята на инициативата е присъствието на доброволците да респектира пациентите и техните придружители, и дава възможност на медиците да вършат спокойно работата си.   \"Не искам да има агресия срещу нашите медици в спешна помощ. Опитвам се да помогна на медиците като стоя тук и ги подкрепям в тяхната дейност”, каза Ростислав Васев, който е доброволец.\r\n\"Нашата цел е да сме тук, на място и ако има някаква агресия спрямо медиците, които помагат на гражданите по някакъв начин да потушим това нещо в рамките на закона, не с агресия, да видят, че има гражданско общество, което помага”, сподели и Николай Николов.  Лекарският екип казва, че присъствието на граждански патрул в центъра по време на нощно дежурство им дава спокойствие, но в никакъв случай това не е решението на проблема с мерките за сигурност\r\n\"Искаме сигурност, че живи и здрави сме дошли на работа, живи и здрави ще се приберем в къщи\", каза медицинската сестра Валентина Бойчева. Фелдшерката Нела Радева добави, че въпреки съдействието, гражданският патрул не е решението.   До момента повече от половината екип на Центъра за спешна помощ в Горна Оряховица е подал оставка. Здравните работници настояват за среща със здравния министър, на която да бъде обсъден въпроса с назначаването на физическа охрана в отделенията, а ако това не се случи са категорични, че няма да оттеглят оставките си и 80 000 пациенти ще останат без спешно медицинско обслужване.    ", "date": "2019.01.28", "title": "Граждански патрули ще пазят спешните екипи в Горна Оряховица"}
{"url": "https://www.actualno.com/crime/izdirvanijat-chrez-interpol-sin-na-minu-stajkov-se-pojavi-v-pirogov-news_718687.html", "text": "   Това съобщава БНР.     Към момента от МВР проверяват случая.   Припомняме, че е с постановена от  Апелативен специализиран съд мярката за неотклонение „Задържане под  стража“. Той беше задържан при акция на Специализираната прокуратура в  офисите на „Винпром Карнобат“ ООД, „Сис Индустрийс“ ООД и „Топаз Мел“  ООД. Тогава на няколко лица бяха повдигнати обвинения за участие в  организирана престъпна група, създадена с цел продажба на акцизни стоки  без бандерол, извършване на данъчни престъпления и пране на пари.  По-късно бе наложен запор над дружествените дялове и банкови сметки на  бизнесмена, както и възбрана над множество негови недвижими имоти в  цялата страна – земеделски земи, жилища, сгради.    Синът му Стайко Стайков беше обявен за издирване, търсиха го и чрез \"Интерпол\". ", "date": "2019.01.28", "title": "Издирваният чрез \"Интерпол\" син на Миню Стайков се появи в \"Пирогов\""}
{"url": "https://www.actualno.com/sciencelogy/davos-bylgarija-se-utvyrjdava-kato-regionalna-tehnologichna-super-sila-news_718676.html", "text": "        Това е посланието, което изпълнителният председател на Webit и посланик на добра воля за дигиталните технологии на България - Пламен Русев изпрати към света от Давос и сподели с кацането си на летище София.\r\nТой разказа от първо лице впечатленията си от изминалата седмица на световния икономически форум в Давос. Тази година д-р Русев беше домакин на специален форум и прием - Webit.Davos 2019.\r\nНад 300 гости от световния елит приеха личната покана на д-р Русев, като сред тях са изпълнителният директор на Apple - Тим Кук, Президентът на Харвардския Университет - Лари Бейкоу, президенти и изпълнителни директори от Fortune 500 компании и много други представители на правителствени и неправителствени организации, и медии, сред които CNN, Forbes и други.   Форумът се състоя в зоната с най-високо ниво на сигурност в рамките на форума в Давос - в Хилтън Гардън.\r\n\"В Давос всяка минута се случват десетки събития и конкуренцията за вниманието на световните лидери е изключително голяма. За мен беше изключителна чест, че над 300 глобални лидери бяха с нас и ни уважиха с присъствието си. Това е и сигнал към останалите за влиянието на Webit и догодина очакваме още по-голям интерес.\" каза изпълнителният председател на Webit, Пламен Русев.    Развитието на изкуствения интелект, бъдещето на работните места и блокчейн са били сред основните теми на събитието, но в качеството си на Посланик на добра воля за дигиталните технологии на Република България, д-р Русев е запознал високо поставените  си гости с изключителните възможности, които България предоставя като хъб за нови технологии. Webit наложи София като дигитална столица в световните медии и продължава да утвърждава имиджа на града и страната като място за иновации и възможности за откриване развойни центрове и създаване на нови работни места в сферата на високите технологии. \"Мерцедес Бенц създава цялата си платформа за безпилотни автомобили, базирана на изкуствен интелект в София. 1300 българи ще пишат такава платформа, отново базирана на изкуствен интелект и за другия световен гигант - Бош. След присъствието си на две поредни издания на Webit.Festival, създателят на най-използваната база данни в света - MySQL, избра да инвестира в местна компания, която работи по негов нов изключителен проект...мога да дам и десетки други примери. България се превръща в локална технологична суперсила и това е напълно в унисон с дългогодишните усилия на Webit и нашите партньори да подобрим живота на хората, чрез развитие на предприемачеството и увеличаване на влиянието на жените в бизнеса и политиката. Вече 11 години Webit изгражда и налага имиджа на страната ни, чрез световната ни общност от над 800 000 човека, които получават Webit новини и са част от нашето глобално семейство.\" продължи д-р Русев. \"Макар, като цяло тонът на дискусиите в Давос да беше с доза песимизъм, аз съм умерен оптимист за България и съзидателната роля на страната ни в региона.\" Основните предизвикателства са в това да работим заедно и за общи интереси; образованието е ключов фактор и в тази област трябва да се инвестира много. Фондация Webit вече събра над 3000 младежи - цвета на нацията и ги докосна до бъдещето. В тази посока имаме много планове и много работа да свършим заедно!\"\r\nПламен Русев загатна и за друга голяма новина, която предстои да обяви официално скоро. От думите му разбрахме, че в момента 26 европейски града участват в процедура и наддават, за да бъдат домакин на Webit.Festival 2020. Кои са градовете, какви са предложенията им към Webit и дали София ще остане на световната Webit карта са въпроси, на които очакваме отговор.   ", "date": "2019.01.28", "title": "Давос: България се утвърждава като регионална технологична супер сила"}
{"url": "https://www.actualno.com/curious/zodiite-koito-vinagi-se-izpravjat-pred-trudnostite-news_718681.html", "text": "        Има и такива, които се смеят в лицето на трудностите и не се притесняват да се изправят пред тях във всеки един момент. За тях дори така е по-забавно. Когато всички спират, те продължават смело и с усмивка напред. Тези зодии са силни духом и не се страхуват от нищо. Трудностите по пътя им изобщо не ги притесняват и ги преодоляват с лекота.       Tе са едни истински бойци и могат да се приспособят дори към най-трудните условия. Колкото и да м е тежко, за нищо на света не биха се отказали. Лъвовете никога не падат духом, каквото и да се случва. Вярват, че най-хубавото предстои и продължават смело напред. Никога няма да видите Лъв, който спира по средата на пътя си, заради житейски условия или трудности. Те изпълняват всичко до край, докато не стигнат върха. За тях чувството на победата е най-прекрасното нещо и биха дали всичко, за да го получат. Дори в най-безнадеждните моменти, те вярват в себе си и продължават напред. Дори всички факти да показват, че няма да се получи, те продължават да се борят и това понякога им носи много големи успехи. Те могат да се справят с много проблеми наведнъж, независимо колко на брой са и колко е сложно. В момента, в който всички останали им казват да се откажат, те са най-мотивирани и нищо не може да ги спре или да ги откаже да следват мечтите си. Те много умело разговарят с околните и точно това е тяхната малка тайна, която им помага изключително много в трудни моменти. Козирозите могат да извадят душата ви с памук. Просто могат да убедят всеки човек да им помогне и това често се оказва много важно за тях. По този начин успяват да преодолеят трудностите и да се справят с всяко едно изпитание, изпречило се на пътя им. За тях е от голямо значение да имат колкото може повече хора зад гърба си, за да са по-мотивирани и сигурни в себе си.        Те не се страхуват да рискуват. Смели и много борбени, те винаги постигат целите си, независимо колко трудно изглежда това за околните. Скорпионите успяват да се преборят с всяка трудност. Нищо не може да ги спре, те не се страхуват да продължат там, където всички останали спират и навеждат глава. Много силни духом зодиакални знаци, които могат да оцеляват и в най-тежките моменти. За тях дори насладата след множеството трудности, изпречили се на пътя им, е много по-голяма. Готови са на всичко, за да постигнат целите си и нищо не може да ги спре. Ако са си наумили нещо, можете да бъдете напълно сигурни, че ще го постигнат. Стрелците са най-позитивните хора в зодиака. Ето защо те се справят с трудностите по същият начин, по който се справят с живота като цяло – с позитивизъм. За тях няма нещо, което да не може да се поправи.   Ето защо те винаги се справят с трудностите с лекота, с позитивно мислене и оптимизъм. Когато пред тях се изправи трудност, те просто намират начин да я заобиколят, и да продължат напред. Без драма, без притеснения.      ", "date": "2019.01.28", "title": "Зодиите, които винаги се изправят пред трудностите"}
{"url": "https://www.actualno.com/sliven/ne-se-predvijda-udyljavane-na-gripnata-vakancija-v-sliven-news_718679.html", "text": "  Не се налага удължаване на грипната ваканция в Сливен. Официалното становище ще бъде взето днес след заседание на Регионалното бюро за борба с грипа и острите респираторни заболявания, предвидено за ранния следобед. Това каза за началникът на Регионалното управление по образованието Боян Аксаков.     Той подчерта, че обявената грипна епидемия вероятно ще остане в сила, но няма да има удължаване на грипната ваканция за учениците.   Според Аксаков взетите превантивни мерки са постигнали своя резултат и са ограничили разрастването на грипната епидемия сред учениците. Това ще спомогне за нормалното протичане на учебния процес.\r\nПродължаваме да събираме информация за отсъстващите поради заболяване ученици, каза още Боян Аксаков. При необходимост, ще бъдат преустановявани учебните занятия в отделни училища.  Регионалното бюро за борба с грипа и острите респираторни заболявания включва представители на лечебни заведения за болнична и доболнична помощ, на Регионалното управление по образованието, специалисти по инфекциозни болести и епидемиолози.", "date": "2019.01.28", "title": "Не се предвижда удължаване на грипната ваканция в Сливен"}
{"url": "https://www.actualno.com/kustendil/otbeljazvat-137-godini-ot-rojdenieto-na-majstora-s-nacionalna-nagrada-za-jivopis-news_718633.html", "text": "  Владимир Димитров – Майстора е най-самобитният български художник, синоним на националния ни дух. Досегът с творчеството му неизменно ни кара да се чувстваме повече българи. Майстора твърдо вярва в предназначението на изкуството – да просветли, да издигне, да облагороди и обогати човешката душа и да я води към съвършенството. И го доказва с творчеството си. Тази година честваме 137 години от рождението на големия художник.     На , в Художествена галерия „Владимир Димитров – Майстора“ ще се състои седмото издание на церемонията по връчване на Националната награда за живопис на името на Майстора. Тя съществува от 1973 г. до края на 80-те години на миналия век, след което е възстановена през 2012 г. Събитието отрежда значимо място на град Кюстендил в културния живот на страната. Наградата се присъжда всяка година на един български художник за изключителните му постижения в изобразителното изкуство през изтеклата година и е учредена от Община Кюстендил и ХГ „Владимир Димитров – Майстора“, Министерството на културата на Република България и Съюза на българските художници. Тя е не просто признание и стимул за българските творци – връчването ѝ се превърна в празник и събитие от национална величина.  От 2013 г. насам с престижната награда са отличени Андрей Даниел, Свилен Блажев, Ивайло Мирчев, Станислав Памукчиев, Николай Майсторов и Анета Дръгушану. Името на новия лауреат на наградата ще бъде обявено на официална церемония в деня на рождението на Майстора – 1 февруари.\r\nПо традиция награденият от предходната година показва изложба в деня на обявяването на следващия носител на наградата. Живописната експозиция „Движение и покой“ на Анета Дръгушану ще бъде представена в зала „Стоян Венев“.\r\nВ залите на Галерията присъстващите на събитието ще имат възможност да разгледат представителната постоянна експозиция и акварели на Майстора, експозиция с творби на Николай Дюлгеров, както и живописната композиция „Голям сърдечен иконостас“ на кюстендилския художник Станислав Божанков.    В 13.30 ч. участниците в честването ще посетят къща музей „Владимир Димитров – Майстора“ в с. Шишковци. Ще бъдат поднесени цветя пред паметника на художника.", "date": "2019.01.28", "title": "Отбелязват 137 години от рождението на Майстора с национална награда за живопис"}
{"url": "https://www.actualno.com/interest/psihichnite-zaboljavanija-imat-svoite-fizicheski-simptomi-news_718721.html", "text": "  Някои проучвания показват, че психичното заболяване често може да се прояви като физически симптоми. Депресията може да се прояви като главоболие, тревожност като гастроинтестинални проблеми или посттравматично стресово разстройство като болка в гърба, съобщава „Медикал експрес“.     Явлението е особено често срещано сред американците с азиатски произход, показват проучванията. Необходими са повече изследвания, за да се разбере защо, но психолозите предполагат, че това може да е свързано със заклеймяването на психичните заболявания в много азиатски култури, което пречи на хората да го обсъждат открито и традиционните възгледи на Изтока на взаимосвързания ум и тяло, предава БГНЕС.   Нари Кит вижда това ежедневно в работата си с камбоджански бежанци в Северна Филаделфия. Много хора идват при нея с оплаквания от болка в гърдите, главоболие и стомашни проблеми. Но техните лекари не са успели да намерят физическа причина.\r\nТе често имат постоянен, нелекуван пост-травматичен стрес от войната (ПТСВ) и геноцида в Камбоджа през 60-те и 70-те години, каза Кит, изпълнителен директор на организацията с идеална цел Интегрирани и целеви човешки служби.  \"Наличието на такъв жизнен опит не изчезва, освен ако не го обработиш\", каза тя.\r\nПроучване от 2013 г. на Масачусетската болница и Харвардското медицинско училище документира болезнеността на шията като общ симптом на ПТСВ сред камбоджанците в Америка. Изследователите предполагат, че това е свързано с психичната травма на хората по време на геноцида, принудени да носят тежки товари от пръст, окачени от двете страни на прът, балансирани на вратовете им.   ", "date": "2019.01.28", "title": "Психичните заболявания имат своите физически симптоми"}
{"url": "https://www.actualno.com/curious/ne-se-izvinjavaj-che-trygvash-news_718711.html", "text": "        В живота не всичко се случва по план, особено ако си човек, който обича да чертае планове и да си представя каква ли изненада му е приготвил утрешният ден. Вярвам, че съм имала нужда от теб, за да ми се случиш. Може би е било време да науча, че небето не винаги е обагрено в красиво светло синьо, а понякога вцепенява с дълбоки сиви и черни нюанси.   Въпреки че тръгна, все още си тук с мен. Тук си, когато болката пулсира на мястото, на което сърцето ми биеше. С мен си, когато затварям очи вечер и те виждам как гледаш назад. С мен си, дори когато смехът ти изплува в съзнанието ми, по-силен от всякога.   Никой не иска да бъде наранен, но не винаги ние пишем сценариите на живота си. Понякога други хора ... ", "date": "2019.01.28", "title": "Не се извинявай, че тръгваш"}
{"url": "https://www.actualno.com/curious/dete-oceljalo-dva-dni-v-gorata-tvyrdi-che-se-e-razmotavalo-s-mechka-news_718722.html", "text": "  Тригодишно момче, което бе намерено след две прекарани денонощия в горите на Северна Каролина, казва, че се е сприятелило с мечка. Това отбелязва американското списание TIME, цитирано от агенция \"Фокус\".     Кейси Хатауей си играел пред къщата на прабаба си с още две деца, когато решил да се разходи в близката гора. Стотици хора, безпилотни самолети, хеликоптери и специално обучени кучета претърсиха повече от 1000 акра в опит да открият момчето. Междувременно в района паднаха температурите и заваля силен дъжд. Поради тази причина мнозина се опасяваха, че малкото момче е загинало.   В крайна сметка детето е намерено от жена, извела кучетата си на разходка. Тя е чула момчето да плаче, след което извикала помощ. По-късно момчето е намерено, заплетено в тръни. Освен раните от растенията обаче, то не е получило други наранявания.\r\nИнтересно е да се отбележи, че момчето споделило, че през дните, в които не е било у дома си, се е .  „Кейси е здрав, усмихнат и говори. Каза, че два дни се е разхождал с мечка. Бог му е изпратил приятел, за да го пази“, пише леля му Бреан Хатауей в социалните мрежи. Тя подчертава, че един от любимите анимационни филми на племенника ѝ е руският „Маша и Мечока“.", "date": "2019.01.28", "title": "Дете, оцеляло два дни в гората, твърди, че се е \"размотавало с мечка\""}
{"url": "https://www.actualno.com/dobrich/obshtina-dobrich-dava-stipendii-za-kosmicheski-lager-i-podpomaga-invitro-proceduri-news_718706.html", "text": "  Две стипендии по 1250 долара всяка са осигурени от община Добрич и Центъра за творчески обучение за участие в международния космически лагер Space Camp Turkey в турския град Измир, съобщават от администрацията. Средствата ще бъдат предоставени на ученици от добруджанския град. Изискването е те да са на възраст между 9 и 15 години и да владеят английски език на добро ниво.     Космическият лагер в Турция е единственият в Европа, Азия и Близкия Изток, създаден по модел на НАСА.\r\nОбщината осигури финансиране и за инвитро процедури за три от общо пет одобрени двойки с репродуктивни проблеми. От администрацията припомнят, че през изминалата година са осигурени 15 хил. лв. за тази цел. Сумата за една двойка е в размер на 3 хил. лв. за една процедура за календарна година.", "date": "2019.01.28", "title": "Община Добрич дава стипендии за космически лагер и подпомага инвитро процедури"}
{"url": "https://www.actualno.com/interview/kmetyt-na-bansko-georgi-ikonomov-shte-se-kandidatiram-za-vtori-mandat-news_718724.html", "text": "        - Трудна и успешна. В работата винаги има предизвикателства, важно е как ги преодоляваме. Положителната оценка не е само моя, което е дори по-важно. При петте ми срещи с гражданите на Банско, ясно пролича тяхното отношение към постигнатото. Постарах се да им представя в цялост реализацията на завършените проекти, на активните в момента и на тези, които предстоят.\r\nИсках да чуя мнението им лично, да съм сигурен, че посоката, в която вървим като град и община, е правилната и според тях. Признавам, че тези разговори бяха полезни за мен и екипа ми. Предстои да организираме такива и с гражданите на Добринище.   Още при първото си явяване на избори за кмет заявих, че за мен не властта е цел, а  доброто на Банско и общината. Говоря с хората на Банско и с бизнеса за случващото се, за планираната 2019 г., но и за по-дългосрочните проекти, защото не възнамерявам да оставям работата си несвършена. След 7 години като градоначалник доказах на всички, надявям се, че действията на парче, кампанийността и стихийността не са моят стил на управление. Аз съм традиционалист, поставям си дългосрочни цели и ги следвам стъпка по стъпка. Кандидатирането ми за трети мандат е естествен и логичен отговор на оценката за досегашната ми работа.\r\n- Съвсем скоро Цветан Цветанов изрази ясно и - Благодаря им. Но не се главозамайвам. Истинското признание за успеха на един кмет  е това на гражданите. То преминава през конкретни дела, а не през празни приказки.     - Все по-привлекателната градска среда, утвърждаването на Банско като лятна туристическа дестинация, възможността да продължим с помощта и подкрепата на Българското правителство. Бях изключително щастлив, съвсем по човешки, при първата копка на новата детска градина, както и при окончателното приключване на проекта \"Улица Гоце Делчев\" и втория етап на ул. \"Пирин\". Сега обаче, се вълнувам от това, което ни очаква - продължението на работата по ул. “Пирин”, новия облик на градския парк с възстановяването на езерото, реализирането на представения цялостенплан за промяна при река Глазне, големия брой нови, за разширение или ремонт пътни артерии в Банско и Добринище. Новият облик на Община Банско е това, което намирам за съществено и за което ежедневно работим. -  Ще бъда кратък, защото моето мнение е публично известно - сагата \"Ски-зона Банско\"!    - Да, и намирам това за естествено и очаквано от моите съграждани. Надграждането трябва да продължи. ", "date": "2019.01.28", "title": "Кметът на Банско Георги Икономов: Ще се кандидатирам за втори мандат"}
{"url": "https://www.actualno.com/asia/v-singapur-izteche-poveritelna-informacija-za-14-200-pacienti-news_718729.html", "text": "  Поверителни данни за 14 200 души (предимно чужденци), диагностицирани с ХИВ, са откраднати и качени онлайн в Сингапур, съобщиха властите по-рано днес. Смята се, че американец, осъждан за множество престъпления, е публикувал информацията, след като я е получил от своя партньор, сингапурски лекар с достъп до ХИВ регистъра, съобщиха от Министерството на здравеопазването.     \"Поверителна информация за 14 200 души, диагностицирани с ХИВ от януари 2013 г. насам, е във владение на неупълномощено лице. Съжаляваме за безпокойството и страданието, причинени от този инцидент\", се казва в изявление на министерството. \"   Информацията включва имена, идентификационни номера, данни за контакт, резултати от тестове за ХИВ и друга медицинска информация, допълва БГНЕС.\r\nДостъпът до всичко това е блокиран, но данните все още са във владение на лицето, което ги е публикувало, и могат да бъдат разкрити отново, предупреди министерството.  Засегнатите са 5400 сингапурци и 8 800 чужденци. Министерството на здравеопазването бе уведомено от полицията миналата седмица, че може да е разкрита поверителна информация от регистъра за ХИВ.\r\nДанните са публикувани от Мики К. Фарера Брочес, американски гражданин, който е живял в Сингапур от 2008 до 2016 г., съобщи министерството.   През март 2017 г. той е осъден за измами и престъпления, свързани с наркотици, и е бил депортиран от Сингапур след приключване на присъдата си.    Понастоящем той е извън държавата, увериха от министерството. Те също добавиха, че властите търсят помощ от чуждестранните си колеги.", "date": "2019.01.28", "title": "В Сингапур изтече поверителна информация за 14 200 пациенти"}
{"url": "https://www.actualno.com/society/dyshterjata-na-josifov-bashta-mi-e-nevinen-v-mizerija-i-losho-zdravoslovno-systojanie-news_718758.html", "text": "  Дъщерята на Росен Йосифов написа писмо до медиите във връзка с бъдещата му екстрадация в САЩ. Припомняме, че според Софийския апелативен съд Йосифов е участвал в престъпната схема за рекет, корупция и пране на пари, заради които властите в САЩ искат до съдят. От САС представиха и конкретните обвинения срещу българина с фирма за търговия с виртуална валута, който предстои да бъде екстрадиран отвъд океана.     Йосифов е обвинен от Районния съд в Кентъки в конспирация за извършване на рекет и корупция, за което се предвижда максимална присъда от 20 години лишаване от свобода и глоба  до 250 000 долара. Обвинен е  и за пране на пари, за което се предвижда максимална присъда също от 20 години лишаване от свобода и глоба  до 500 000 долара..   Според американските магистрати  в продължение на 5 години от 31.12.2013 г.  до 5 юли 2018 г., е създадена обширна международна мрежа, включваща Йосифов  и други четиринадесет съконспиратори, срещу които са повдигнати обвинения.\r\nЕто какво написа дъщеря му:  \"Казвам се Виктория Йосифова-Кънева и ви пиша относно поредния случай на екстрадиране на български гражданин в САЩ. Както всички останали случаи, за които чухме в последните години, и този път човекът е невинен.\r\nБаща ми бе задържан под стража на 11.12.2018 г. по искане на САЩ за екстрадирането му. Обвиненията на Прокуратурата на САЩ са за участие в организирана престъпна група с цел измама и пране на пари.\r\nБаща ми е регистрирал търговско дружество в България с основна дейност покупко-продажба на виртуални валути през 2015 г. и оттогава с това се занимава.       На 11 декември 2018 г., в 06.30 ч. сутринта, звънят на вратата на семейното ни жилище и именно баща ми отваря. Още преди да му кажат каквото и да било, полицаите му слагат белезници и започват да се държат с цялото ми семейство все едно са най-страшните престъпници. Не позволяват на майка ми и сестра ми да излязат от стаята дори, не разрешават на никой да се обади по телефона, камо ли на адвокат. Българските следователи са придружавани от лица, представени като агенти на Тайните служби, които си позволяват да претърсват жилището наравно с българските си колеги. Никой не връчва нито на баща ми, нито на сестра ми и майка ми заповед за арест, обиск, или какъвто и да е друг документ, даващ им правото да нахлуят в дома ни. След обстоен обиск, продължил повече от 5 часа, изземат всички компютри, мобилни устройства и пари (лични спестявания на семейството), дори кредитни и дебитни карти. След като извеждат баща ми от жилището, същото се повтаря и в офиса на фирмата му на ул. „Любляна“, откъдето изземат всички компютри, цялата касова наличност на фирмата, заплатите на служителите и пари на клиенти. Шокирани от случилото се, отидохме до офиса и именно там намерихме подхвърлена в целия хаос от претърсването заповед за задържане и претърсване, както и протоколи за иззетите от там вещи. В постановлението на Върховна касационна прокуратура пишеше: „След задържането Росен Йосифов да бъде настанен в помещенията на ОС „ИН“ Сектор „Арести“ – София, бул. „Г.М. Димитров“ 42“.\r\nНа следващия ден ни извикаха в съда за първото дело – за мярката за неотклонение. Преди делото адвокатите ни се запознаха с документите, изпратени от САЩ. В тях надълго и нашироко прокурорът на щата Кентъки описва криминалните деяния на 14 румънски граждани. Оказа се, че един от тези 14 румънци е бил клиент на фирмата на баща ми. Според американските власти той е бил съучастник на тези румънски граждани и им е помагал „да изперат“ средствата си, придобити от криминална дейност. Според обвинителния акт, издаден от Министерство на правосъдието на САЩ, въпросните румънци са измамили американски граждани, като са публикували фалшиви обяви за продажба в интернет аукциони. С така придобитите пари, румънците са си закупили Биткойни (виртуална валута) в САЩ. Един от румънските граждани се появява в офиса на фирмата на баща ми и продава тази стока. Имайки предвид, че фирмата има клиенти от цяла Източна Европа, това не е подозрително нито за баща ми, нито за служителите му. Румънският клиент започва да пише имейли до фирмата, че иска да продава още Биткойни, и от нея му отговарят, както на всеки клиент.\r\nЩе оставя на вас да намерите връзката между клиента, организирана престъпна група и пране на пари, защото аз не я намирам – нито логически, нито от изпратените от САЩ документи и доказателства. Такива просто липсват!\r\nЕдна седмица след задържането му Съдът насрочи делото по същество – дали да бъде изпратен в САЩ, или не. Софийски градски съд гледа това дело на 18 декември 2018 г. Въпреки исканията на адвокатите ни за повече документи и доказателства по случая, съдиите обясниха, че те не гледат дали той е виновен или невинен по обвиненията на САЩ; те базират решението си само и единствено на това дали е спазена процедурата по искане за екстрадиция (т.е. дали Прокурата на САЩ е изпратила всички документи, изисквани по закон). Това, което аз разбрах от думите на тези съдии, е, че тях дори не ги интересува дали изпращат невинен човек на другия край на света. Една много важна подробност е, че баща ми дори не говори английски – не може да се защити, не може да разбере защо го съдят и какво искат от него, ако дори му стане лошо, не може да обясни какво му е.\r\nТака, предполагам логично, Софийски градски съд решава да приеме молбата от САЩ за екстрадиция. Също така оставиха баща ми в ареста до приключване на делото и евентуалната му екстрадиция, с твърдението, че може да се укрие. След обжалване и дълго чакане, на 24 януари 2019 г. Софийски апелативен съд потвърди решението на предишната инстанция.      Баща ми продължава да се намира в мизерния следствен арест в лошо здравословно състояние. И въпреки молбите ни да бъде прегледан от лекар, понеже се оплаква от затруднено дишане и болки в гърдите, прокуратурата отказва да разреши преглед от специалист. Единственият преглед, който му е направен, е от медицинското лице в следствения арест, който му предписва вече трети антибиотик, който не дава никакъв резултат.\r\nОбръщам се към Вас с молба да отразите тази история, защото, както каза приятелката на Желяз Андреев преди по-малко от година, всеки един български гражданин може да е на неговото място и да бъде подложен на същата кошмарна и несправедлива процедура.\r\nИма създадена петиция по повода, която Ви молим да бъде отразена\"", "date": "2019.01.28", "title": "Дъщерята на Йосифов: Баща ми е невинен, в мизерия и лошо здравословно състояние"}
{"url": "https://www.actualno.com/burgas/koi-sa-naj-poseshtavanite-izlojbi-organizirani-ot-rim-burgas-news_718717.html", "text": "  Все повече са хората, които се интересуват от експозициите и събитията, които организира Регионалният исторически музей в Бургас. През изминалата година посетителите са се увеличили на .     Хората са проявили най-голям интерес към Панагюрското златно съкровище, маската на Терес,  тракийското съкровище от село Кралево, болярското съкровище и най-старото златно съкровище в Европа от Варненския халколитен некропол.\r\nДецата също са били приобщени към работата на културната институция. Възобновен е Природонаучният музей и заниманията в лятното училище.\r\nРИМ-Бургас е взел участие, под различни форми, в 23 гостуващи изложби, в различни градове на страната, като най-интересните са: „Тайните на Черно море”, „Вотиви”,„Аполония Понтийска“ и „Луксът на 19 век”.  Освен с изложби, дейността на музея е била представена чрез лекции, възстановки на празници, обичаи, чествания, участия в национални и международни научни конференции.\r\nОт РИМ-Бургас се гордеят и с факта, че през 2018 година са стигнали до читателите, три техни издания. Това са, сборник с доклади от научната конференция „Българските бежанци в Бургас и региона 1878-1944 г.“, първата книга за историята на Акве калиде – „Aquae calidae – любимите бани на императори, царе и султани ” и шести том на „Известията на Бургаския музей“.    ", "date": "2019.01.28", "title": "Кои са най-посещаваните изложби, организирани от РИМ-Бургас?"}
{"url": "https://www.actualno.com/europe/otrichaneto-na-holokosta-v-njakoi-dyrjavi-pridobiva-zaplashitelni-razmeri-news_718736.html", "text": "  Отричането на Холокоста в Полша, Литва, Хърватия и Унгария придобива заплашителни размери. Това показват данните от изследване, осъществено с подкрепата на Йейлския университет, Гринелския колеж и Европейския съюз за прогресивен юдаизъм, предаде БГНЕС.     Отричането на Холокоста е ревизионистко направление в историографията, което твърди, че той не е съществувал в този си вид, в какъвто го описва общоприетата историография.   В изследването се казва, че много правителства в ЕС реабилитират военните престъпници от Втората световна война, свеждайки до минимум тяхната вина за унищожаването на евреите.\r\nТези идеи са най-разпространени в Полша, Унгария, Хърватия и Литва.  Например, унгарското правителство омаловажава участието на страната в геноцида, реабилитира военните престъпници и въвежда антисемитски писатели в националната учебна програма.\r\nНа обратния полюс са Румъния, Франция и Чехия, които са похвалени, че съдействат за обективната оценка на миналото.   Холокоста в съвременната научна литература и публицистика означава политика на нацистка Германия и нейните съюзници и помощници за преследването и унищожаването на шест милиона евреи в периода 1933-1945 г.    ", "date": "2019.01.28", "title": "Отричането на Холокоста в някои държави придобива заплашителни размери "}
{"url": "https://www.actualno.com/business/goranov-smenjame-leva-s-evro-naj-rano-prez-2022-g-news_718732.html", "text": "   Това обяви финансовият министър Владислав Горанов, предаде БГНЕС.     Горанов участва в гражданския диалог „България по пътя на еврото” заедно със заместник-председателя на Европейската комисия, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари Валдис Домбровскис и еврокомисаря Ева Майдел.   „Минималният престой в ЕRMII е две години. Ако получим одобрение, двете години изтичат през 2021 г. Ще е необходима още една година и най-рано през 2022 г. влизането на еврото в България може да стане факт”, каза финансовият министър.\r\nТой опроверга страховете на хората, че въвеждането на еврото ще доведе до повишаване на цените и намаляване на доходите на гражданите.  „Въвеждането на еврото не води до голяма инфлация. Това показват последните присъединявания към еврозоната. Тя е много ниска. Целта е тя да бъде 2%, а често инфлацията е около 1,5%. Висока инфлация се наблюдава само в страни, които са извън ЕС”, подчерта Ева Майдел.\r\nЗаместник-председателят на Европейската комисия Валдис Домбровскис потвърди, че България е готова да влезе ЕRMII.   \"Според нас България отговаря на всички критерии с изключение на валутните за включване в чакалнята на еврозоната\", подчерта Домбровскис.    ", "date": "2019.01.28", "title": "Горанов: Сменяме лева с евро най-рано през 2022 г."}
{"url": "https://www.actualno.com/europe/aleksis-cipras-2019-godina-shte-byde-istoricheska-za-gyrcija-news_718764.html", "text": "  В статия за гръцкото издание на \"Еконoмист - Светът през 2019\" гръцкият премиер Алексис Ципрас пише за предизвикателствата и плановете за Гърция тази година и за \"прогресивното правителство, което успя да изведе страната от меморандумите, да осигури финансова стабилност, да поправи неправдите за мнозина, да се справи с бежанската криза хуманизъм и солидарност\", но и да затвори дългогодишен спор.     \"Наскоро бе сложен с нашите северни съседи, който дълго време хранеше национализма и крайно десните и от двете страни на границата. По този начин Гърция си връща лидерската позиция на Балканите, не в смисъл на налагане, а като сила, която е главен герой в сътрудничеството и общото развитие на страните от региона, в сравнение с всички онези, които за техни лични интереси искат Балканите завинаги да останат буре с барут в Европа\", пише Ципрас, цитиран от БГНЕС.   За 2019 г. гръцкият премиер заяви, че Гърция навлиза в нова ера, защото \"за първи път от десетилетие финансовите нужди на страната са осигурени за следващия период и е регистриран рекорд от чуждестранни инвестиции\".\r\n\"Убеден съм, че 2019 г. ще бъде историческа година, не само защото символизира края на кризата, но и защото ще означава започване на нова Гърция, Гърция за нейните хора, Гърция за много хора\", пише гръцкият премиер.  Той добавя, че всичко това ще се почувства от гражданите, чрез правителствени мерки, като например връщането на колективните трудови договори и увеличаването на заплатите.", "date": "2019.01.28", "title": "Алексис Ципрас: 2019 година ще бъде историческа за Гърция"}
{"url": "https://www.actualno.com/starazagora/prieha-obshtinskija-budjet-na-kazanlyk-na-pyrvo-chetene-news_718728.html", "text": "  На редовното си заседание днес общинският съвет на Казанлък прие на първо четене Бюджет 2019. Той е в размер . Делът на заложените местни приходи в документа са за над 15 милиона лева и ще се формират от увеличените наеми от земя, общински имоти и туристически услуги от Исторически музей „Искра”. За да няма увеличение на местните данъци и такси. Общината ще дофинансира с близо 550 хиляди лева дейността по сметосъбирането и сметоизвозването, обяви кметът Галина Стоянова.     Основен акцент в бюджета са инвестициите за подмяната на градския транспорт - нови спирки и закупуване на електробуси. Ще се подновят две големи улици - „Олимпиада” и „Толиати”, което ще позволи да поемат автомобилния трафик. За сигурността на населението е предвидено поставянето на видеонаблюдение на източния вход на града.   Сред важните обекти, които са включени във финансовата рамка за 2019, са комплексът „Светът на траките”, Дневният център за хора с увреждания, имотите в Несебър и в Равда.\r\nВъв всички общински дейности ще има увеличение на работните заплати, подчерта кметът Галина Стоянова и обяви, че средната брутна работна заплата в общинската администрация ще е 916, а в културните институти – 890 лева. Субсидията за делегираните от държавата дейности е над 32,4 милиона, а преходният остатък от миналата година над 2 милиона лева.  Второто четене на бюджета е насрочено за .", "date": "2019.01.28", "title": "Приеха общинския бюджет на Казанлък на първо четене"}
{"url": "https://www.actualno.com/montana/gripna-vakancija-ot-utre-za-61-uchilishta-v-montana-news_718715.html", "text": "  От утре 29 януари до 5 февруари всички 61 училища в региона излизат в грипна ваканция. Според РЗИ мярката е превантивна, все още не е достигнато най-високото ниво на заболеваемост, но броя на болните се е увеличил значително. Продължават да работят детските заведения, но според кметът Златко Живков, родителите не бива да изпращат болни деца в градините.     290 на 10 000 души е статистиката за заболели със симптоми, подобни на грип. От РЗИ уточняват,че  940 на 10 000 души е заболеваемостта при деца до 4 години, 800 на 10 000 души при учениците между 5 и 14 години.   ", "date": "2019.01.28", "title": "Грипна ваканция от утре за 61 училища в Монтана"}
{"url": "https://www.actualno.com/politics/falshivite-novini-fokus-na-vnimanieto-v-navecherieto-na-evrovota-news_718584.html", "text": "  Ваксина срещу дезинформация и софтуер, анализиращ политическите реклами, влизат в инструментариума за борбата с фалшивите новини в навечерието на евровота. Те бяха представени на форум, посветен на дезинформацията, организиран от Бюрото на Европейския парламент в България.     Водещ на форума беше журналистът Светослав Иванов, който наскоро стана Той не се ангажира с прогноза какво ще се случи на предстоящите избори за Европейски парламент в края на май, но с увереност заяви, че изборите ще са белязани от сериозни дебати, политически сблъсъци, много аргументи и от много, много фалшиви новини, с които ще бъдем заляти - не само в България, но и в цяла Европа.   Често фалшиви новини внушават, че в европейските институции работят хора, които се занимават с маловажни неща  и оставят важните въпроси на заден план, посочи при откриването на форума ръководителят на Бюрото на Европейския парламент в България Теодор Стойчев. Той посочи интерпретациите в български медии, че ЕС забранявал шкембе чорбата и че вземал чипса на децата.\r\n\"В разгара на дебата за Истанбулската конвенция, някой беше снимал знака за асансьор в нашата сграда,  където имаше табелка с три човечета със стрелки нагоре и надолу и това излезе в социалните мрежи като новина, че в Дома на Европа, в сградата на Европейската комисия и Европейския парламент,  вече има тоалетна за третия пол и че европейските институции променят традиционната структура на семейството в нашето общество\", разказа  Стойчев. По думите му и дезинформацията целят да дискредитират европейския проект, да разколебаят вярата в ЕС, в демократичния процес и участието в избори. Затова, според него,  е много важно в контекста на приближаващите европейски избори, когато ще бъдем заливани от такива новини, да си говорим за тези проблеми, за хигиената и ползването на различните информационни канали.  В разискванията дали имат значение фактите и за дезинформацията като инструмент по време на избори най-споделяното мнение беше, че Европейският съюз и Европейският парламент са пред  много сериозна заплаха от дезинформация. За това  алармира и Марайе Аренце, образователен координатор на холандската неправителствена организация DROG, и предложи помощ – . \"Опитваме се да провалим изборите за Европейски парламент с кампания за дезинформация. Събираме единомишленици и ги караме да  мислят като троловете и да създават фалшиви новини. Това е имунизация\", поясни тя, убедена, че \"ако искаме да разберем как работи дезинформацията, трябва да се научим самите ние да я създаваме\".\r\n\"Не трябва да се страхуваме от дезинформацията. Трябва да видим как тя върши работа, трябва да създадем наша защитна стена, да говорим за това и трябва да се фокусираме върху създаване на много силни умения в медиите, защото в крайна сметка всеки индивид,  а не правителствата или фирмите,  решава какво е истина и какво не\", подчерта Марайе Аренце.\r\n\"Ваксината\" срещу дезинформация се разработва в лаборатория на  Кеймбриджкия университет, съвместно с екипа на , в който влизат учени, журналисти, медийни експерти, съобщи Марайе Аренце и анонсира създадената от тях , наречена \"Лоши новини\". . Например: до 30 минути трябва да създадете фалшива новина, да я разпространите и който получи най-много последователи ще победи. Eлементът на конкуренция я прави особено популярна сред учениците. \"Достигаме до 100 ученици на ден, така че нашата програма за ваксинация е доста успешна\", каза Аренце. Тя съобщи още, че според резултатите от  анкета, придружаваща играта, хората, които са я играли, се научавали по-лесно да различават фалшивите новини.       \"Консултирахме долната камара на английския парламент, също и вицепрезидента на Европейската комисия, отговарящ за дигиталния пазар, работим с училищата, а в момента работим много активно с Комитета по регионите в цяла Европа\", посочи още Аренце. Тя разказа, че са провели експерименти и в Европейския парламент  с участието на  група анализатори и агенти под прикритие, които създавали фалшиви акаунти в социалните мрежи и били насърчавани да излъчват негативно съдържание в кампании срещу ярки фигури на Европейската комисия като бившия ѝ председател Жозе-Мануел Барозу, който отиде на работа в американската инвестиционна банка Goldman Sachs, също срещу - най-близкият сътрудник на следващия председател на ЕК Жан Клод Юнкер. \"Споделихме тези факти в Брюксел по време на една конференция за комуникациите. Доста неудобни погледи получих, но това беше добро. Ние обичаме да размътваме нещата\", сподели експертът по дезинформация.\r\nВ препълнената зала 6 на НДК по време на форума Марайе Аренце демонстрира версия на играта, представена в Лондон, където била номинирана за награда: \"Нека да играем! Изключете своя морален компас! Вие сте моята лична армия от тролове. Вие сте експерти по дезинформация и ще ми помогнете да унищожим света\", надъха аудиторията  тя  и я поведе - \"да  изберем тайна самоличност, с която да манипулираме хората от Европа, също обект на нападките -  дали да критикуваме политиците или да се ядосваме на чужда страна\" ... \"Повече ръце се вдигат  за чуждата страна. Можем да атакуваме САЩ, Франция\".... \"Искаме ли армия от ботове на Twitter или да се въплътим в известна личност? Избираме армия от ботове в Twitter. Веднага получаваме огромен брой последователи. Нека видим как реагират  и дали се съгласяват с нашите послания – много доре изглежда. Заслужаваме награда  и получаваме първата значка за въплъщение\".\r\nНа следващо ниво в играта, експертът по дезинформация показа как се създава нов уебсайт и направи участниците във форума редактори. \"Ще изследваме емоциите или ще докладваме факти? Ще накараме ли хората да ги е страх или ще ги ядосваме? Кой е за ядосването? Ядосани. ОК. За какво ще говорим – за насилие срещу животните или корупция? ОК  - корупция\"..... \"Сега сте не само достоверен източник на информация, но сте го превърнали и в оръжие. Можете да ядосвате хората и да получавате повече последователи\", продължи да нахъсва  участниците тя. \"Опитваме се да разкъсаме Великобритания. Това ни е задачата за деня\", продължава играта и в хода ѝ сме упрекнати, че правим фалшиви новини. \"Да използваме това!\", настоя експертът и показа как: \"Ние упрекваме тях, че те пускат фалшиви новини. Туитваме го. Имаме повече последователи. Тази игра на поляризиране  играе за нас. Спечелихме и значката за поляризиране - успяхме да  поляризираме емоциите\" и прикани да посетим сайта на .\r\nВ рамките на форума Анели Ахонен от Европейска служба за външна дейност представи гледната си точка как да се борим с дезинформацията от Русия, а Сам Джефърс, основател WhoTargetsMe - възможностите за повече прозрачност на целевото таргетиране в съвременните избори. Той презентира софтуера \"Кой ме таргетира\", който разбива и прави запис на това с какво сте таргетирани и дава възможност за създаване на огромна база данни и подробно анализиране – от кого идва рекламата, защо едни хора я виждат, други – не и пр. След няколко седмици ще бъде достъпен на всички езици на страните-членки на ЕС, съобщи авторът.\r\nПодходът към цифровите заплахи пред демокрацията по време на ирландския референдум за абортите представи  Крейг Дуайър, съосновател на Инициативата за прозрачен референдум.      В екшън-плана на Брюксел за наближаващите евроизбори, както разясни Анели Ахонен от Европейска служба за външна дейност, се поставя акцент на обединяването на усилията на всички европейски институции и държавите-членки. Държавите-членки ще назначат местни експерти, ще има механизъм за споделяне на информация и опит за дезинформацията, т.нар. система за бързо реагиране. Социалните медии ще трябва да докажат, че се съобразяват с Кодекса на добрите практики да изтриват фалшивите акаунти. Те ще трябва и да публикуват доклади всеки месец, които ще са достъпни на широката публика и преди изборите - ако това не е достатъчно, тогава ЕК ще има възможност да приеме някакви регулаторни мерки. Предвижда се и работата с гражданското общество и  медиите, което е свързано с плана Европа 2020.", "date": "2019.01.28", "title": "Фалшивите новини – фокус на вниманието в навечерието на евровота"}
{"url": "https://www.actualno.com/crime/mvr-njama-danni-sinyt-na-minio-stajkov-da-e-bil-otvlechen-news_718760.html", "text": "  При първоначалните прегледи в \"Пирогов\", Стайко Стайков е казал, че е бил отвлечен, сигналът е подаден от негов близък приятел. Това каза  главният секретар на МВР главен комисар Ивайло Иванов, предаде  „Фокус“ по повод на Миню Стайков в Пирогов.     „Сутринта около 9.15 часа е получен сигнал на 112 за лице в безпомощно състояние, мъж на средна възраст, около 30 години, който се намира на паркинг. Отивайки на място екипът на Спешна помощ са изчакани от човека, който е подал сигнала, след това се въведени в близка къща. Там въпросният Стайко Стайков е прегледан, лекарите са взели решение да го закарат в \"Пирогов\" и след като е закаран там, към МВР е подаден сигнал, че същият е бил отвлечен“, съобщи Иванов.\r\n„При първоначалните прегледи в \"Пирогов\", Стайко казва, че е бил отвлечен за известен период от време, който не се уточнява какъв е. Сигналът е подаден от близък негов приятел. Това става сутринта в 9.15 часа“, посочи главният секретар на МВР. Ивайло Иванов обясни, че незабавно към лечебното заведение са изпратени служители от отдел „Криминална полиция“.\r\n„Снощи между 20.00-21.00 часа такси е откарал въпросния господин до адреса, в който е бил прегледан от Бърза помощ, това е домът му. На този адрес е бил поет от неговите охранители, била му е оказана помощ от лекар, който го е прегледал през нощта. Ние по никакъв начин не сме били уведомени за това нещо“, обясни той, като припомни, че Стайко Стойков е обявен за международно издирване в началото на септември месец миналата година. Главният секретар на МВР изтъкна, че при извършваните до момента разследвания около лицето, няма сигнали за неправомерни действия към него. “Близките му твърдят, че от времето, когато е обявен за издирване не са имали контакт с него”, подчерта той.   Припомняме, че е с постановена от Апелативен специализиран съд мярката за неотклонение „Задържане под стража“. Той беше задържан при акция на Специализираната прокуратура в офисите на „Винпром Карнобат“ ООД, „Сис Индустрийс“ ООД и „Топаз Мел“ ООД. Тогава на няколко лица бяха повдигнати обвинения за участие в организирана престъпна група, създадена с цел продажба на акцизни стоки без бандерол, извършване на данъчни престъпления и пране на пари. По-късно бе наложен запор над дружествените дялове и банкови сметки на бизнесмена, както и възбрана над множество негови недвижими имоти в цялата страна – земеделски земи, жилища, сгради. Синът му Стайко Стайков беше обявен за издирване, търсиха го и чрез \"Интерпол\". ", "date": "2019.01.28", "title": "МВР: Няма данни синът на Миньо Стайков да е бил отвлечен"}
{"url": "https://www.actualno.com/business/karanikolov-tendencijata-e-za-razkrivane-a-ne-za-zakrivane-na-predprijatija-news_718763.html", "text": "  Тенденцията е за разкриване, а не за закриване на предприятия. Това заяви министърът на икономиката Емил Караниколов днес по време на брифинг в Министерството на икономиката, предаде БГНЕС.     Той подчерта, че през последните месеци са направени доста крупни инвестиции в Северна България и даде пример със следните фирми: завод за самолетни части на френската група Латекоер - проектът е на стойност 11 млн. евро, завод за автомобилни аксесоари на американската компания „Варок Лайтинг Системс” на стойност 8 млн. лв., завод за производство на авточасти в България на германската компания \"Фос Аутомотив\" на стойност 15 млн. евро, германската компания „Leoni” в региона на Плевен с 32 млн. евро, производственото предприятие на „Мултивак България Продакшън\" - инвестицията е за над 36 млн. лв, „одело Фарба Лайтинг Груп\" - инвестицията ще бъде в размер на 40.6 милиона евро, което включва изграждането на 3 завода и парк за поддоставчици и др. Министър Караниколов изтъкна, че в Българската агенция за инвестиции са подадени 54 проекта за инвестиции на стойност 1, 5 млрд. лв. , съобщиха от МИ.   Икономическият министър увери, че отпуснати 500 млн. лв. за язовирите ще бъдат разходвани публично, така както е по Закона за обществените поръчки и всички други закони. По негови думи до две седмици трябва да започне работа и държавното предприятие за стопанисване на язовирите.\r\nТой допълни, че Министерството на икономиката, представителите на Асоциацията на индустриалния капитал в България (АИКБ), Конфедерация на работодателите и индустриалците в България (КРИБ), Национално сдружение на търговците и превозвачите на горива, Асоциация на българските частни пристанища, Българска минно-геоложка камара и всички заинтересовани страни, с които до момента са проведени срещи, са с апел към Народното събрание от сряда приемането на т.нар. Закон за горивата да бъде отложен. „Всички се обединихме около това, че трябва да има закон и всички да са регистрирани по него. Имаме възможност да се съберем и да обсъдим всички дадени до момента конкретни предложения. Колкото по-бързо направим това, толкова по-бързо ще имаме работещи и балансирани текстове“, категоричен бе той.  ", "date": "2019.01.28", "title": "Караниколов: Тенденцията е за разкриване, а не за закриване на предприятия"}
{"url": "https://www.actualno.com/analysis/izsledvane-klimatichnite-promeni-doprinasjat-za-vojnata-v-sirija-i-migracijata-news_718595.html", "text": "  Ефектите от глобалното изменение на климата не се ограничават до екстремни климатични и природни бедствия. Променящият се климат е причина и за многобройните конфликти и масовата миграция, завладяла Европа през последните години, твърдят заключения в ново научно изследване.     Изследване, проведено от учени от Международния институт за приложен системен анализ , за първи път демонстрира причинно-следствена връзка между изменението на климата и нарастващия брой конфликти, както и за масовата миграция от райони, засегнати от природни бедствия. По-специално, проучването посочва, че изменението на климата е поне една от причините за народните въстания през периода 2010–2012 година в Тунис, Либия, Йемен и други страни на Арабската пролет, пише БГНЕС.   Като отделен пример е дадена , където избухването на революцията прерасна в пълномащабна гражданска война, продължаваща и до днес и отнела вече стотици хиляди човешки животи. Изследването доказва, че предпоставка за това развитие е повишаването на средните температури в този регион. Поради продължителна суша и остър недостиг на прясна вода в страната, години наред бе събирана много лоша реколта, което доведе до масово изселване на селското население към градовете. В резултат на тази сирийските градове се оказаха пренаселени, жилищата недостигаха и безработицата рязко нарасна. На фона на продължаващото увеличение на цените (причинено от сушата, следствие от която е липсата на продукти) това доведе до увеличаване на недоволството, масови протести, политическа конфронтация - и в крайна сметка гражданска война и милиони бежанци, заключва проучването.\r\nСпоред последните данни на ООН, през ноември 2018 г. повече от 5,6 милиона сирийци са избягали от страната, а други 6 милиона са вътрешни преселници.  Проучването отбелязва, че много подобни събития са се развили през този период и в други африкански страни, включително и в разположените на юг от Сахара.\r\n\"Нашето изследване засяга тема, която беше широко отразена в средствата за масова информация\", казва един от авторите му, Рая Муттарак от университета в Източна Англия. Учените са загрижени, че днес изменението на климата и миграцията не се възприемат от обществото като взаимосвързани явления - въпреки че тяхната връзка е очевидна.        За да се установи по-точно естеството на връзката между изменението на климата и миграционния растеж, авторите на труда са използвали сложен модел - всъщност след като са провели няколко проучвания едновременно, обединени в едно.\r\nПърво, те са разглеждали молби за убежища, подадени от 2006 до 2015 г. от бежанци в 157 държави по света. След това са изследвали климатичните условия в страните, от които са избягали авторите на подадените заявления и са съставили хронологичен динамичен модел.\r\nКато основен индикатор за изменението на климата е взето съотношението между количеството на валежите и количеството на изпарението (SPEI).\r\nЗа количеството и мащаба на конфликтите е съдено по информацията от глобалната база данни за въоръжените конфликти, която от 1946 г. се поддържа от Шведския университет в Упсала. Проучването е взело предвид само данните за жертвите на сблъсъците.\r\nРазработеният от учените модел отчита много други показатели, като например разстоянието между страната по произход и страната на пристигане, размера на населението на двете държави, техния политически статус, присъствието на етнически и религиозни групи в тях и т.н.      Резултатите от проучването убедително показват, че през 2006-2015 г. изменението на климата играе важна роля в равнището и посоката на миграцията, а по-силните суши предизвикват по-силни конфликти с голям брой жертви. Въпреки това, .\r\n\"Изменението на климата не води непременно до конфликти и увеличаване на миграцията\", пояснява един от авторите на проучването, Креспо Куарешма от Виенския университет по икономика и бизнес. \"Но в условия на лошо държавно управление и снижено ниво на демокрация, силното изменение на климата може лесно да доведе до конфликти и борба за ограничени ресурси\", добавя тя.  Международният институт за приложен системен анализ е влиятелен изследователски център, разположен в Австрия и обединяващ водещи учени от цял свят. Създаден е през 70-те години от Съединените щати и Съветския съюз за съвместно проучване на проблеми в областта на екологията, икономиката и социалната сфера. Оттогава към тях се присъединяват още две дузини страни, включително Великобритания, Германия, Израел, Китай и Украйна. ", "date": "2019.01.28", "title": "Изследване: Климатичните промени допринасят за войната в Сирия и миграцията"}
{"url": "https://www.actualno.com/europe/poroshenko-podpisa-zakon-za-religijata-news_718796.html", "text": "  Президентът на Украйна Петро Порошенко подписа закон, според който религиозните организации ще могат да променят своята юрисдикция чрез гласуване, съобщи пресслужбата на ръководителя на украинската държава.     „Законът предвижда механизми, които да определят как точно една религиозна организация може да промени подчинеността си на религиозни центрове, действащи в Украйна и в чужбина. Законът определя, че решението за промяна на подчинеността и внасяне на изменения или допълнения към устава се взимат на общо събрание на религиозната общност с не по-малко от две трети от нейния състав“, предаде БГНЕС.   Сега религиозна организация, в случай на решение за промяна на подчинеността си, трябва да докладва такова решение на централния орган на изпълнителната власт, който изпълнява държавната религиозна политика, или на областните държавни администрации.\r\nНа 17 януари парламентът на Украйна прие законопроект за религиозните общности, които сега могат да решават своята църковна принадлежност с обикновен вот. Той, по-специално, предвижда, че енориашите, които не са съгласни с пренасочването на общността към подчинение на друга църква, се лишават от храма, който досега е принадлежал на техните общности.  ", "date": "2019.01.28", "title": "Порошенко подписа закон за религията"}
{"url": "https://www.actualno.com/pleven/kmetyt-na-pleven-s-drastichni-merki-sreshtu-nezakonnite-smetishta-news_718755.html", "text": "  Драстични мерки и солени глоби за всички, които са виновни за образуването на незаконни, в различни райони на Плевен обеща днес кметът на града Георг Спартански. В последните дни той за пореден път обиколил невралгичните точки по отношение на чистотата и във връзка със сигнали на граждани за нерегламентирано изхвърлени отпадъци.     „Районът около т.нар. блок „Добре дошли!“ в квартал „Сторгозия“ е такава свинщина, каквато сигурно няма и в Бомбай. За съжаление, тя не е единствената в града. Ще търсим начин да принудим гражданите, живеещи там да изчистят натрупаните отпадъци. Бяхме и в индустриалната зона – в бившата „Автогара Север“, където има търговии на едро. Дворът е частен. Кочината е толкова голяма, че не се вижда асфалтът под нея. А там има два контейнера – единият беше празен, а другият – пълен до средата. Търговците там са превърнали пространството в обор, но не им пука и живеят като свине. Ще изпратя общинския инспекторат и служители на отдел „Екология“ да напишат констативни протоколи. Ще ги одръстим с глоби и едновременно с това ще подам сигнал в РИОСВ. Така повече не може“, разказа градоначалникът.   Другият район, на който той вече „взел мярка“, е в квартал „Мара Денчева“ – срещу т.нар. блок „Китайската стена“. И там имало район, който е превърнат в сметище. Кметът разпоредил да се направи там незабавна проверка. Това е една от централните улици и всеки ден по нея минават хиляди хора, а в близост били изхвърлени дивани, мебели, фотьойли, какво ли не.  Дворът на къща, която е собственост на „Жилфонд“ и е дадена за обитаване от социално слаби, бил превърнат в склад за резервни  части, двигатели на автомобили, капаци за коли, перални, печки и др.\r\n„Вече издадох две заповеди за прекратяване на наемните отношения с тези двама наематели, които живеят там, защото сто пъти са предупреждавани, че това повече няма да се търпи и да се толерира. А те, ако искат, да обжалват в съда. Ще обърнем категорично „другата страница“, защото така повече не може. Не може да си говорим толкова пъти едни и същи неща, ние да се правим на разбиращи, на толерантни, да ми реват българите срещу циганите и циганите срещу българите. Видно е, че тези свинщини се правят от всички етноси“, коментира Георг Спартански.  Той призова всички, които желаят, тази неделя в 11,00 ч. сутринта, да дойдат с него и да изчистят заедно парк „Кайлъка“ в района от Моста до басейните. Ще има осигурени полиетиленови чували.\r\n„И паркът е станал кочина, състоянието му е безобразно. Той е държавна собственост, а знам, че плевенският областен управител няма пари и ресурс да го поддържа. Ако с мен дойдат поне 10 плевенчани, мисля, че за два часа ще успеем да свършим цялата работа. Крайно време е да престанем да чакаме някой друг да ни върши работата. Не ми пука дали ще пишат, че си правя пиар“, каза още кметът Спартански.   ", "date": "2019.01.28", "title": "Кметът на Плевен с драстични мерки срещу незаконните сметища"}
{"url": "https://www.actualno.com/europe/bruksel-velikobritanija-riskuva-da-izleze-bez-sdelka-ot-es-news_718799.html", "text": "  Великобритания рискува да излезе без сделка от Европейския съюз, защото Лондон не може да реши какво иска, предупреди висш преговарящ от страна на ЕС.     В едни от най-твърдите си забележки до момента, Сабине Веянд, заместник на Мишел Барние, главният преговарящ за Брекзит от ЕС, разкритикува държането на премиера Тереза ​​Мей при разговорите за развод.\r\n\"Има много реален риск от срив. Не по замисъл, а поради случайност,\" каза Веянд пред експертна аудитория, поканена от мозъчния тръст Център за европейска политика.\r\nВеянд се оплака, че Мей е държала на тъмно своя кабинет и депутатив продължение на 18 месеца интензивни преговори. В резултат на това, твърди Веянд, много депутати в Уестминстър бяха изненадани от съдържанието на споразумението за оттегляне, подписано с лидерите на ЕС през ноември - и го отхвърлиха.  Сега Мей се стреми да подобри споразумението и паралелната политическа декларация за бъдещите отношения между ЕС и Великобритания с надеждата да спечели със закъснение подкрепата на страната.\r\nНо перспективата за Деня на Брекзит, 29 март, без да се стигне до споразумение, става все по-вероятна.\r\n\"Крахът е единственият сценарий, който не изисква от никого да предприема каквито и да било действия или решения, и затова рискът от срив е толкова висок,\" каза Веянд.    Във вторник британските депутати ще гласуват по редица изменения, които биха могли да принудят Мей да поиска или забавяне на датата на Брекзит или преразглеждане на споразумението за оттегляне.\r\n\"Сриването е единственият сценарий, който не изисква от никого да предприема каквито и да било действия или решения, и затова рискът от срив е толкова висок,\" каза Веянд.\r\nВъв вторник британските депутати ще гласуват по редица изменения, които биха могли да принудят Мей да поиска или забавяне на датата на Брекзит, или преразглеждане на споразумението за оттегляне.\r\nНо Веянд предупреди, че преговорите са приключили.", "date": "2019.01.28", "title": "Брюксел: Великобритания рискува да излезе без сделка от ЕС"}
{"url": "https://www.actualno.com/society/novinite-naj-vajnoto-za-denja-28-januari-news_718774.html", "text": "  Редакционният екип на ви представя най-важните новини за изминалия ден, 28 януари.      Да, определено е възможно да има охрана и паник бутони във филиалите на \"Спешна медицинска помощ\". Разпоредено е в Горна Оряховица да бъде сложена физическа охрана, а що се отнася до новите линейки, ще се работи за поставяне на паник бутони. Това заяви зам.-здравният министър Жени Начева   Ваксина срещу дезинформация и софтуер, анализиращ политическите реклами, влизат в инструментариума за борбата с фалшивите новини в навечерието на евровота. Те бяха представени на форум, посветен на дезинформацията, организиран от Бюрото на Европейския парламент в България. Най-оптимистичната прогноза за замяната на лева с еврото е вероятно да се случи на 01.01.2022 година. Това обяви финансовият министър Владислав Горанов, предаде БГНЕС.     Протест на екоактивисти се провежда тази вечер в София. Основното искане на протестиращите е спиране на незаконните строежи по българското Черноморие. Ако досега българската авиация летеше на крилете на илюзиите, ако ние подпишем договор със САЩ, ще лети на крилете на най-добрия боен самолет. Така министърът на отбраната Красимир Каракачанов отговори пред журналисти на президента Румен Радев, предаде репортер на БГНЕС.    Теч на газ блокира центъра на Казанлък. До този момент все още не е открит източникът на теча на газ, заради който органите на реда блокираха движението на ул.\"Освобождение\" в Казанлък, предаде кореспондентът на БГНЕС в региона. Основен проблем за създалата се бедствена ситуация в Смолянско е непочистената ивица от дървета около пътищата – това са сервитутите около пътищата и електропроводите. В това е категоричен кметът на Доспат инж. Елин Радев, след специален въпрос на . Нов скандал с поредни неправилно усвоени пари се развихря у нас, този път свързан с Българския туристически съзю (БТС), който от години е субсидиран от бюджета на Столична община, за да поддържа туристическите обекти на територията на общината. В два от случаите, в които наложих вето, Народното събрание тихомълком оттегли това, което искаше да приеме, което ме кара да вярвам, че подходът е правилен. Броят на наложени вета (общо 7 тази година) не е от значение, важен е инструментът като подход. Това изтъкна като основна теза в отчета си за две години като президент държавният глава Румен Радев, според който \"България се намира в критичен момент от своето развитие\". Трима младежи спасиха възрастна жена от измръзване. Тя се заблудила и се изгубила посред нощ в покрайнините на панагюрското село Оборище, съобщи Нова телевизия. За доблестната постъпка на момчетата разказа кметът на село Оборище Милко Ангелов, който е убеден, че без тях бабата е щяла да загине.", "date": "2019.01.28", "title": "Новините: Най-важното за деня, 28 януари"}
{"url": "https://www.actualno.com/curious/bylgarija-otkupi-portreta-na-knjaz-aleksandyr-i-batenberg-snimka-news_718797.html", "text": "  Българската държава, чрез министъра на културата, откупи портрет и ценни предмети, принадлежали на княз Александър I Батенберг, на търг, организиран от аукционна къща в австрийската столица Виена.     „Беше страхотна емоция. Всички сме в голяма еуфория. Огромна благодарност към премиера Бойко Борисов и  министър Горанов“, коментира след приключването на наддаването министър Боил Банов, на което той присъства лично. Министърът отбеляза, че на тях дължи и тактиката да не се оповестява участието на държавата в търга предварително. „Беше важно да придобием тези ценности за българската държавност, но беше важно това да се случи и на разумна цена“, обясни той.\r\nПредметите са най-известният оригинален портрет на Княза с царски инсигнии от художника Карл Дилиц и три подноса, дарени от жителите на Русе, Ловеч и Берковица по повод началните години на неговото управление.\r\nПрез 2019 г. се навършват 140 години от избирането на Александър Батенберг от Великото Народно събрание за княз на България.  ", "date": "2019.01.28", "title": "България откупи портрета на княз Александър I Батенберг (СНИМКА)"}
{"url": "https://www.actualno.com/scene/publikata-aplodira-na-kraka-fantomyt-na-operata-news_718772.html", "text": "  Дълго и възторжено зрителите аплодираха изпълнителите, творческите и техническите състави на премиерата на \"Фантомът на операта\" в Националния музикален театър.      Снимка: Национален музикален театър\r\nВ главните роли на Кристин Дае и Фантомът се въплътиха Весела Делчева и Влади Михайлов, който е гост-солист. Снимка: Национален музикален театър\r\nВ другите роли зрителите гледаха: Катерина Тупарова като примадоната Карлота, доайените на театъра Христо Сарафов и Николай Борисов в ролите на собствениците на Парижката опера Фирмен и Андре, Людмила Козарева изпълни ролята на Мадам Жири, Георгиос Филаделфевс - Убалдо Пианджи, Илона Иванова – Мег Жири.     Снимка: Национален музикален театър\r\nНа сцената след спектакъла излязоха режисьорът акад. Пламен Карталов, диригентът Юли Дамянов, сценографите Миодраг Табачки /Сърбия/ и Иван Савов, хореографът Татяна Янева и останалата част от екипа на постановката.     Снимка: Национален музикален театър   Освен хорът и балетът на Музикалния театър, на сцената за поклони излязоха театър –майсторите и сценичните работници, които изнасят тежестта на сложния откъм декори и техническо осъществяване спектакъл.   Снимка: Национален музикален театър\r\nПо време на антракта зрителите пиха шампанско по повод премиерата на мюзикъла „Фантомът на операта” за първи път на българска сцена. Министърът на културата Боил Банов не успя да присъства, но изпрати кошница с цветя.\r\nЗаради изключителния интерес към „Фантомът на операта”, Музикалният театър пусна извънредни дати на спектакъла. Всички откупени за България представления ще се играят до края на март – те са през месец февруари и в последните две седмици на март, съобщиха от театъра.", "date": "2019.01.28", "title": "Публиката аплодира на крака „Фантомът на операта” "}
