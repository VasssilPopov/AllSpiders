{"url": "https://www.actualno.com/curious/sedmichen-horoskop-za-2-8-dekemvri-news_1411515.html", "text": "       Овен       Тази седмица няма да ви е лесно да постигнете целите си. Истината е, че сте си поставили прекалено високо летвата и малцина биха се справили. Опитайте се да довършите това, което е най-спешно до края на седмицата и после е време да се настроите за предстоящите празници. Помислете за кого ще приготвяте подаръци. Бъдете щедри, но и изобретателни. Ако нямате възможност да дарите всеки от любимите ви хора с подарък - помислете за картичка, която да е лично надписана от вас. В днешното технологично време това е от особено значени и има неповторима стойност. Телец     Близнаци През първата седмица на декември заложете неповторимите ви умения за общуване. Ако силата ви е в това не пропускайте ден, в който да не участвате в преговори или срещи. Вашето участие ще е решаващо за изхода на нещата. Някои от вас е добре да опитат да включат повече творчество в дейността си. Освободете душата си и дайте воля на фантазията си. Това ще ви направи неотразими и търсени. Самотните представители на знака може да срещнат своята половинка по време на някое културно мероприятие, така че оказвайте покани за такива събития. Рак     Първата седмица на декември ви е дадена, за да възстановите хармонията в душата, а и във всекидневието ви. Още в понеделник станете по-рано, направете си здравословна закуска и намерете няколко минути, за да се раздвижите преди да излезете. Вторник ще бъде един от най-натоварените ви дни, проявете максимално ниво хладнокръвие и самодисциплина. В сряда заложете на добрия тон, преговорите ще са успешни и ще може да се разберете по точки, за които не сте и подозирали. В четвъртък ви очаква промяна, а петък е ден за любов. През почивните дни бъдете по-близко до любимите ви хора - те имат нужда от вас. Лъв През първата седмица на декември бъдете подготвени за това, че плановете ви може да претърпят някои промени. Вероятно ще се касае само за забавяне, така че не бързайте да се отчайвате и да предприемате крайни мерки заради настроението ви. Нищо не е толкова страшно, колкото изглежда. В сряда ще намерите отдушник и решение на главния въпрос, който ви тормози. Бъдете по-уверени в себе си, но и добронамерени. Дева Първата седмица на декември е време, в което максимално трябва да се придържате към рационалния подход. Размишленията и мечтите оставете за по-натам. Здраво стъпили на земята няма да пропуснете невероятните възможности, които периодът ви дава в професионално развитие. Личните планове също е добре да изчакат. Сега се посветете основно на работата ви особено ако е свързана с технологии. Имате своите шансове за успех, но ще трябва да положите усилия в посока сътрудничество. Обърнете внимание на здравето си и не пренебрегвайте симптоми, които ви тревожат прекалено често.   Везни През първата седмица на декември ще сте в центъра на събитията. Бъдете сигурни, че дори и мислите ви ще може да бъдат отгатнати, за това трябва да сте на ниво във всичко. Не забравяйте и външния си вид. Не се мислете за нещо повече от другите, точно това може да ви провали дори там, където нямате конкуренция. Сряда и петък са добри дни за запознанства, които да ви помогнат в затвърждаването на позицията ви.    Скорпион   Стрелец През този ден не се връщайте назад в миналото. Някой ще се опита да си играе  с чувствата ви в опит да получи повече внимание. Простете опитите му и поговорете с него, за да изясните ситуацията. Не бързайте с присъдите и обвиненията  - всеки човек може да изпадне в ситуация на безизходица. Сега вашата задача е да проявите търпение и благородство. В края на седмицата ви очаква добра новина, която ще ви накара да се почувствате много щастливи. През почивните дни разнообразете всекидневието си с посещение на непознато място и обогатете сетивата се. Козирог    През първата седмица на декември ще имате възможността да помогнете на много хора. Бъдете готови, че ще ви търсят за помощ за всякакви проблеми. Това е чудесно, но ако се усетите, че се уморявате ще трябва да намалите темпото и да започнете да отказвате. Поне 1-2 дни от периода посветете изцяло на себе си и на вашите дела. Почивните дни отделете време на онези неща, за които все не ви остава време. Имате пълното право да обърнете внимание само на себе си. Водолей   Риби Първата седмица на декември ще ви поднесе невероятни предизвикателства. Самочувствието ще е това, което ще ви помогне да се справите с немислими задачи. Гледайте по-леко на нещата и не задълбавайте прекалено в нищо. В един от дните отделете вечерта за забавление или посещение на културно събитие, където да се срещнете с интересни хора. В петък ще получите добра новина. През почивните дни заложете на екстравагантността - тя винаги ви е отивала. ", "date": "2019.12.01", "title": "Седмичен хороскоп за 2-8 декември"}
{"url": "https://www.actualno.com/society/novinite-naj-vajnoto-za-denja-1-dekemvri-news_1411487.html", "text": "              Във вторник ще предложим Деница Сачева за социален министър. Това заяви по време на брифинг премиерът Бойко Борисов, предаде БГНЕС. Министър-председателят каза, че се отнася с цялото си уважение към майките на деца с увреждания, които подкрепиха Бисер Петков, но подчерта, че е негово право да назначава министрите в своя кабинет.   Мотивите на премиера Бойко Борисов да поиска оставката на социалния министър Бисер Петков са достатъчно ясни. Това коментира пред БНР вицепремиерът Томислав Дончев. Според Дончев мотивът за поисканата оставка е бил неизпълненото очакване на премиера за по-високо темпо и по-високи резултати в Министерството на труда и социалната политика. България е възхвалявана от Европейския съюз за своите реформи. Все още обаче има съмнения относно независимостта на съдебната система в страната. Това се казва в анализ на авторитетния швейцарски ежедневник Neue Zürcher Zeitung.     Бившият съветски лидер Михаил Горбачов ще остане в историята като човека който беше начело на една империя при нейния разпад, съобщава CNN. По-малко известна обаче за историята остава срещата му с американския президент Джордж Буш-старши няколко седмици след падането на Берлинската стена. Държавата е осигурила безплатно лечение и отделения за контрол на вируса, но не може да се справи със стигмата и неприемането, неразбирането и липсата на емпатия от страна на здравни работници към пациенти с ХИВ. Това е обща задача, за която всички сме отговорни. Това казват в свое писмо от Националната пациентска организация (НПО).    Разследващият журналист Валя Ахчиева напуска Българската национална телевизия (БНТ). Новината обяви самата Ахчиева във видео в социалната мрежа Facebook, като уточни, че е подала оставката си до генералния директор Емил Кошлуков в петък. арламентът на Ирак прие оставката на премиера Адел Абдел Махди и неговия кабинет. Това се случва след два месеца на протести, при които бяха ранени над 420 души, съобщи AFP, цитирана от БГНЕС. Припомняме, че премиерът обяви в петък, че ще депозира оставката си в парламента след намесата на шиитския духовен лидер аятолах Али Систани. Европейските лидери отбелязаха десет години от влизането в сила на Договора от Лисабон в първия официален ден на новата Европейска комисия (ЕК), съобщава Euronews, цитирана от агенция \"Фокус\". Новите лидери на ЕС направиха изявления пред председателя на Европейския парламент Дейвид Сасоли и председателя на Европейския съвет Шарл Мишел, връчиха копие от договора на новия председател на Комисията. Урсула фон дер Лайен поема Европейската комисия месец по-късно от очакваното след отхвърлянето на трима кандидати за комисар от Парламента. ", "date": "2019.12.01", "title": "Новините: Най-важното за деня (1 декември)"}
{"url": "https://www.actualno.com/balkani/gyrcija-shte-poiska-podkrepa-ot-nato-v-spora-s-turcija-news_1411508.html", "text": "      Премиерът Кириакос Мицотакис заяви, че ще поиска от другите членове на НАТО на срещата на върха на Алианса в Лондон да подкрепят Гърция срещу опитите на Турция да посегне на гръцкия суверенитет, особено след споразумението от миналата седмица с Либия за морските граници в Средиземноморието. Това пише електронното издание на гръцкия вестник Kathimerini, цитирано от агенция \"Фокус\".      Мицотакис заяви на конгреса на управляващата консервативна партия „Нова демокрация“, че Алиансът не може да остане безразличен, когато един от членовете му грубо нарушава международното право и че неутралният подход е в ущърб на Гърция, която никога не се стреми да засилва напрежението в региона.   Кипър, Египет и Гърция осъдиха либийско-турското споразумение като противоречащо на международното право. Външните министри на Египет и Гърция Самех Шукри и Никос Дендиас обсъждаха въпроса в Кайро. Срещата на НАТО ще се проведе в Лондон във вторник и сряда.   ", "date": "2019.12.01", "title": "Гърция ще поиска подкрепа от НАТО в спора с Турция"}
{"url": "https://www.actualno.com/sofia/posleden-miren-protest-provedoha-jiteli-na-zaharna-fabrika-news_1411526.html", "text": "      С плакати, призоваващи за спасяване на столичния квартал \"Захарна фарбика\" и снимки на бунища и въргалящи се \"живи трупове\" в междублоковите пространства, съкварталци се събраха на последен мирен протест пред община \"Илинден\" срещу заплашителното за тях ромско присъствие.      До общината има център за временно настаняване, в близост е и кризисен център, където се настаняват хора без образование и елементарна култура, оплакаха се хора от квартала. \"Страх ни е да излизаме и да се прибираме\", споделиха те пред репортер на .   \"Имаме събрани 1300 подписа на жители на квартал „Захарна фабрика“. Искаме чист, спокоен и зелен квартал, какъвто беше някога\", заяви Анна Тренкова от Инициативен комитет \"Захарна фабрика\". По думите ѝ в квартала вече не се живее. \r\nОт Инициативния комитет искат отговор на въпроса \"Кога ще бъдат премахнати гетата и домът за временно настаняване  с кризисния център\" и предупреждават, че това е последния път, в който протестират мирно. \"Следващият път ще блокираме булевард „Сливница“ и улица „Кукуш“, за да бъдем чути, ако сега не бъдат взети адекватни мерки\", заяви Тренкова.  Тя разказа, че нейна приятелка като бременна била нападана два пъти с цел грабеж, също, че едно от децата ѝ било ухапано от куче, а от \"Екоравновесие\" се оправдавали, че \"господата роми не ги допускали да кастрират бездомните кучета\".\r\nПодписката е внесена в Столична община, предстои да бъде внесена и в Министерски съвет. \"Предишната беше за гетото от другата страна на улица „Кукуш“. Започна събаряне, но те се преместват оттам тук, което не е разрешение на проблема. Тук казват, че е временно – първо казваха, че е за 3 месеца, после за 6 месеца, но, изглежда, няма нищо по-постоянно от временното\", разказа още Тренкова.    ", "date": "2019.12.01", "title": "Последен мирен протест проведоха жители на \"Захарна фабрика\""}
{"url": "https://www.actualno.com/europe/njama-danni-za-teroristichen-motiv-pri-napadenieto-v-haga-news_1411507.html", "text": "      Холандската полиция заяви в неделя, че не е открила признаци за терористичен мотив, след като е арестувала бездомник за атаката с нож, при която пострадаха трима тийнейджъри в Хага в петък.      35-годишният мъж е бил задържан в събота след нападението, което се случи, докато хората са били в търговския център, заради намаленията за „черния петък“.   \"Точните обстоятелства за инцидента все още са неясни. Все още не са открити признаци, които да показват, че е имало терористичен мотив\", уточни полицията, цитирана от AFP. Мотивът за инцидента все още се разследва. \r\nПолицията заяви, че заподозреният няма определено местожителство и е „арестуван в приют за бездомни в центъра на Хага“, преди да бъде отведен в полицейско управление за разпит. По-рано властите съобщиха, че се проверяват \"няколко сценария\", отбелязва още агенция \"Фокус\".   ", "date": "2019.12.01", "title": "Няма данни за терористичен мотив при нападението в Хага"}
{"url": "https://www.actualno.com/analysis/gorbachov-rusija-i-sasht-ne-biva-da-dopuskat-nova-goreshta-vojna-news_1411419.html", "text": "      Бившият съветски лидер Михаил Горбачов ще остане в историята като човека който беше начело на една империя при нейния разпад, съобщава CNN. По-малко известна обаче за историята остава срещата му с американския президент Джордж Буш-старши  няколко седмици след падането на Берлинската стена.      Двамата се срещат на средиземноморския остров Малта, където обсъждат изключително бързата промяна на историята. \"Погледнете колко нервни сме\", споделя Горбачов, показвайки снимка, на която е редом до Буш. \"Шокирани сме от бързината, с която се случиха промените\", споделя Буш-старши в документалния филм \"Среща с Горбачов\" на режисьора Вернер Херцог, който ще бъде излъчен в Русия на 5 декември.   30 години по-късно някои от основните проблеми обсъждани на срещата в Малта все още носят определен отзвук – контролът над оръжията, Афганистан и проблемите в изграждането на доверие между Москва и Вашингтон.\r\nВ деня, в който CNN разговаря с Горбачов в Москва, президентът Доналд Тръмп направи на американските войски в Афганистан, където той обяви, че преговорите за мир с талибаните са подновени. Подобно на Съветския съюз преди три десетилетия, САЩ се опитват да договорят изтегляне от Афганистан, като същевременно гарантират, че централното правителство в Кабул няма да се срине.  През 1989 г. САЩ и СССР бяха на противоположни страни на конфликта, като Вашингтон подкрепяше муджахидините, които се опитваха да свалят правителството на подкрепяния от съветски режим на президента на Афганистан Мохамед Наджибула. Но малко повече от две години по-късно СССР се разпада, помощта на правителството в Кабул пресъхва и правителството на Наджибула падна.\r\nЗапитан какви уроци могат да бъдат извлечени от изтеглянето на съветските войски от Афганистан, Горбачов отговори: \"Те трябваше да бъдат изтеглени. Това е основният урок. Знаете ли, това е като клечка кибрит. Тя е запалена, огънят се разпространява. И тези сблъсъци, когато водещите, най-големите страни в този конфликт, стават все по-ожесточени - те са опасни за всички нации.\"\r\nРусия започва изтеглянето на войските си от Афганистан в края на 80-те години на миналия век.       Падането на Берлинската стена беше предшествано от още един основен момент: подписването на Договора за ликвидиране на ракетите със среден и малък обсег през 1987 г.\r\nТози основен постулат на контрола над оръжията ефективно се разпадна тази година, след като САЩ официално се оттеглиха и руското правителство заяви, че споразумението е изхвърлено в кошчето.\r\nНа въпрос за прекратяването на договора, който той подписа заедно с президента на САЩ Роналд Рейгън, Горбачов изрази надежда, че подобни споразумения за контрол на оръжията могат да бъдат възстановени.\r\n\"Всички споразумения, които са там, са запазени и не са унищожени\", каза той. \"Но това са първите стъпки към унищожаването на (онова, което) в никакъв случай не трябва да бъде унищожено. Следователно, ако този път продължи, всичко е възможно. Това не трябва да се допуска.\"\r\nКрайната цел на контрола над оръжията, добави той, трябва да бъде да се отървем напълно от ядрените оръжия.       ", "date": "2019.12.01", "title": "Горбачов: Русия и САЩ не бива да допускат нова \"гореща война\" "}
{"url": "https://www.actualno.com/crime/verijna-katastrofa-zatapi-e-79-kraj-blagoevgrad-news_1411461.html", "text": "      Млада жена пострада леко след верижен сблъсък на три леки автомобила на главен път Е-79 край Благоевград. Трафикът е затруднен, движението се извършва в едната лента, предаде БГНЕС.      Пътният инцидент стана в 13:30 ч. край комплекс \"Монца\".   Катастрофата е станала в лентата в посока София, само на 1,5 км от началото на АМ „Струма“. \r\nМладата жена е транспортирана за преглед  МБАЛ-Благоевград.   ", "date": "2019.12.01", "title": "Верижна катастрофа затапи Е-79 край Благоевград"}
{"url": "https://www.actualno.com/europe/evropejskata-komisija-otbeljazva-10-godini-ot-lisabonskija-dogovor-news_1411464.html", "text": "      Европейските лидери отбелязаха десет години от влизането в сила на Договора от Лисабон в първия официален ден на новата Европейска комисия (ЕК), съобщава Euronews, цитирана от агенция \"Фокус\".      Новите лидери на ЕС направиха изявления пред председателя на Европейския парламент Дейвид Сасоли и председателя на Европейския съвет Шарл Мишел, връчиха копие от договора на новия председател на Комисията.\r\nУрсула фон дер Лайен поема Европейската комисия месец по-късно от очакваното след отхвърлянето на трима кандидати за комисар от Парламента.        „Не може да има по-добър ден за започване на работата от тази годишнина, ние сме пазител на лисабонския дух“, каза фон дер Лайен по време на церемонията, докато говореше за силата на Европейския съюз. „Наш дълг е да съхраним това съкровище“, заяви бившият министър на отбраната на Германия.    Новият президент на Европейската централна банка Кристин Лагард говори за последните десет години в Европа, като заяви, че десетилетието бележи невероятна промяна, включително възходът на технологиите, финансовата криза и международната общност и предприетите от международната общност действия срещу климатичните промени. „Това трябва да премине от епоха на ремонт в епоха на обновяване и надежда“, заяви Лагард. ", "date": "2019.12.01", "title": "Европейската комисия отбелязва 10 години от Лисабонския договор"}
{"url": "https://www.actualno.com/society/valja-ahchieva-si-trygva-ot-bnt-video-news_1411470.html", "text": "      Разследващият журналист Валя Ахчиева напуска Българската национална телевизия (БНТ).      Новината обяви самата Ахчиева във видео в социалната мрежа Facebook, като уточни, че е подала оставката си до генералния директор Емил Кошлуков в петък.\r\nСтава ясно, че Ахчиева ще прави разследвания и ще ги излъчва онлайн в YouTube. Тя уточнява, че работата ѝ с Euroactive, където има рубрика от няколко месеца, продължава и така разкритията ѝ за злоупотреби с европейски средства, корупция, нарушаване на човешки права ще стигат и до чужда аудитория.     ", "date": "2019.12.01", "title": "Валя Ахчиева си тръгва от БНТ (ВИДЕО)"}
{"url": "https://www.actualno.com/curious/samoten-myj-osinovi-dete-othvyrleno-ot-20-semejstva-snimki-news_1411480.html", "text": "      Съдбата на малката Алба била трудна от самото и раждане: от нея първо се отказала майка ѝ, а после била отхвърлена от 20 потенциални приемни семейства, разказва Нова телевизия.      Историята на нелекия път на италианеца Лука Трапанезе към осиновяването на новороденото момиченце се разпространи с шеметна скорост из социалните мрежи поради няколко причини, най-важната от които е фактът, че социалните служби не дават често право на опека на самотен хомосексуален мъж.  В Италия, както и в повечето страни от света, осиновяването за хомосексуалисти и самотни родители е доста трудна работа.  Лука осиновил Алба, когато тя била едва на 13 дни, но заради състоянието ѝ се били отказали вече над 20 семейства.\r\nСамият Лука работил в много центрове за грижи за хора със специални потребности и винаги искал да стане баща. Ето защо, въпреки липсата на партньор, той решил да не се отказва от осиновяването на Алба, която вече се наслаждава на щастлив дом със своя баща.  ", "date": "2019.12.01", "title": "Самотен мъж осинови дете, отхвърлено от 20 семейства (СНИМКИ)"}
{"url": "https://www.actualno.com/goodnews/sobstvenik-na-restorant-v-sofija-hrani-bedni-i-bezdomni-hora-news_1411483.html", "text": "      В продължение на две години собственикът на столичен ресторант Мартин дава храна на бедни и бездомни безвъзмездно, разказва Нова телевизия.      \"Това са наши баби, майки, братя, това сме ние, това е България\", споделя Мартин. \"Те не са втора, трета ръка, за мен е удоволствие да помагам, чувствам се нужен\", категоричен е добрият човек.   Собственикът споделя, че има хора, които оценяват неговото дело, но не липсват и такива, които се възмущават. \"Хората не могат да повярват, че има добро, те мислят, че доброто на всяка цена е обвързано с тъмна страна или с облагодетелстване. Животът превърна българина в лош човек\". Мартин разказва, че някога също е бил измамен, каквито са и повечето от редящите се на опашката за храна.\r\nЧакащи за кутийките с храна са не само хора без дом, но и такива, които в джоба си имат жълти стотинки.  \"Имало е случаи, в които съм се хранел с 20 лв. на месец\", споделя Мартин, който преди години бил измамен от роднини заради имот и останал без покрив над главата си. Той казва още, че ако не се е редил на такава опашка за храна, би оцелял много трудно. ", "date": "2019.12.01", "title": "Собственик на ресторант в София храни бедни и бездомни хора"}
{"url": "https://www.actualno.com/america/strelba-v-nu-orliyns-ima-raneni-news_1411475.html", "text": "      При стрелба във френския квартал в Ню Орлиънс, който е популярна туристическа дестинация, са ранени 11 души. Двама от пострадалите са в критично състояние, съобщи местната полиция, цитирана от AFP.      Стрелбата е станала около 03:00 часа местно време (11:00 българско време) на оживена търговска улица близо до много хотели в историческия квартал, който привлича посетители от цял свят.\r\nНяма съобщения за загинали и полицията заяви, че бързо са реагирали на инцидента, тъй като допълнителните патрули са били дежурни по време на годишния университетски футболен мач в деня на благодарността.\r\n\"Имахме офицери в този район, които са чули и са реагирали на стрелбата\", каза пред репортери полицейският служител Шон Фъргюсън, отбелязва още агенция \"Фокус\".  \"За съжаление, имаше толкова много хора тук, ние не успяхме да определим кой всъщност е стрелял по това време. Не знаем как е започнало\", допълни униформеният.\r\nПолицейското управление на Ню Орлиънс заяви чрез социалната мрежа Twitter, че не са извършвани арести и разследването продължава.     ", "date": "2019.12.01", "title": "Стрелба в Ню Орлиънс, има ранени"}
{"url": "https://www.actualno.com/africa/tejyk-incident-v-tunis-s-desetki-jertvi-i-raneni-news_1411462.html", "text": "      За тежък инцидент в Тунис съобщава агенция France Presse, цитирана от БГНЕС.      Автобус с туристи е катастрофирал в северната част на страната. Загинали са 22 души. Други 21 души са ранени, уточняват властите.   Автобусът е пътувал в планинския регион Айн Сноуси, когато шофьорът загубил контрол и превозното средство паднало в дълбока урва. ", "date": "2019.12.01", "title": "Тежък инцидент в Тунис с десетки жертви и ранени"}
{"url": "https://www.actualno.com/analysis/brazilija-ot-otlichnik-do-izostavasht-v-borbata-sys-spin-news_1411450.html", "text": "             Системата на общественото здравеопазване в Бразилия дълго служеше за пример в борбата срещу епидемията от СПИН. От 1996-а година насам бразилската държава гарантира безплатното лечение в обществените болници на пациентите, заразени с ХИВ вируса. Те получават и медикаментите безплатно. Здравното министерство смята, че в момента 866 000 бразилци са ХИВ позитивни. Над половин милион от тях се лекуват по линия на общественото здравеопазване.\r\nБразилската програма за лечение на СПИН е смятана за много успешна - от влизането ѝ в сила е постигнато удължаване на живота на болните със средно седем години. Новите инфекции оставаха постоянна величина, в някои рискове групи имаше дори и спад.   Но сега броят но новозаболелите отново расте, както сочат данните на ООН. Ако през 2010-а в Бразилия са били регистрирани 44 000 нови инфекции, през 2018-а те са били 53 000 - 21 процента ръст, който значително надвишава средния за същия период в цяла Латинска Америка от 7 на сто. Какви са причините?   \"Това се дължи най-вече на слабите мерки за превенция през последните години\", казва експертът по разпространението на заболяването Вериано Терто. Той отбелязва, че и централното правителство, и местните власти са свили драстично обществените си кампании: \"По темата се мълчи, а правителството абдикира от тези свои ангажименти. На него постоянно му се налага да прави отстъпки на консервативните сили, за да се задържи на власт\", посочва той.\r\nВ училищата се засили съпротивата срещу часовете по сексуална просвета и разясняване на заболяванията. Но докато по-рано властите са оказвали натиск, днес отпорът срещу раздаването на презервативи в училище е много осезаем, а учителите проявяват все по-малка готовност да се включат. \"Кампаниите в училищата стават все по-слаби, тъй като от страна на властите не се оказва достатъчно натиск\", казва доктор Вилза Вилея.       С отслабването на кампаниите в училищата намалява и използването на презервативи, особено сред по-младите хора. Увеличение на инфекциите се наблюдава също и сред младежите на възраст между 15 и 19 години: за 10 години броят на заразяванията в тази възрастова група е нараснал от 3 на 5,4 на сто хиляди души. Междувременно Бразилия вече не може да бъде сочена като пример за успешна борба с разпространението на СПИН, казва Вериано Терто: \"Имаме добър опит, който трябва да запазим. Бразилия показа, че е в състояние да реализира програма, която е открита за всички, и така да намали смъртността\". През последните години обаче липсваше поддръжка както от страна на местните власти, така и от международните организация за борба със СПИН.\r\n\"Гаранцията, че всеки има достъп до обществената безплатна терапия продължава да е пример, макар междувременно да сме преминали към практика на \"тестване и лечение\", казва Вилея. \"Но броят на пациентите се увеличи значително. Преди в повечето случаи лечението започваше чак в по-напреднала фаза на разпространение на вируса, докато днес не е така - лечението започва веднага след откриването на заразата\".   ", "date": "2019.12.01", "title": "Бразилия - от отличник до изоставащ в борбата със СПИН"}
{"url": "https://www.actualno.com/politics/premieryt-borisov-predlagam-denica-sacheva-za-socialen-ministyr-video-news_1411490.html", "text": "      Във вторник ще предложим Деница Сачева за социален министър. Това заяви по време на брифинг премиерът Бойко Борисов, предаде БГНЕС.      Министър-председателят каза, че се отнася с цялото си уважение към майките на деца с увреждания, които подкрепиха Бисер Петков, но подчерта, че е негово право да назначава министрите в своя кабинет.\r\nБорисов отбеляза, че много организации са подкрепили оставката на Бисер Петков, а също така много министри не искат повече да продължават работата си с него.    „С Деница Сачева ще постигнем по-добри резултати. Консултирал съм го с колегите“, подчерта Борисов, имайки предвид коалиционните партньори от патриотите.     България стигна най-високият кредитен рейтинг на Балканите, заяви министърът на финансите Владислав Горанов.\r\nТой коментира оценката на международната рейтингова агенция Standard Poor's, която повиши кредитния рейтинг на България с положителна перспектива.   „Най-голямата кредитната агенция споделя нашите оценки за развитието на държавата до края на годината и през следващата, оценява се положително всички структурни реформи по повод присъединяването на страната ни в чакалнята ERM II“, отбеляза финансовият министър. Той подчерта, че сме успели да върнем доверието на партньорите след кризата с КТБ. „България е най-високия кредитен рейтинг на Балканите, изпреварвайки страни като Турция и Гърция“, каза още Горанов.  От своя страна министър-председателят Бойко Борисов заяви, че оценката на най-голямата кредитна агенция в света за икономическата политика на правителството е положителна. По тази причина, той не би поискал оставката на финансовия министър, както са го призовавали от опозицията. Борисов цитира оценките на Standard Poor's за страната ни, които говорят за стабилна банкова система, спад на безработицата, липсата на макроикономически дисбаланси.     ", "date": "2019.12.01", "title": "Премиерът Борисов: Предлагам Деница Сачева за социален министър (ВИДЕО)"}
{"url": "https://www.actualno.com/curious/dneven-horoskop-za-2-dekemvri-news_1411488.html", "text": "       Овен       Този понеделник запазете идеите ви за себе си и не споделяйте мнението си за околните. Освен това не бързайте да съдите хората прибързано. Телец Това е ден, в който да бъдете внимателни и отговорни към здравето си. Растителната храна и натуралните сокове ще ви помогнат да ги запазите здрави.   Близнаци Този понеделник не губете контрол над себе си. Мислете си за хубави неща, за да запазите доброто си настроение. Рак     Това е ден, който да посветите на пътешествия или поне на планирането им. Не е важно как ще протече то, важното е да си осигурите разнообразие. Лъв Това е ден, в който ще ви е нужно За да запазите духа си, днес посетете театър, кино, или концерт. Старайте се да бъдете весели. Дева Денят ви ще е подходящ за всякакви начинания. Бъдете уверени в способностите си и ще получите повече, отколкото сте предполагали.   Везни Този понеделник алкохолът ще е особено вреден за вас. Ако сте поканени на парти измислете начин да се измъкнете от употребата на спиртни напитки. Скорпион Това е ден, в който да обърнете повече внимание на вашето хоби. Помислете добре дали да не се превърне в дейност, която да ви донесе допълнителни доходи. Стрелец Започнете деня активно и с необходимото самочувствие. Останете в добро настроение, въпреки всичките трудности, които този ден ще ви поднесе. Козирог    Този понеделник е благоприятен ден за всякаква работа. Вложете цялото вдъхновение, на което сте способни и ви очакват големи успехи. Водолей Този понеделник ще имате възможност да вземете участие в инициативи, в които да покажете уменията си. Не се двоумете да се проявите. Риби Този понеделник спазвайте баланса във всичко. Избягвайте работата с инструменти и бъдете внимателни при пресичане. ", "date": "2019.12.01", "title": "Дневен хороскоп за 2 декември "}
{"url": "https://www.actualno.com/climate/oon-chovechestvoto-e-vyv-vojna-s-planetata-news_1411477.html", "text": "      Унищожителното въздействие на глобалното затопляне, което заплашва човечеството, е ответен удар от природата, която е застрашена. Това заяви преди Международната конференция за климата в Мадрид генералният секретар на ООН Антонио Гутериш, цитиран от агенция France Presse.      „В продължение на десетилетия човечеството е във война с планетата и сега планетата отвръща на удара”, каза той, отчитайки \"крайно неадекватните\" усилия на големите световни икономики за ограничаване на .\r\n\"Трябва да спрем войната срещу природата и науката ни казва, че можем да го направим\", отбеляза Гутериш, пише още БГНЕС.\r\nТой спомена , който ще бъде публикуван след няколко дни, потвърждаващ, че последните пет години са най-топлите, откакто се води подобна статистика. Става ясно, че 2019 г. вероятно ще бъде втората най-гореща в историята.  \"Бедствията, свързани с климата, стават все по-чести, по-смъртоносни, по-разрушителни\", подчерта още Антонио Гутериш. Всяка година замърсяването на въздуха, свързано с изменението на климата, убива седем милиона души, отбеляза Гутериш и добави, че човешкото здраве и продоволствената сигурност са поставени в риск.\r\nКоментарите на генералния секретар на ООН бяха ясно насочени към шепата страни, отговорни за повече от половината от глобалните емисии на парникови газове.\r\nПрипомняме, че президентът Доналд Тръмп даде ход на процес, който ще накара САЩ да се оттеглят от Парижкото споразумение за климата до края на годината, а други големи замърсители - Китай, Индия, Русия и Бразилия - дадоха неохотни индикации, че ще се задълбочат своите ангажименти.    Гутериш заяви, че Европейският съюз има конструктивна роля, посочвайки, че 28-членният блок може да поведе света към  глобална икономика с нулево замърсяване до 2050 г. ", "date": "2019.12.01", "title": "ООН: Човечеството е във война с планетата"}
{"url": "https://www.actualno.com/europe/evakuiraha-nad-10-000-dushi-v-torino-news_1411500.html", "text": "      Над 10 000 души, живеещи в централната част на Торино, бяха евакуирани в ранните часове на неделния ден, за да бъде обезвредена 500-килограмова британска бомба от Втората световна война.      Около улица „Низа” в историческата част на града беше създаден „червена зона” и всички, попадащи в нея, трябваше да напуснат домовете си, докато сапьори обезвредят снаряда, паднал преди над 70 години.   Още около 50 000 души от външния периметър на зоната за безопасност бяха посъветвани или да напуснат, или да не излизат от жилищата си докато трае операцията, отбелязва още AFP, цитирана от БГНЕС.\r\nВ снаряда е имало 65 килограма динамит, а изваждането му приключи следобед, когато беше вдигната и забраната за навлизане в района.  Въздушното пространство над Торино също беше затворено, както и централна автогара на града. ", "date": "2019.12.01", "title": "Евакуираха над 10 000 души в Торино"}
{"url": "https://www.actualno.com/healthy/bchk-otbeljazva-svetovnija-den-za-borba-s-hivspin-news_1411033.html", "text": "      Българският Младежки Червен кръст организира редица инициативи и събития, посветени на 1 декември – Световния ден за борба с ХИВ/СПИН.       На 1 декември 2019 г. (неделя) от 16:00 ч. на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки. Те ще проведат и анкета, с която ще проверят осведомеността на гражданите за начините на предаване и предпазване от ХИВ, а в 17:00 ч. в Студентския дом – София, доброволци на БМЧК ще изнесат пред български и чуждестранни студенти презентация по темата.   В подлеза на метростанция \"Сердика\" от 16:00 до 17:00 ч . младежите ще разиграват образователни игри, посветени на борбата с ХИВ/СПИН и ще раздават информационни здравни материали.\r\nВ рамките на инициативата всички софиянци и гости на града ще могат да се включат в традиционното шествие на доброволците на Столичната организация на БЧК, което ще тръгне в 17:00 ч. от пл. \"Св. Неделя\", ще премине по бул.\"Витоша\" и ще приключи на Моста на влюбените. Участниците ще оформят с плат и запалени свещи червената панделка – международен символ на анти-СПИН кампанията.  Партньори на Българския Младежки Червен кръст  в отбелязването на 1 декември са: Министерството на здравеопазването, Фондация „Сингъл степ“,  Българската асоциация по семейно планиране и сексуално здраве и Център за сексуално здраве – София. ", "date": "2019.12.01", "title": "БЧК отбелязва Световния ден за борба с ХИВ/СПИН"}
{"url": "https://www.actualno.com/politics/pochina-bivsh-zam-predsedatel-na-narodnoto-sybranie-news_1411391.html", "text": "      Почина юристът проф. Любен Корнезов, предаде БНТ. Той е бивш конституционен съдия, депутат от БСП и заместник-председател на Народното събрание от 2005 до 2009 г.      Корнезов си отиде на 72 години, месец преди да навърши 73 г.\r\nИзтъкнат юрист и специалист по граждански процес, проф. Корнезов беше и преподавател в юридическите факултети на УНСС и на Югозападния университет \"Неофит Рилски\" в Благоевград.\r\nИма дълга кариера като съдия по граждански дела, бил е председател на Окръжния съд в родния си град Ямбол, както и на Окръжния съд в Търговище.  Като депутат във Великото народно събрание проф. Любен Корнезов е и един от авторите на действащата конституция на България. ", "date": "2019.12.01", "title": "Почина бивш зам.-председател на Народното събрание"}
{"url": "https://www.actualno.com/healthy/npo-dyrjavata-ne-moje-da-se-spravi-sys-stigmata-i-nepriemaneto-na-pacienti-s-hiv-news_1411070.html", "text": "      Държавата е осигурила безплатно лечение и отделения за контрол на вируса, но не може да се справи със стигмата и неприемането, неразбирането и липсата на емпатия от страна на здравни работници към пациенти с ХИВ. Това е обща задача, за която всички сме отговорни. Това казват в свое писмо от Национална пациентска организация (НПО).      Близо 30 години след откриването на вируса, благодарение на антиретровирусната терапия за ХИВ, ние сме свидетели на огромен напредък и успех в контролирането и трайното потискане на вирусната активност. На практика инфекцията, считана за смъртна присъда, се превърна в хронично заболяване, с което пациентите живеят и имат нормална продължителност на живота (до 50 години след инфектирането). Научният консенсус „неоткриваем=непредаваем“ е признат от Световната здравна организация, от ООН, както и от българските здравни власти в ръководството за лечение и контрол на ХИВ.    Сериозен проблем остава достъпът на пациентите с ХИВ до медицинска помощ извън рамките на вирусологичното проследяване. Този проблем е дефиниран като характерен за изоставащите в развитието си страни и затова към световната стратегия за борба с ХИВ „90-90-90“ (90% от хората се изследват, 90% знаят статуса си, 90% имат достъп до терапия) бе добавено и четвърто 90 – достъп до здравни грижи за пациентите, за по-качествен живот с ХИВ, съобщават още от НПО.\r\nЗа съжаление не са единични случаите, в които на пациенти с диабет, онкологични заболявания, кардиологични проблеми се отказва директно или мълчаливо нужното лечение или хирургична интервенция заради ХИВ. Тези пациенти биват насочвани към отделенията за контрол на ХИВ, без това да е необходимо. Ставали сме свидетели как пациент с ХИВ е насочен за гипсиране на счупен крак към инфекциозната болница в София, без значение, че това не е от компетенциите на вирусолозите.   По този начин млади, работоспособни българи загиват не в следствие на ХИВ/ СПИН, а на друг здравословен проблем, чието лечение, дори в условия на спешност, бива отказвано. Зад този отказ ние виждаме обоснования страх на медицинския персонал от заразяване. Страх, който се дължи на липсата на информация.   А науката е категорична – трайната вирусна супресия (потискане) води до това пациентите да не могат да предават вируса.    \"Като организация, която защитава правата на пациентите, ние вярваме, че за европейска страна с добри медицински специалисти, персистирането на такъв проблем в 21 век и липсата на информация сред лекарите, медицинските сестри, студентите – бъдещи лекари и здравните специалисти изобщо, е повече от тревожно. Уви, няма друго заболяване, към което да има такава стигма и неразбиране.\", казват още от НПО.\r\nЕдинственото, което е необходимо да се прави, когато се лекува пациент с ХИВ, е да се спазват правилата за безопасност на работа, които са валидни за всички пациенти, независимо от техния ХИВ статус. Тоест на всеки пациент да се гледа като на рисков и да се ползват ръкавици, маски, очила  и други средства за лична безопасност, категорични са от организацията. ", "date": "2019.12.01", "title": "НПО: Държавата не може да се справи със стигмата и неприемането на пациенти с ХИВ"}
{"url": "https://www.actualno.com/analysis/the-economist-makar-i-bavno-spin-biva-pobejdavan-news_1411510.html", "text": "      Макар и бавно СПИН бива побеждаван, пише британското списание The Economist, цитирано от агенция \"Фокус\".      Тук важи принципът, че липсата на новини е добра новина. Фактът, че темата за СПИН е отпаднала от заглавията, със сигурност е добра новина. Независимо от това, не вреди на света да му бъде напомняно от време на време, че болестта не е изчезнала. За тази цел Световната здравна организация и международните агенции, натоварени с борбата с епидемията, промотират 1 декември като Световен ден за борба със СПИН.   Тази година е последната преди целевата дата за успеха на последните от кампаниите на агенциите за въвеждане на антиретровирусни лекарства, които поддържат живи вече заразените с ХИВ и не им позволяват да предават вируса. Тази конкретна кампания се нарича 90-90-90. Целите ѝ са до края на 2020 г. 90% от всички хора по света, които са заразени, да знаят, че са заразени; 90% от тази група да получават продължителна антиретровирусна терапия; и 90% от тези, които получават терапия, да са ефективно подтиснали вируса.\r\nКампанията 90-90-90 следва инициативата 3 от 5, започнала през 2003 г., за да се поставят 3 милиона души на лекарствена терапия до 2005 г., а последващата цел - 15 от 15. Последната оценка е, че 38 милиона души са заразени с ХИВ, така че 90-90-90 предполага успешно лечение за 28 милиона от тях. Да се случи това до 2020 г. е малко вероятно. Дали това ще се разглежда като провал, зависи от гледната точка. Ако целта беше постигната лесно, със сигурност би била критикувана като неамбициозна.  Независимо кога ще се постига 90-90-90, следващата цел, 95-95-95, вече е подготвена за 2030 г. Това е и годината, определена от ООН, сред целите за устойчиво развитие да бъде края на СПИН/ХИВ като заплаха за общественото здраве. \r\nТочното значение на тази фраза не е ясно. Но по принцип елиминирането на ХИВ е възможно със съществуващите технологии. Както стана с едрата шарка и полиомиелита, идентифицирането и лечението на всички заразени би спряло възникването на нови случаи. Лозунгите за това са „нула нови инфекции с НИВ“, „нула смъртни случаи, свързани със СПИН“ и „нулева дискриминация“ на болните от СПИН.   За разлика от едрата шарка и полиомиелита обаче, няма ваксина срещу ХИВ. Ако това състояние продължи, елиминирането на вируса ще означава даване на лекарства на всички заразени, докато не умрат от други причини. Това също ще означава, че някой плаща за тези лекарства. И в случая с тези, които живеят в най-бедните части на света, тези \"някои\" често ще бъдат данъкоплатци в богатите страни, които вече допринасят по около 8 милиарда долара годишно за усилията за борба със СПИН. Унищожаването на ХИВ тогава ще бъде огромно и скъпо начинание. Но не и, за щастие, невъзможно.     ", "date": "2019.12.01", "title": "The Economist: Макар и бавно, СПИН бива побеждаван"}
{"url": "https://www.actualno.com/europe/bivsh-bojadjija-e-novijat-lider-na-alternativa-za-germanija-news_1411409.html", "text": "      Крайнодясната \"Алтернатива за Германия\" си избра нов лидер.      44-годишният Тино Хрупала, които е бивш бояджия от Саксония беше избран за съпредседател на радикалната партия. Той спечели надпреварата за лидерския пост с близо 55% от гласовете на партийния конгрес в град Брауншвайг, съобщава DPA.\r\nХрупала наследява Александър Гауланд като съпредседател на партията. Александър Гауланд не се кандидатира за преизбиране и подкрепи Хрупала. 78-годишният Гауланд остава съпредседател на парламентарната група във федералния парламент.\r\nТой бе жестоко критикуван миналата година, когато описа нацистката ера като \"просто птиче лайно в успешната 1000-годишна германска история\", припомня Politico.     Гауланд, който е смятан за относително умерен в рамките на партията, даде да се разбере, че Хрупала е неговият предпочитан наследник. Той надделя над Готфрид Курио, считан за по-радикален лидер, на балотаж.\r\nЙорг Мойтен е преизбран за другия съпредседател на партията.\r\nОсновните политически партии в Германия отказват да сътрудничат с \"Алтернатива за Германия\", като я смятат за ксенофобска и поставят под въпрос привързаността ѝ към демократичните норми.    Крайнодясната партия изживя сериозен ръст на популярността си след миграционната криза през 2015 г. и формира третата по големина група в германския парламент. Формацията също е представена във всички 16 регионални парламента на Германия и е особено силна в източната част на страната. ", "date": "2019.12.01", "title": "Бивш бояджия е новият лидер на \"Алтернатива за Германия\""}
{"url": "https://www.actualno.com/balkani/sled-nevinen-gaf-kmeticata-na-durys-podade-ostavka-news_1411453.html", "text": "      Кметицата на Дуръс Вълбона Сако подаде оставка след изявление по телевизията късно снощи. Сако вероятно по грешка заяви, че е доволна, че трусът е взел „само” 50 жертви.      \"Това беше катастрофално земетресение, но ние сме доволни от 50-те смъртни случая, защото в други случаи броят им би бил повече от хиляда\", каза Сако.\r\nКметицата на Дуръс обяви решението си да се оттегли от поста в своя профил във Facebook. Тя написа, че е дълбоко наранена от негативните реакции на невинната грешка в изявлението ѝ по телевизията, отбелязва БГНЕС.   Сако благодари на всички за доверието, което са ѝ дали и оправда случилото се с натрупаната умора през последните дни.  „Изключително наранена съм от отрицателната реакция на моето изявление, което дадох след дни на стрес и изтощение. Подавам оставка като кмет на Дуръс. Сърдечно благодаря на всички, които повярваха в мен, и се надявам да ме разберат”, написа тя в социалната мрежа.       ", "date": "2019.12.01", "title": "След невинен гаф кметицата на Дуръс подаде оставка "}
{"url": "https://www.actualno.com/politics/medijna-kompanija-se-jalva-ot-facebook-pred-cik-news_1411389.html", "text": "      Сигнал срещу компанията Facebook е постъпил в Централната избирателна комисия заради неспазване на изисквания на Изборния кодекс по време на местните избори тази есен. Той е подаден от медийната и онлайн компания \"Нет инфо\", се вижда в регистъра на комисията.  В сигнала се посочва, че дружеството е публикувало договорите си с възложителите на политическа реклама, но не е изпратило тарифите си до Сметната палата и избирателната комисия, както изисква българското законодателство.  В Изборния кодекс наистина има такова изискване, но само за медии, а в него Facebook не се определя като такава.  Според \"Нет инфо\" обаче става въпрос за сериозно нарушение на изборните правила, от което дружеството Facebook е извлякло недобросъвестно конкурентно предимство и по този начин е било в състояние да повлияе на изборните резултати. Посочено е още, че подобно нарушение би довело до искане за касиране на изборите.  Компанията \"Нет инфо\" посочва, че социалната мрежа е реализирала приход за 2019 г. от българска политическа изборна реклама в размер на 834 247 лв. В същото време приходите на \"Нет инфо\" от местния вот са около 75 000 лв. В жалбата се посочва, че също като Facebook чрез платформата Vbox7 българското дружество също предоставя възможност за видеосподеляне - на клипове между различни потребители.  От \"Нет инфо\" настояват Facebook да се счита за доставчик на медийна услуга и да спазва изборното законодателство.  В Централната избирателна комисия са взели решение, че нарушение не е установено, тъй като социалните мрежи не са медии.  Сигнал срещу компанията Facebook е постъпил в Централната избирателна комисия заради неспазване на изисквания на Изборния кодекс по време на местните избори тази есен. Той е подаден от медийната и онлайн компания \"Нет инфо\", се вижда в регистъра на комисията.      В сигнала се посочва, че дружеството е публикувало договорите си с възложителите на политическа реклама, но не е изпратило тарифите си до Сметната палата и избирателната комисия, както изисква българското законодателство.   В Изборния кодекс наистина има такова изискване, но само за медии, а в него Facebook не се определя като такава, посочва \"Дневник\".\r\nСпоред \"Нет инфо\" обаче става въпрос за сериозно нарушение на изборните правила, от което дружеството Facebook е извлякло недобросъвестно конкурентно предимство и по този начин е било в състояние да повлияе на изборните резултати. Посочено е още, че подобно нарушение би довело до искане за касиране на изборите.  Компанията \"Нет инфо\" посочва, че социалната мрежа е реализирала приход за 2019 г. от българска политическа изборна реклама в размер на 834 247 лв. В същото време приходите на \"Нет инфо\" от местния вот са около 75 000 лв.\r\nВ жалбата се посочва, че също като Facebook чрез платформата Vbox7 българското дружество също предоставя възможност за видеосподеляне - на клипове между различни потребители.   От \"Нет инфо\" настояват Facebook да се счита за доставчик на медийна услуга и да спазва изборното законодателство. Централната избирателна комисия е решила, че няма нарушение, тъй като социалните мрежи не са медии.     ", "date": "2019.12.01", "title": "Медийна компания се жалва от Facebook пред ЦИК"}
{"url": "https://www.actualno.com/business/11-mlrd-lv-struva-vik-infrastrukturata-u-nas-news_1411425.html", "text": "      Близо 11 милиарда лева е стойността на ВиК инфраструктурата в България. Това показва оценката на ВиК активите публична държавна и публична общинска собственост, която се прави за първи път, съобщават от Министерство на регионалното развитие и благоустройството.      Активите, за които е събирана информация, са водоизточниците - каптажи, речни водохващания, пречиствателни станции, водопроводна мрежа, включително съоръженията по нея, помпени и хлораторни станции и други специфични съоръжения, канализационна мрежа (главни и второстепенни канализационни колектори в населено място и извън него), дъждопреливници, канализационни помпени станции, електрически съоръжения, измервателна апаратура и оборудване, както и сгради, които се използват от ВиК дружествата.   Техническите параметри на подземната инфраструктура, която е над 90 000 километра, са оценени въз основа на наличната документация за тях, без допълнително обследване със специализирано оборудване.\r\nОценката е направена по проект \"Подпомагане регионалното инвестиционно планиране на отрасъл ВиК\", финансиран от Оперативна програма \"Околна среда 2014-2020 г.\", и е на база на унифицирани Инструкции за оценка на публични ВиК активи. Те са разработени от Световната банка през 2015 г,, отново с финансиране по ОПОС, но от предишния период - 2007-2013 г.  В рамките на сключения договор от ведомството е изготвена оценка на всички ВиК активи, представляващи публична собственост, които се стопанисват, поддържат и експлоатират от 39 ВиК оператора.\r\nТакава оценка на публични ВиК активи се извършва за първи път в България и е мащабно начинание. Оценени са над 160 000 актива. В рамките на 4 месеца инженерни екипи са обходили територията на страната, за да направят обследване на място на по-съществените активи, които се използват от съответния ВиК оператор.   В резултат на извършената оценка текущата балансова стойност на публичните ВиК активи в обследваните територии, която е 3 310 577 000 лв., нараства близо 3 пъти до 10 890 658 000 лв. Съгласно приложената методика за оценка е получена нова възстановителна (справедлива) стойност на публичните ВиК активи (прибл. 11 милиарда лева), която показва какво би ни струвало да построим тези активи днес, които биха носили същите ползи за ВиК операторите и потребителите на услугите.    Целта на тази оценка е да подпомогне по-ефективното финансово управление, отчетност и контрол върху съществуващите ВиК системи и съоръжения от страна на собствениците на публичните активи и ВиК операторите. ", "date": "2019.12.01", "title": "11 млрд. лв. струва ВиК инфраструктурата у нас"}
{"url": "https://www.actualno.com/velikotarnovo/otkradnaha-10-000-lv-ot-ofis-vyv-veliko-tyrnovo-news_1411428.html", "text": "      Неизвестни крадци са задигнали 10 000 лв. от офис на фирма на ул. \"Тодор Светослав\" в центъра на Велико Търново.      Крадците разбили входната врата на помещението на метри от полицията. Претършували стаите и открили парите, прибрани в чекмедже, разказва в. .\r\nОфисът не бил оборудван със сигналноохранителна техника (СОТ) и собствениците разбрали за кражбата едва в съботния ден, когато се озовали пред разбитата врата.Те алармирали полицията.\r\nНа местопрестъплението е извършен е оглед от криминалисти.  Авторите на крупната взломна кражба се издирват. ", "date": "2019.12.01", "title": "Откраднаха 10 000 лв. от офис във Велико Търново"}
{"url": "https://www.actualno.com/politics/kostov-borisov-njama-na-kogo-da-se-doveri-news_1411431.html", "text": "      \"Социалните теми в дневния ред на страната са 3 – правосъдието и върховенството на закона, секторът на социално министерство, където се стигна до , и липсата на вода\". Това каза бившият премиер Иван Костов пред БНТ.      Той започна с анализ на последната – режимът в Перник, който по думите му не е вследствие на това, че годината е сушава.   \"Неглижирането на проблемите е обхванало сектора на държавната администрация и самите министри, които не са в състояние да наложат приетите дори документи, наредби и стратегии през годините\", отбеляза Костов.\r\n\"Премиерът освен ловък коментатор, трябва да влезе и в ролята на добър управител на страната и да не се доверява на оценката на министрите и администраторите. Трябва да се запознае със становищата и да реши сам как да действа, защото няма на кого да се довери в момента\", коментира Костов.  Той посочи, че една от основните слабости е в Министерство на финансите, откъдето се правят икономии.\r\n\"Водата е проблем на национална сигурност – освен че не може без вода, а и здравето преминава през качеството на водата\", категоричен бе Иван Костов, който обясни, че обновяването на водната инфраструктура струва около 12 млрд. лв. и е посочено откъде да се намерят парите.\r\n\"Проблемът е сложен, а не в , нито в областния управител, а отговорен е Министерски съвет\", каза Костов. По думите му този дребен проблем може да се превърне в голям за страната.       Бившият премиер коментира срещата на Борисов с президента на САЩ Доналд Тръмп, както и Brexit.\r\n\"Това е добра крачка, но медиите създадоха неправилна постановка за това какво точно е говорено на срещата. Ако се погледне внимателно, там няма визи, акцентите са върху енергийната сигурност, корупцията, свободата на медиите, проблеми от нашия дневен ред, а не в личното отношение на Тръмп към Борисов\", коментира срещата Костов.\r\nТой смята, че най-големият геополитически проблем за България обаче е излизането на Великобритания от ЕС - защото страната ще излезе от Съюза, а Борис Джонсън ще бъде избран за премиер, а в Англия има много българи.\r\n\"Дали Европа ще върви към федерализация, или ще бъде Европа на нациите - огромен проблем, който засяга и България. Оказва се, че ние получаваме най-малко от кохезионните фондове - как се води европейска политика, най-бедните получават най-малко\", посочи Иван Костов.\r\nТой смята, че президентът на Франция Еманюел Макрон и премиерът на Италия Джузепе Конте ще паднат от власт на следващи избори. \"Но каква политика трябва да води България на този фон - трябва да води национална политика\", каза бившият премиер.      Иван Костов подкрепя идеята за повишаване на данъците на старите автомобили, предложена от Йорданка Фандъкова.\r\n\"Но трябва да се подходи комплексно - градски транспорт, паркирането, тъй като въздухът е най-голямата заплаха за здравето на всички граждани, и по света е така\", обясни Костов.\r\nБившият премиер не пожела да коментира \"разпада в дясно\", тъй като е излязъл от политиката и няма сили да участва в боричкания. ", "date": "2019.12.01", "title": "Костов: Борисов няма на кого да се довери"}
{"url": "https://www.actualno.com/politics/donchev-razkri-zashto-e-poiskana-ostavkata-na-biser-petkov-news_1411437.html", "text": "      Мотивите на премиера са достатъчно ясни. Това коментира пред БНР вицепремиерът Томислав Дончев.      Според Дончев мотивът за поисканата оставка е бил неизпълненото очакване на премиера за по-високо темпо и в Министерството на труда и социалната политика.   Вицепремиерът не уточни дали вече е взето решение за наследник на Бисер Петков на поста министър на социалната политика.\r\n\"В демокрацията е напълно нормално различни обществени групи да изразяват различни позиции\", коментира Дончев по повод появилите се срещу оставката на Петков. Той заяви, че не очаква премиерът Бойко Борисов да върне Петков на поста министър, след като самият .  \"Не мисля, че има конкретен случай, особено от последните дни, което да е причина за това решение на премиера\", каза Дончев.\r\nПо думите му от един министър се очаква да бъде и политически говорител.\r\nДончев каза, че в обществото са се разразили немалко драми, като акцентира върху създадената почти масова обществена психоза, че някой има намерение да взема децата на българите и да ги праща не знам къде. Той смята, че тази тема не е била обяснена достатъчно добре не само от социалното министерство, но и от Министерството на образованието, здравното министерство, народните представители и от целия кабинет.       Вицепремиерът вярва, че един министър трябва да прави политики и с публични послания: \"Едно добре скроено публично послание има по-голяма публична мощност дори от закон\".\r\n\"Нямам очаквания да има проблем с приемането на Държавния бюджет за 2020-а г.\", коментира Дончев друга тема.\r\nПо отношение на срещата на Борисов с президента на САЩ Доналд Тръмп, Дончев заяви: \"Тези срещи отварят много възможности. Въпрос на достатъчно упорство и добре премерени действия на правителството, за да доведат до резултат. Сферите са енергетиката, сигурността и икономическото сътрудничество\".\r\nПо думите му за енергетика се разсъждава обикновено в идеологически категории - \"по координатната система Изток - Запад\". Той уточни, че газовата карта на Европа се променя динамично, вече има гъвкави решения.\r\n\"Ключовите думи са конкуренция и диверсификация\", заяви Дончев и уточни, че умните правителства се опитват да осигурят конкуренция, а това означава избор, но това означава и сигурност.      Депутатът и зам.-председател на ДПС Йордан Цонев също коментира пред БНР поисканата от Борисов оставка на социалния министър. \"Вероятно натрупани проблеми в системата. Ако премиерът следва тази логика, трябва и други оставки да поиска, защото доста системи стоят нереформирани\", отбеляза той.\r\n\"Няма нищо нелогично в тези оставки, но те вече не са отдушник на натрупаното напрежение\", каза Цонев.\r\nСпоред него в България са правени истински реформи по времето на премиера Иван Костов, по времето на СДС, във времето, когато приемаха България в Европейския съюз и НАТО. ", "date": "2019.12.01", "title": "Дончев разкри защо е поискана оставката на Бисер Петков"}
{"url": "https://www.actualno.com/asia/premieryt-na-irak-podade-ostavka-news_1411445.html", "text": "      Парламентът на Ирак прие оставката на премиера Адел Абдел Махди и неговия кабинет. Това се случва след два месеца на протести, при които бяха ранени над 420 души, съобщи AFP, цитирана от БГНЕС.      Припомняме, че премиерът обяви в петък, че ще депозира оставката си в парламента след намесата на шиитския духовен лидер аятолах Али Систани.   Говорителят на парламента заяви, че сега президентът Бархам Салех се очаква да посочи нов премиер на страната. ", "date": "2019.12.01", "title": "Премиерът на Ирак подаде оставка "}
{"url": "https://www.actualno.com/asia/erdogan-njama-da-iztegli-korabite-si-ot-iztochnoto-sredizemnomorie-news_1411376.html", "text": "      Турция няма да изтегли корабите си от Източното Средиземноморие, заяви президентът Реджеп Ердоган, съобщи изданието Greek Reporter. Става въпрос за два сондажни кораба и два плавателни съда за сеизмични проучвания, които в момента проучват въглеводороди вътре и в близост до изключителната икономическа зона на Кипър.      \"Корабите ще продължат да изпълняват своите задължения\", каза Ердоган. \"Турция няма да позволи на другите да потъпкват интересите ѝ и тези на кипърските турци\", допълни президентът.   Междувременно , които извършват сондажите в териториалните му води.\r\nТурският президент каза още, че споразумението с международно признатото правителство на Либия ще трябва да премине през турския парламент и тогава ще влезе в сила.  Съдържанието на Меморандума за разбирателство, подписан между Ердоган и премиера на Либия Файез Ал Сарадж не е публично достояние, но се предполага, че той включва и очертаването на морските граници на двете страни, без да се вземат предвид тези на Гърция и Кипър. Гръцката медия подчертава, че Либия и Турция не споделят морски граници. ", "date": "2019.12.01", "title": "Ердоган няма да изтегли корабите си от Източното Средиземноморие "}
{"url": "https://www.actualno.com/pernik/shte-struva-li-posta-na-oblastnija-upravitel-vodnata-kriza-v-pernik-news_1411440.html", "text": "      Заради областният управител Ирена Соколова се очаква да бъде отстранена. По неофициална информация на \"Дневник\" в петък премиерът Бойко Борисов е поискал оставката на Соколова.      Решението за смяната се очаква да бъде взето на заседанието на правителството през следващата седмица, а вероятен наследник на Соколова е бившият кмет на пернишкото кметство Изток Емил Костадинов, според източници на вестника.   За водна криза в Перник се заговори след местните избори, а от средата на ноември бе въведен воден режим. Кризата вече .\r\nПреди дни заради бездействието ѝ. За намаляването на водата в язовир \"Студена\" се е знаело от лятото, но мерки не са взети. Според Соколова язовирът е източван с незаконни отклонения.  Властите в града откъде да докарат вода. Водната криза в миньорския град се случва за пръв път от 1993 г.\r\nОсвен областен управител на Перник Ирена Соколова е председател на Жени ГЕРБ.    ", "date": "2019.12.01", "title": "Ще струва ли поста на областния управител водната криза в Перник?"}
{"url": "https://www.actualno.com/america/14-jertvi-pri-sblysyk-mejdu-policai-i-narkotrafikanti-v-meksiko-news_1411397.html", "text": "      14 жертви на престрелка между полицията и наркотрафиканти в мексикански град, разположен в близост до границата със САЩ. Сред жертвите са и 4 полицаи, съобщава AFP.      Инцидентът станал в събота преди обед в градчето Вила Унион, в северния мексикански щат Коахуила. Полицаи засекли няколко автомобила с тежко въоръжени пътници, които се движели по централните улици в населеното място, което е на около 60 километра от границата със САЩ.\r\n\"Четирима от загиналите са полицаи, седем са наркотрафиканти, а три тела на жертви са открити в канавка край града\", посочва губернаторът на Коахуила Мигел Анхел Рикелме.  При престрелката са пострадали шестима служители на реда, но раните им не са сериозни.\r\nИззети са 12 автомобила на наркотрафикантите, в които с открити оръжия с голям калибър и много муниции.   ", "date": "2019.12.01", "title": "14 жертви при сблъсък между полицаи и наркотрафиканти в Мексико "}
{"url": "https://www.actualno.com/europe/neue-zrcher-zeitung-borbata-sreshtu-korupcijata-v-bylgarija-e-inscenirovka-news_1411430.html", "text": "             Наскоро София получи много похвали от Брюксел. В своя доклад за напредъка тази година Европейският съюз призна реформите на българското правителство за укрепване на принципите на правовата държава и борбата с корупцията. Брюксел обеща страната да се освободи от непопулярния механизъм за контрол. Правните експерти и представители на гражданското общество в България обаче критикуват ЕС, че е заслепен от реформи, които изглеждат добре на хартия, но не променят нищо в ежедневието на най-корумпираната страна членка, отбелязва изданието.\r\nИзборът на новия главен прокурор Иван Гешев, потвърден от президента Румен Радев, затвърждава това впечатление. Месеци имаше протести срещу процеса. Те бяха насочени главно срещу факта, че във Висшия съдебен съвет беше предложен само един кандидат за избор: Иван Гешев, лоялният заместник на досегашния обвинител номер едно Сотир Цацаров. Проблемът е още по-дълбок.   \"Главният прокурор е една от най-могъщите фигури в страната\", обяснява адвокат Иван Брегов, който работи за мозъчен тръст в София и участва в протестите. „Той може да открива или закрива производство и не дължи нищо на никого. Преди всичко е почти невъзможно да се предприемат някакви действия срещу него, ако самият той бъде заподозрян в нередности“.\r\nВ други държави от бившия Източен блок прерогативите на тази институция бяха намалени. В България обаче главният прокурор все още има неоспоримото положение, което му се дава още от сталинистката конституция от 1947 г. Той продължава да бъде избиран за 7-годишен срок, който е най-продължителният в сравнение с всяко друго длъжностно лице. Първият главен прокурор след промяната Иван Татарчев веднъж заяви, че Бог е единственият над него.   Разследването на най-големия икономически скандал в най-новата българска история, сривът на банка КТБ през 2014 г. със загуба от 2 милиарда швейцарски франка, все още продължава и повдига въпроси. Въпреки че беше написано обвинение на хиляди страници, липсваха имената на влиятелни хора, които поне трябваше да бъдат чути. Медийният магнат и политик Делян Пеевски дълго време беше бизнес партньор на основния подсъдим и се смята за един от най-големите бенефициенти на банковия скандал. Той дори не беше изслушан като свидетел.    В същото време през последните години бяха открити множество съдебни производства, които, според критиците, са политически мотивирани. Най-известното от тях е публичният арест и осъждането на 20 години затвор на общински кмет в София, който беше победил кандидата на управляващата партия ГЕРБ на премиера Бойко Борисов. Доказателствата за обвързването на политиката и прокуратурата са очевидни, както показва неотдавнашният корупционен скандал с евтини луксозни апартаменти за топ политици. През пролетта аферата „Апартаментгейт“ удари високопоставени политици от управляващата партия и стигна до ръководителя на КПКОНПИ Пламен Георгиев.\r\nКомисията бе създадена през 2018 г. под натиск от ЕС и е пример за онези мерки, които са добре приети в Брюксел, но в крайна сметка правят малко. Георгиев трябваше да подаде оставка, но малко след това бе назначен от консула на премиера Бойко Борисов във Валенсия.   Миналата седмица главният прокурор Цацаров беше избран за нов председател на Комисията за противодействие на корупцията. „Значи статуквото се запазва“, обяснява Николай Стайков. Бившият икономически журналист е съосновател на Фонда за борба с корупцията в София, независима организация за наблюдение.   Експертът по корупция Стайков не очаква много от обществената дискусия за конституционната реформа, която президентът Радев обяви във вторник. Държавният глава, който е близък до опозиционната БСП, беше наложил вето след първия избор на главен прокурор преди три седмици и по този начин съчувства на неговите противници.\r\nКонституцията не допуска второ вето. Въпреки това президентът има повече свобода за сериозна критика, каза Стайков: Той можеше да постави публично под въпрос целесъобразността на кандидата. „Така Радев ни подкрепи, но не прави нищо. Политическият елит няма интерес от промени“.\r\nТой също не вярва, че румънският пример може да бъде приложен. В северната съседка на България наскоро правителството си тръгна заради корупцията. Недоволството на гражданите, както и критиките на президента Клаус Йоханис изиграха важна роля за това. Към това се добави и нарастващият натиск от страна на ЕС. „Преди шест години имахме голямо протестно движение. Понастоящем само едно малцинство може да бъде мобилизирано. И ЕС дори подкрепя правителството“, коментира още изданието. ", "date": "2019.12.01", "title": "Neue Zürcher Zeitung: Борбата срещу корупцията в България е инсценировка "}
{"url": "https://www.actualno.com/balkani/pendarovski-bylgarija-ni-izmykna-ot-totalna-izolacija-news_1411382.html", "text": "      България ни измъкна от тоталната изолация. Никола Груевски възстанови най-мрачната антибългарска пропаганда на бивша Югославия. Истинско историческо отклонение беше наследникът на ВМРО да се чувства по-близък до Белград, вместо до София. Липсата на пътна инфраструктура между София и Скопие ни пречи да излезем от тази мъгла и да осъзнаем и осмислим историческите факти. В Скопие имате десетки сръбски медии и нула български. Не искам и да чувам за някаква 4-та Югославия. На този етап \"малкият Шенген\" е в структурна безпомощност.      Това са само част от посланията на македонския президент Стево Пендаровски в интервю за Агенция БГНЕС, което е и първото телевизионно интервю за българска медия. Неотдавна изразих личните си резерви по отношение на \"Малкия Шенген\". За нас те са преди всичко в областта на европейската интеграция. Идеята за \"Малкия Шенген\" беше обявена официално на 11-12 октомври в Нови Сад, само няколко дни преди отрицателната позиция на френския президент Еманюел Макрон и по същество на целия Европейски съвет за започване на преговори с Европейския съюз за членство.  На пресконференция на 18 октомври той обясни решението си и ни нарече \"съседи\", но институционално ние не сме съседи. Съседите на ЕС са страните от \"Източното партньорство\", като Молдова и страните от Северна Африка. Ние сме част от Европа и когато един ден изпълним критериите, ще станем пълноправен член на тази Европа.\r\nКогато видях идеята за \"Малкия Шенген\" забелязах, че тя съдържа основните принципи на така нареченото Европейско икономическо пространство. Ако това е един вид обезщетение за това, че , ще кажа – не, благодаря за тази инициатива.\r\nВсички политически лидери в Македония, включително премиерът Зоран Заев, който участва в двете срещи, посветени на \"Малкия Шенген\", се съгласихме, че няма да приемем тази инициатива, ако тя е компенсация или алтернатива на . \"Малкият Шенген\" има структурни слабости и не трябва да бъде нова Югославия.     В политиката, особено в международната политика, правило номер едно e, ако една организация или голяма държава остави празно място, друга ще го запълни. В нашата ситуация, ако ЕС остави това пространство, не говоря само за Македония, а за целите Западни Балкани... ще се образува стратегически вакуум. Той ще бъде запълнен за много кратък период от време от други страни, дори и да не искате. Смятам, че ЕС схвана грешката си, която направи през октомври.   Ако ЕС и на срещата на върха в Загреб на 6 май, която е планирана по време на хърватското председателство, по някаква причина не вземе политическо решение за започване на преговори, тогава проблемът ще стане още по-голям, защото ще стане ясно, че ЕС няма намерение да се разширява бързо със Западните Балкани. Не е преувеличение квалификацията, която Зоран Заев често дава за ролята на Бойко Борисов и настоящото българско правителство през последните 2 години, според която българският премиер заедно с Ципрас са помогнали да излезем по-бързо от международната изолация. Наистина смятам, че , колкото и да изглежда, че е нещо обикновено трябва да подчертая, че когато ние го подписахме, ние току-що бяхме се освободили от един тежък , а това не бе просто един антизападен режим, но и антиалбански и с антибългарско настроение.   По онова време всичко, което идваше от София, напомняше на най-лошите времена от комунизма. Когато се разказваха вицове за българите, когато се подигравахме с българския народ чрез пропагандата на комунистическия режим. Груевски на практика реставрира тези времена и е исторически парадокс той, който твърди, че е наследник на историческото ВМРО задълба в такава . Трябва да знаете, че за Никола Груевски България като държава не съществуваше...    Не искам да се задълбочавам надълго и нашироко от тази позиция, на която съм. По-рано като експерт и професор съм казвал това. И така това беше най-голямата историческа девиация Белград да бъде по-близък от София на лидера на историческото ВМРО. Тук спирам.\r\nДоговорът за добросъседство беше подписан на 1 август 2017 г. само два месеца и половина след съставянето на правителството на Зоран Заев. Атмосферата беше все още такава, каквато беше по-рано, не беше променена. Ние нямахме време да кажем, че хората там на Изток от нас не са наши врагове. България е страна-член на ЕС от дълги години, а също така и на НАТО, и че, като изключим солунското пристанище, е нашата най-близка врата към Европа.\r\nПризнаването на независимостта на Македония през 90-те години на миналия век беше категорична заслуга на президента Желю Желев и помощта, която ние получихме, след като Гърция наложи ембарго в продължение на година и половина. Тогава, според данните на Световната банка, нашата икономика загуби около 60% от БВП. Не можем да забравим приятелската помощ на България и Турция, която те ни оказаха тогава по Коридор №8, който никога не се направи докрай и това е наша грешка, не ваша.\r\nИ искам да кажа, че в такава атмосфера не беше никак лесно да се направи такъв договор. Беше тежко. И въпреки, че този договор беше на 90% същият договор от времето на премиерите и Иван Костов през 1999 г., беше тежко от политическа гледна точка да се обясни на нашата общественост, която беше свикнала да чака само неприятелски действия от София. В това се състои голямата заслуга и на Борисов, и на Заев в този момент.    Ако двата коридора заработят на 100% от капацитета си, това ще допринесе значително за икономическото развитие на страната. Гарантирам ви. Не оспорвам аспекта на сигурността. През 1992-1994 г. на нас ни бяха наложили блокада. Без помощта на приятелските държави, щяхме да умрем в икономически смисъл и като държава щяхме да бъдем сериозно дестабилизирани. В икономически план ние нанасяме големи щети на нас, защото вие имате други коридори, по които се свързвате с останалата част на света, включително с Европа, които ние нямаме. Ние нямаме излаз на море. През изминалите 30 години нещо беше започнато, но не е завършено. Това е срамно за всички нас, които бяхме на власт в Скопие през последните 30 години.\r\nДълги години съм се занимавал с въпросите на сигурността и ще ви кажа, че НАТО не ни приема заради страх от нашите съседи, а заради новите заплахи. През последните години сме подложени на страшна политическа пропаганда с всички тези фалшиви новини, един нов феномен или така наречените хибридни заплахи. Не можем да се отбраняваме, ако нямаме помощ от съюзниците. Не говорим за традиционни войни. Никой няма да ни нападне.\r\nОколо 140-150 наши граждани се сражават по бойните полета в Сирия, Ирак и Близкия изток. Обменяме информация със страните от НАТО, които ни информират за това с какво оръжие и навици ще се завърнат тези бойци. Обмяната на информация с нашите съюзници от алианса вече се осъществява на по-високо ниво, отколкото през миналата година.\r\nНе бих искал да говоря надълго и нашироко по тази тема. Не съм вчерашен в политиката на Македония. Не за пръв път заемам пост. Между впрочем съм имал щастието и привилегията да работя и с Борис Трайковски, и по-късно с Бранко Цървенковски, т.е. на най-високо политическо равнище, мога да ви кажа, че стереотипите са по-силни от политическата реалност. Не искам да излезе така, че чета на някого лекции. Аз съм последния, който трябва да го направи това.\r\nНие за първи път със , без исторически товари и емоции. Аз мога да кажа, че става въпрос за гигантски товар от комунистическото време, който за съжаление през този дълъг и мъчителен преход не бе прочистен и преди всичко в образователния процес. Може да говорите и с Любчо Георгиевски и с други премиери, но аз твърдя, че нашите учебници по история не само по отношение с България, но и по отношение на Запада са същите. Пропагандата в бивша Югославия, която твърдеше, че ние имаме най-съвършената система.   Днес ние имаме хора на средна и по-стара възраст, които за съжаление \"учат\" и по-младите, че е лошо да си богат, че всички богати на Запад са престъпници. Аз съм потресен, че след толкова години като професор в университета, видях, че дори и сред по-младото поколение съществува този колективизъм като дух, а те са специфични за комунизма. За съжаление и в двете държави тези комунистически матрици са много силни, включително и комунистическата историография до 90-та година, те са мощни и при вас, и при нас... В Скопие никъде не можете да си купите нито един български вестник. Няма нито един български канал, включително и по сателита. Още преди 5 години писах, че в София се провеждат панаири на книгата, които са 5 пъти по-големи от Солунския и Белградския. Малко хора знаят, дори и най-младите, че в близост до София има филмови студия, в които се снимат филми и копродукции с най-големите холивудски актьори. Броят на филмите, които се снимат там е по-голям, отколкото на цялата филмова продукция в Централна и Югоизточна Европа.\r\nЕ сега, защо нашите хора не знаят това? Защо ние политиците не правим така, че това да бъде достъпно до македонските граждани, който искат да четат книги, който искат да гледа филми, който иска нека да отиде в София. Аз говоря за обикновените хора от двете страни на границата, които не могат да разберат, че от едната страна имаме само врагове, а от другата само приятели, така както внушаваше югославската пропаганда десетилетия на ред.\r\nЗащо нямаме ЖП линия, защо нямаме магистрала, пътуваме 3 часа и половина, за да минем 220 км от София до Скопие. Не знам дали знаете, но същото е разстоянието от Скопие до Солун, но то се минава за по-малко от час и половина. Това е грешката на политиците. Аз съжалявам, че днес македонската младеж знае всички сръбски футболисти, чалга звезди, а не знае за нито един български артист и спортист. Те не знаят за нито един гръцки артист или спортист, също. И да не говорим за Косово и Албания.   Това е грешката на политиците. Не може да твърдим, че не е време. За да дойде времето ти като политик трябва да създадеш средата, а ние не сме я направили до момента... с малки изключения. И Любчо Георгиевски имаше нестандартно мислене, но не направи нестандартни политически ходове. Политиците трябва да създадат среда, за която да се запиташ: Абе защо не сме били в София...\r\nЗа тези 30 години ние не построихме инфраструктура към България, Македония няма магистрала и до Прищина. Ние не създадохме и човешката инфраструктура, нито новата историческа инфраструктура, защо? Защото имахме политици каквито ги описахме до момента. Ако бяхме направили модерна магистрала до София, ние по-дълбоко щяхме да задълбаем при разчистването на историческите мъгли....\r\nИмаше скромни опити за реабилитация, за които комунистическата пропаганда твърдеше, че са били чужди шпиони, а всъщност те са били борци за македонската кауза. За първи път през 2000 г., имаше опит за отварянето на архивите на комунистическата държавна сигурност. Тогава започна с много ограничения процесът на лустрация, но само след година всичко приключи. А досиетата бяха предадени в архива на Македония, със зачеркнати и заличени имена на доносниците, включително и на полицейските служители създавали тези досиета. По времето на Груевски, това се превърна в борба срещу политическите опоненти. На практика по негово време бяха укривани истинските доносници, близки до семейството му. На практика истинските борци за македонската кауза, бяха представени за доносници, а истинските агенти бяха скрити под чадъра на ВМРО - ДПМНЕ. Той на практика компрометираше самата идея за лустрация. Имам покана от българския президент Румен Радев да посетя София. С него имаме принципно съгласие и той знае моята позиция. Съвместната историческа комисия не работи с желаното от двете страни необходимо темпо. Решихме да изчакаме - да видим евентуални положителни развития на тази комисия и след това да имаме с какво да се похвалим. След София аз искам да посрещна Радев в Скопие. Трябва да ви кажа, че и в двете държави работим интензивно за създаването на атмосфера за по-свободно и пълно зачитане на историческите факти. Но ние не може да работим вместо историците. ", "date": "2019.12.01", "title": "Пендаровски: България ни измъкна от тотална изолация"}
{"url": "https://www.actualno.com/chronicles/otpechatan-e-pyrvijat-broj-na-erotichnoto-spisanie-playboy-news_1411343.html", "text": "      Плейбой (на английски: Playboy) е американско мъжко списание, което съдържа снимки на голи жени, журналистически статии и интервюта със светски личности. Негов създател е Хю Хефнър, а първият брой излиза през 1953 г. Списанието се издава на различни езици в над 20 държави от Америка, Европа и Азия.      Българското издание на „Playboy“ е едно от най-популярните мъжки списания в България. Първият брой излиза през април 2002 г.   Главен редактор от първи до пети брой е Ивайло „Нойзи“ Цветков. От септември 2002 г. в продължение точно на една година на редакторския стол е Антони Георгиев. От септември 2003 година за главен редактор е назначен Георги Неделчев. След неговото напускане през март 2007 г. постът се поема от Христо Кьосев, а заместник-главен редактор става Владимир Константинов-Чоки. Арт-директор от януари 2004 г. е Андрей Михов.От октомври 2010 до декември 2012 главен редактор е отново Ивайло „Нойзи“ Цветков. От януари 2013 главен редактор е Христо Запрянов а Арт Директор е Венцислав Райков.\r\nПървите издатели на „Плейбой“ в България е Мартин Захариев и... Впоследствие изданието става собственост на „Атика Медиа България“ ООД, филиал на голямата гръцка издателска група Attica Media, която освен в България издава „Плейбой“ в Гърция, Сърбия и Румъния.   ", "date": "2019.12.01", "title": "Отпечатан е първият брой на еротичното списание Playboy"}
{"url": "https://www.actualno.com/society/prognoza-za-vremeto-1-dekemvri-nedelja-news_1411379.html", "text": "      Днес облачността ще е променлива, на много места намаляваща до слънчево.      Вятърът от север-северозапад ще отслабне и постепенно ще се ориентира от югоизток. Максималните температури ще са между 4° и 9°, за София - около 6°. Атмосферното налягане бързо ще се повишава и ще е по-високо от средното за месеца.\r\nТова съобщи за Агенция \"Фокус\" дежурният синоптик Мартин Славчев от Националния институт по метеорология и хидрология.\r\nНад Черноморието облачността ще е променлива, намаляваща до предимно слънчево. Ще духа до умерен вятър от север-северозапад. Максимални температури на въздуха: 6°-9°. Температурата на морската вода е около 15°. Вълнението на морето ще бъде 2-3 бала.  Над планините ще е предимно слънчево. Преди обяд на отделни места в масивите от Източна България облачността ще е значителна и на отделни места ще превалява сняг. Ще духа умерен вятър от север-северозапад. Максималната температура на височина 1200 метра около 3°, на 2000 метра - около минус 4°. ", "date": "2019.12.01", "title": "Прогноза за времето - 1 декември (неделя)"}
{"url": "https://www.actualno.com/asia/hiljadi-protestiraha-v-izrael-iskat-ostavkata-na-netanjahu-news_1411360.html", "text": "      5000 протестиращи се събраха на площад Хабима, Тел Авив, с искане премиерът Бенямин Нетаняху да подаде оставка, съобщи The Times of Israel.      Демонстрантите носеха плакати с надписи \"Силна демокрация, силен Израел\" и \"Нетаняху, подай оставка, Израел е по-важен\".   Израелският премиер напоследък преживява трудни времена, тъй като в момента е изправен срещу обвинения за корупция, включително подкуп, измама и предаване на, като случаите на корупция са общо три.\r\nМитингът в събота се проведе само няколко дни, след като жители на Тел Авив излязоха на улицата в подкрепа на израелския премиер във вторник. Тогава обаче в демонстрацията участваха само около 2000-3000 души, предимно възрастни привърженици на партията на Нетаняху \"Ликуд\".  На 21 ноември главният прокурор на Израел повдигна обвинения за корупция срещу премиера Нетаняху, които той отхвърли като \"опит за преврат\", за да бъде взета властта от него.\r\nВ същото време израелският парламент може да бъде разпуснат, ако партията на Нетаняху \"Ликуд\" и опозиционната \"Синьо и бяло\" на Бени Ганц не успеят да съставят правителство до крайния срок 11 декември.    ", "date": "2019.12.01", "title": "Хиляди протестираха в Израел, искат оставката на Нетаняху "}
{"url": "https://www.actualno.com/cars/opel-objavi-planovete-si-za-sledvashtite-2-godini-news_1411415.html", "text": "      Германският производител Opel ще представи сериозен брой нови или сериозно обновени модела през следващите 2 календарни години, обясниха от компанията. За 2020 г. са предвидени 5 премиери, като първата е на премиера е на кросоувъра Crossland X. Той дебютира през 2017 г., като сега му предстои първата сериомна модификация.      Втори в списъка е флагманът на марката Insignia, но при него промените няма да бъдат толкова сериозни, тъй като той е на платформата на General Motors. Следващата генерация на модела ще премине на архитектура на PSA Group, което означава, че сега му предстои по-леко модернизиране.   Големите новости при марката са планирани за 2021 г. Той ще се появи новият Opel Mokka, който също сменя основата си и ще премине на Common Modular Platform (собственост на PSA). Той ще получи двигатели с мощност от 100 до 150 к.с., които ще се комбинират както с механични, така и с автоматични скоростни кутии. В Opel работят и върху електрическа версия на кросоувъра, като тя ще получи мотор с мощност 136 к.с.\r\nКато цяло след 2 години гамата на германската марка ще се попълни с още електрически модели. Един от тях ще бъде версия на ток на популярния модел Astra, при който също се очаква смяна на поколенията. В края на 2021 г. ще излезе и нова генерация на по-големия кросоувър Grandland X. И тя също ще има вариант, който ще се задвижва само на ток.   ", "date": "2019.12.01", "title": "Opel обяви плановете си за следващите 2 години"}
{"url": "https://www.actualno.com/europe/biznesmen-e-obvinen-za-ubijstvoto-na-dafne-galicija-news_1411381.html", "text": "      Съдът в Малта повдигна обвинение срещу бизнесмена за съучастие в и постанови той да бъде задържан под стража, предадоха световните агенции.      Замразяват се банковите сметки на Фенек. Той е управител и съсобственик на офшорната компания 17 Black, която разследваше убитата журналистка.   По-рано Фенек предложи сделка на обвинението - да разкрие информация за убийството, а в замяна да получи имунитет от съдебно преследване, но .\r\nШефът на администрацията на премиера Джозеф Мускат - Кийт Скембри, и министърът на туризма Конрад Мици по-рано , тъй като са заподозрени, че са получавали пари от Фенек. Двамата бяха разпитани в полицията, но без да бъдат задържани.  Очаква се , съобщават информационните агенции с позоваване на източници от правораздаването и от управляващата партия. Очаква се в скоро време той да обяви оттеглянето си и да напусне поста на 18 януари, предаде AFP. , след като в колата ѝ избухна бомба. Малко преди смъртта си тя разследваше подозрения в корупция срещу премиера и двама негови приближени. ", "date": "2019.12.01", "title": "Бизнесмен е обвинен за убийството на Дафне Галиция"}
{"url": "https://www.actualno.com/burgas/avtobus-s-50-dushi-se-zapali-kraj-burgas-news_1411378.html", "text": "      Автобус с 51 пътници, пътуващ от Одрин за Варна, се запали край Бургас, предаде БНТ. Няма пострадали пътници, съобщиха от Областната дирекция на МВР.      Малко преди 19:00 часа, при излизане от село Маринка, автобусът с хасковска регистрация на фирма \"Тони\" 2004 се е самозапалил в движение.\r\nШофьорът е успял да спре и да евакуира всички пътници, които са били временно подслонени в кметството. По думите на водача превозното средство е сравнително ново - на 12-13 г.   На място са били изпратени два екипа на бургаската пожарна, които изгасили пламъците.  Заради инцидента временно бе затворен международният път за Турция през Малко Търново, като обходът за около час се извършваше през ж.к. \"Меден Рудник\".\r\nКметът на с. Маринка Любомир Узунов, съобщи, че превозваческата фирма е изпратила втори автобус, който е извозил пътниците към Варна.\r\n\"Когато отидох там, автобусът гореше и хората бяха настрани, изчакваха това да приключи. Дойде пожарната доста бързо, смея да твърдя. Но вече доста бързо пламъците бяха обхванали автобуса. Хората бяха изведени до кметството на топло и уютно, така че след около 40-50 минути максимум дойде автобусът и качихме багажа им и те тръгнаха обратно по техния си маршрут\", обясни Любомир Узузнов.     ", "date": "2019.12.01", "title": "Автобус с 50 души се запали край Бургас"}
{"url": "https://www.actualno.com/asia/tejka-avtobusna-katastrofa-v-rusija-ima-jertvi-i-raneni-news_1411429.html", "text": "      Тежка катастрофа в Русия. 19 души загинаха, след като пътнически автобус падна от мост в замръзнала река в Сибир, съобщава AFP. В превозното средство е имало 40 души, уточнява още БГНЕС.      Инцидентът станал заради спукана гума на автобуса. Шофьорът загубил контрол и превозното средство паднало от мост над река Куенга в сибирския Забайкалски регион.   Автобусът пътувал от Сретенск за Чита, когато излязъл от пътя и паднал върху замръзналата река. Ранени са 21 души, съобщиха местните власти.\r\nСледственият комитет на Русия, който проучва сериозни инциденти, заяви, че е започнал наказателно разследване за възможно нарушение на правилата за безопасност на движението.     ", "date": "2019.12.01", "title": "Тежка автобусна катастрофа в Русия, има жертви и ранени"}
{"url": "https://www.actualno.com/europe/novoto-rykovodstvo-na-socialdemokratite-e-risk-za-koalicijata-s-merkel-news_1411405.html", "text": "      Двама остри критици на коалицията с консервативния блок на канцлера Ангела Меркел спечелиха изборите за председател на Германската социалдемократическа партия (ГСДП), което поставя под въпрос бъдещето на правителството, предава Reuters.      От партията заявиха, че левичарите Норберт Валтер-Борянс и Саския Ескен, които се кандидатираха заедно, са спечелили 53,06% от гласовете на членовете. Те искат да предоговорят коалиционното споразумение, където имат забележки по политиката в социалната справедливост, инвестициите и климата.   Въпреки това, перспективата за предсрочни избори или правителството на малцинството се увеличи, тъй като консерваторите на Меркел може да откажат сътрудничеството, въпреки че биха искали да останат на власт.\r\nГСДП, най-старата партия в Германия, е в смут след редица слаби резултати на регионални и европейски избори и шестмесечна надпревара за лидерския пост, като в момента тя изостава сериозно в анкетите.  Много редови членове смятат, че единственото спасение е излизане от правителството с ХДС/ХСС (Християндемократическия и Християнсоциалния съюз) и възобновяване на партията в опозиция.\r\nВалтер-Борянс и Ескен победиха финансовия министър Олаф Шолц и Клара Гейвиц, които заявиха, че ще подкрепят съперниците си, след като получиха само 45,33% от гласовете.\r\nРезултатът е тежък удар за Шолц, най-известният кандидат. Funke media съобщи, че той възнамерява да остане финансов министър.       След изненадващата им победа, Валтер-Борянс, бивш финансов министър в най-населената провинция Северен Рейн-Вестфалия и Ескен, депутат в долната камара на парламента на Бундестага, обеща да се опита отново да обедини партията.\r\nВалтер-Борянс, който си спечели репутацията на Робин Худ за това, че залови множество укриватели на данъци със сметки в швейцарски банки, подчерта, че ГСДП няма да изостави коалицията веднага.\r\n\"Винаги сме казвали, че не става въпрос само за това дали ще напуснем незабавно, или ще останем вътре временно\", каза той пред телевизия Phoenix, като добави, че възнамерява да види кои политики могат да се правят с партията на Меркел и кои не могат.\r\nДуото подчертаха, че искат консерваторите да се споразумеят за по-висока минимална заплата и повече инвестиции в инфраструктура и защита на климата - ако е необходимо с нов дълг.\r\nГенералният секретар на ХДС заяви, че неговата партия иска да работи с новите лидери на ГСДП и че фракциите вече имат обща основа, върху която да работят.      Предсрочни избори са непривлекателен вариант и за ГСДП, и за ХДС, които са въвлечени във вътрешна борба за председателския пост след отказването на Меркел, като и двете са загубили още гласоподаватели след изборите през 2017 г. След 14 години начело на най-голямата европейска икономика, Меркел заяви, че няма да се кандидатира отново.\r\nНе е ясно докъде консерваторите ще са готови да приемат исканията на социалдемократите. В кампанията за лидерство Ескен заяви, че ако консерваторите откажат да се съгласят с исканията на социалистите, тя ще препоръча партията да напусне коалицията.\r\nДелегатите на ГСДП трябва да одобрят ръководството на партийна конференция, започваща на 6 декември. Те също ще гласуват за коалицията.\r\nПобедителят е изправен пред изключително тежка задача. През 2017 г. подкрепата за ГСДП се срина до най-ниските нива след 1933 г. В момента тя е около 15% в анкетите, като социалистите вече изостават от ХДС/ХСС, \"Зелените\" и \"Алтернатива за Германия\". ", "date": "2019.12.01", "title": "Новото ръководство на социалдемократите е риск за коалицията с Меркел"}
{"url": "https://www.actualno.com/balkani/edi-rama-tyrsi-finansova-i-ekspertna-pomosht-ot-mejdunarodnata-obshtnost-news_1411438.html", "text": "      Албанският премиер Еди Рама призова международната общност да изпрати финансова помощ и експерти, за да помогне на страната да се възстанови след мощно земетресение, при което загинаха 51 души. Стихията от 6.4 по Рихтер остави хиляди без дом, пише БГНЕС.      Рама каза, че правителството работи за ребалансиране на бюджета, но би било „човешки невъзможно“ да се направи всичко без подкрепата на международните партньори.   Европейският съюз и американски граждански инженери в сътрудничество с местни експерти вече започнаха да оценяват щетите от земетресението. Редица балкански държави, между които и България, също подадоха ръка на Албания.    ", "date": "2019.12.01", "title": "Еди Рама търси финансова и експертна помощ от международната общност"}
{"url": "https://www.actualno.com/celebrate/pochitame-sv-prorok-naum-news_709236.html", "text": "      Св. пророк Наум живял 700 години преди Рождество Христово. 200 години преди него пророк Йона, по Божия повеля предсказал разрушението на НиневияРечник за големите беззакония на нейните жители. Ниневитяни се покаяли и всеблагият Господ отменил строгата Си присъда. Но след известно време те пак се развратили. Тогава Господ чрез устата на пророк Наум им открил страшните бедствия, които ще ги постигнат.      Пророчеството се сбъднало точно. Ниневия, един от най-големите и богати градове на древния свят, била разрушена дo основи и разграбена от враговете. Разливането на р. Тигър довършило опустошението. Сега едва може да се познае мястото, където е бил тоя грамаден град.   Пророк Наум предсказал и други събития и утешавал верните Божии служители чрез откриване на евангелските обещания.\r\n\"Ето по планините са стъпките на благовестника, който възвестява мир – се провиква пророкът. – Празнувай, Юдейо, твоите празници, изпълнявмай оброците си!\"  (Наум. 1:15).    ", "date": "2019.12.01", "title": "Почитаме Св. пророк Наум"}
{"url": "https://www.actualno.com/curious/mesechen-horoskop-za-dekemvri-2019-g-news_1411325.html", "text": "             Началото на месеца ще бъде белязано от успехи в личните отношения и на любовния фронт. Това ще ви даде необходимото самочувствие, но все пак ще се наложи да бъдете умерени и да спазвате границите. Първите дни на декември ще ви дадат и възможност да повишите доходите си. Това ще ви накара да се разкъсвате между любовта и работата. Сега ще трябва да положите сериозни усилия, за да балансирате умело и никоя от страните, нуждаеща се от вниманието ви да не бъде пренебрегната. За целта ще са ви необходими много сили, затова не подценявайте ролята на съня и доброто хранене. Избягвайте употребата на алкохол. В средата на месеца започва изключително успешен период за вас. Ще се появят възможности да довършите грандиозни проекти, за които преди би ви било необходимо много време. представителите на знака, които се занимават с творчески професии ще имат много успехи. В личен план ще може да се радвате на сексуална свобода и избор в личния живот. Все пак подходете разумно към изкушенията, които животът ще ви предостави. Началото на декември ще ви завари в нетърпеливо настроение за предстоящите празници. Коледните светлини и обещания за подаръци ще ви направят по-разсеяни и нетърпеливи, затова си поставете за задача да проверявате добре крайния резултат в работата ви. Средата на декември ще бъде активен период за вас. Тогава няма да ви е лесно да се справите с емоциите, така че отношенията с другите могат да се влошат. Междувременно това е чудесен момент за популяризиране на бизнес проекти и работа по сложни задачи, никой не може да се съмнява във вашите професионални качества. В навечерието на празниците по- целенасочените от вас могат да разчитат на сериозни и извънредни доходи. Получените средства е добре да вложите в подаръци за най-скъпите хора или за пътуване. Ако все пак попаднете в затруднено финансово положение помислете дали да не сътворите подаръците със собствените си ръце. Месецът е добро време за анализ на развитието на личността ви и първи опити за разделяне с вредните навици.   През декември по-голямата част от времето ви ще трябва да отделите за работа или развитието на вашия бизнес. Поради тази причина конфликтите в семейството не са изключени, но те сравнително бързо ще се неутрализират благодарение на вашето търпение и мъдрост. В средата на месеца животът ще премине в по-спокоен курс: това е чудесно време за предпразнично пазаруване, домакински дела и обобщаване на резултатите от изминалата година. Краят на декември е добро време за укрепване на семейните и любовните връзки. Свободните представители на знака е добре да се погрижат за личния си живот. Звездите ви обещават романтично приключение с някой от вашите колеги. Спазвайте правилата за толерантност и празничното приключение може да се превърне в сериозна връзка с предпоставки за брак.     През този месец в живота ви ще настъпят съществени помени. Повечето от тях ще касаят личния ви живот. Започнали промени ще преминат на друго по-сериозно и отговорно ниво, в което ще можете да докажете сериозността на намеренията ви. Сега вашите грешки или несигурност ще имат голяма тежест и може да \"обърнат лодката\" затова бъдете внимателни в постъпките и думите си. Средата на месеца е добро време за бизнес и инвестиране в проекти, от които може да спечелите сериозни доходи. Бъдете далновидни и дайте реална представа за натоварването, което ви очаква. Празничните дни може да се окажат работни за вас, но инвестицията от време и усилия ще даде сериозни плодове. В края на декември намерете време да отделите необходимото внимание на вашите близки. Семейството е от изключителна важност за вас - много повече, отколкото можете да си представите, затова не пренебрегвате тази сфера. Това е месец, в който да се въздържате от необмислени действия и груби изявления, както и да проявявате максимална умереност при разпореждането с личните ви  и семейни финансови средства. Началото на месеца е благоприятно за коригиране или пълна промяна във външния ви вид. Новият ви имидж ще ви помогне освен в личен, но и в професионален план. Втората декада на месеца може да доведе до драстични промени, свързани с работата. Някои от вас ще бъдат поканени да заемат високо платена позиция. Краят на месеца ще е добре да обърнете повече внимание на вашите близки - роднини и любими хора. Има да наваксвате в отношението си към тях. Не се колебайте да ги зарадвате с уникални подаръци, особено ако трябва да се извинявате за нещо. Периодът е добър за грижа за здравето. Сега всичко, което направите в тази насока ще дълготрайни полезни последици за организма и тонуса ви. През този месец ви предстои да покорите много върхове. Някои от тях ще са под формата на забавление, така че няма да ви е трудно. По-скоро ще трябва да помните, че дори докато се забавлявате някой може да види във вас ценни качества. В средата на периода ще преживеете момента на слава. Приемете позитивите, но оставете скромността да ви краси. Сега е важно да запазите своите стари приятели. Не се втурвайте в търсенето на нови познанства. В личен план вложете усилия и любов, за да запазите връзката си. Партньорът ви може да има някои съмнения във верността ви. Уверете го, че няма за какво да се тревожи. Последните дни от месеца посветете на романтика. Ще ви се наложи да положите усилия, за да успеете да обърнете внимание на всички ваши близки и любими хора.   Най-важното през този месец ще бъде да вярвате в собствените ви сили. През първите дни на декември самоконтролът и инициативността ще бъдат ключът към вашия успех в значителни области. Повечето представители на знака е добре да започнат началото на зимата с планирано пазаруване, актуализиране на гардероба и подобряване на домашния интериор. Тези дни портфейлът ви забележимо ще спадне, но не бива да изпадате в паника, защото през втората декада на месеца паричните ресурси ще бъдат възстановени. При това приходите ви ще дойдат от абсолютно неочакван източник. Последните десет дни на декември е подходящо време за развитие и укрепване на любовните връзки, проявление на искрена нежност и грижа. Звездите ви съветват да преминете на ново ниво в отношенията- Сега е моментът да се решите за сключването на брак с вашата половинка. През този месец ви очакват сериозни събития на любовния фронт. Може да се каже, че от самочувствието ви ще зависят и успехите ви. В същото време действията ви трябва да достатъчно достойни и благородни, за да докажете стойността на вашата личност. В първите десет дни на периода е добре да сте по-пестеливи. Помислете за коледните подаръци с чувство за умереност и не се хвърляйте в безразсъдно пазаруване. В средата на месеца ще може да си отдъхнете от служебните ангажименти. Потърсете тихо място, на което да отдъхнете за ден-два. Последните дни на декември посветете на срещи с приятели и роднини. Постарайте се общуването да премине в дух на съпричастност и разбирателство. Изчистете недоразуменията, простете и там където можете махнете с ръка на гордостта си и продължете пречистени напред. През този месец ви очаква постигането на ново ниво в личните ви отношения. В първите десет дни от месеца ще може да подобрите приятелски, роднински и служебни отношения. Това ще е важно за вашето развитие, тъй като ще подобни комуникацията. В средата на месеца обърнете внимание на здравето ви. Движете се достатъчно, приемайте необходимото количество плодове и зеленчуци и не злоупотребявайте с алкохол. Ако усетите, че настивате вземете мерки навреме и останете вкъщи. Малките дейности по украса на дома ще се отразят чудесно на настроението ви. Помислете дали да не съберете приятели и роднини на гости. Ако ви поканят за гостуване - не отказвайте, но и не отивайте с празни ръце. Ръчно направените подаръци ще бъдат оценени от душа и сърце. За празниците изберете семпла и спокойна обстановка.    В първите дни на месеца ви очаква голям пробив в кариерата и бизнеса. Това ще се случи благодарение на проявената гъвкавост и бързото адаптиране към текущите промени. Професионалният авторитет и общественото влияние на представителите на вашия знак ще се увеличат значително. Средата на месеца е добро време за семейни и приятелски пътувания. Промяната на пейзажа ще ви позволи да се заредите с положителни емоции и жизненост. Края на месеца може да донесе някои финансови трудности. Ваши близки роднини ще ви окажат необходимата помощ. Все пак се опитайте да бъдете по-пестеливи и да не се налага да искате заеми. Последните дни на декември направете така, че да сте спокойни и балансирани. Оставете в миналото вашите съмнения и тревоги, за да посрещнете достойно Новата година. През този месец ключовата дума за вас трябва да бъде умереност. Търсете баланса във всичко. Първата декада на декември е добро време за учене и за доказване на професионалните ви умения. Някои представители на знака може да получат предложение за нова работа. Средата на месеца ще се наложи да разрешите сериозни семейни въпроси. Не бягайте от тях, за да не се натрупват. Съвместно пътуване може да се окаже подходящата форма за намирането на разбирателството. Третата декада на месеца посветете на себе си и забавленията, които ви носят най-голяма радост. Физическите упражнения, медитацията и йогата ще ви помогнат да чувствате добре в кожата ви. Самостоятелните представители на знака може да намерят своята половинка по време на културни събития. Декември ще се превърне в крайъгълен камък за мнозина от представителите на знака. Сега е време, в което да си дадете честна представа за това, което искате от живота. Потърсете своето обяснение за случващото се. Приемете това, в което вие имате участие и това, за което трябва да си простите. Сега ще може да направите чудеса за вашето развитие. Не се колебайте да направите опит за развитие в друга насока. Средата на месеца ще ви поднесе сериозни предизвикателства, към които трябва да се подготвите освен по същество, но и със сериозна доза самочувствие. Проигравайте в ума си събитията, които ви предстоят като сцена от постановка, за да придобиете нужната увереност. Последните дни на декември ще бъдат вълшебно време за вас. Сега ще може да се доближите до идеала ви за съществуване и добруване. ", "date": "2019.12.01", "title": "Месечен хороскоп за декември 2019 г."}
{"url": "https://www.actualno.com/balkani/nov-trus-izpravi-na-nokti-horata-v-albanija-news_1411385.html", "text": "      В събота през нощта поредно земетресение е разлюляло Албания, като този път то е било с магнитуд 4.2 по скалата на Рихтер, показва справка в Европейския средиземноморски сеизмологичен център (ESMC).      Епицентърът е бил на 23 километра от на дълбочина от 10 километра. И този трус предизвика ужас сред гражданите на Дуръс, които по най-бързия начин напуснаха домовете си.   Трусът е бил усетен слабо и от жителите на западна Македония. ", "date": "2019.12.01", "title": "Нов трус изправи на нокти хората в Албания"}
