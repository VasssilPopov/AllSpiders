{"url": "https://www.actualno.com/society/novinite-naj-vajnoto-za-denja-30-oktomvri-news_703173.html", "text": "        31 % или 756 хил. души от български шофьори карат по-скоро рисково, отчете проучване на Safe Drive Index (Индекс на безопасното шофиране), което цели да изследва нагласите и поведението на българите зад волана. Основният проблем при тази рискова трета от шофьорите е високата скорост и ниската концентрация. Едва 8% от българите вярват, че ЕС няма нужда от промени. Това сочи социологически проучване на Изследователски център \"Тренд\". Най-голяма е групата от граждани, която според проучването иска радикални промени в ЕС – 39%. За малки промени се обявяват 30% от запитаните, а останалата част от запитаните са отговорили, че не могат да преценят.   Протестът на майките на деца с увреждания продължава. За девета поредна вечер майките от инициативата \"Системата ни убива\" излязоха на протест пред Министерския съвет.     Ако една сграда трябва да разполага с над 200 места за паркиране, то преди да бъде строена, надстрояване, пристроявана или да се променя предназначението ѝ, ще трябва да се извърши транспортно изследване за натоварване на уличната мрежа и градската среда, което да покаже колко по-натоварен ще стане трафикът. За такава готвена промяна в Наредба № РД-02-20-2 от 2017 г. (чл. 42а) съобщават от регионалното министерство (МРРБ). Горещ\" телефон за бизнеса ще бъде създаден към Комисията за защита на потребителите. Освен да получат съвет при възникнал казус с клиенти, на него фирмите ще могат да получат и информация за нормативната рамка и лоялното й прилагане. Три са основните риска пред шофьорите у нас – агресията - най-сериозната заплаха, несъобразена скорост и разсеяност. Това показва национално представително изследване, направено сред 1000 души – активни шофьори, на възраст между 18 и 75 години от цялата страна.   Цели 10 години държавното обвинение е започвало разследвания, свързани с Николай и Евгения Баневи, но винаги те са водени срещу \"неизвестен извършител\". Всяко едно от тези разследвания е приключвано точно защото извършителят така и не ставал известен, по думите на наблюдаващия прокурор Мария Дойчева. Така наречените спящи терористични клетки съществуват в повече от 60 страни по света, включително и в Русия и други от страните от Общността на независимите държави (ОНД). Това съобщи на пресконференция Владимир Григорьев, началник отдел в Антитерористичния център на страните от ОНД. Статия за възможните тревожни последствия от заявлението на германския канцлер Ангела Меркел, че се оттегля от лидерския пост на своята партия Християндемократическия съюз (ХДС) публикува британският в. \"The Guardian\". \"Българската държава е правила много грешки по отношение на Македония и това са резултатите\". Това каза проф. Иван Илчев относно скандалните твърдения за България в учебниците по история в Македония.", "date": "2018.10.30", "title": "Новините: Най-важното за деня, 30 октомври"}
{"url": "https://www.actualno.com/europe/merkel-ne-vjarvam-otteljaneto-mi-da-otslabi-poziciite-na-germanija-news_703196.html", "text": "  Германският канцлер Ангела Меркел е категорична, че не вярва нейното постепенно оттегляне от лидерските ѝ постове да отслаби преговорните ѝ позиции на международната политическа сцена, според нейно изказване пред германските медии.     \"Смятам, че нищо не се е променило, което да отслаби позицията ни в международните преговори\", каза тя в Берлин във вторник по време на пресконференция с гостуващия египетски президент Абдел Фатах ас Сиси.   \"Може дори да се каже, че сега аз ще имам повече време да се фокусирам върху моята работа начело на правителството\", добави канцлерката.\r\nВчера Меркел обяви, че няма да се кандидатира за преизбиране за председател на своя Християндемократически съюз на партийната конференция през декември.  Тя призна още, че ще се оттегли от активната политика след изтичане на канцлерския ѝ мандат, което ще стане най-късно през 2021 година.   ", "date": "2018.10.30", "title": "Меркел: Не вярвам оттелянето ми да отслаби позициите на Германия"}
{"url": "https://www.actualno.com/analysis/mohamed-bin-salman-e-sledvashtijat-saddam-husein-news_703106.html", "text": "   Саудитският престолонаследник принц Мохамед бин Салман е шокиран заради реакцията срещу неговото правителство след убийството на журналиста от Washington Post Джамал Хашоги. При скорошен телефонен разговор с Джаред Кушнер, зет и съветник на американския президент Доналд Тръмп, както съобщи The Wall Street Journal, объркването му срещу официалния гняв на Вашингтон \"се превърна в ярост\", когато той говорел, че се чувства \"предаден от Запада\" и заплашил да \"търси другаде\" чуждестранни партньори. Това пишат Раян Костело и Сина Тууси в анализ за изданието , цитиран от БГНЕС.      Ненавистта към Саудитска Арабия в Съединените щати няма да бъде първият път, когато автократичният съюзник на САЩ в Близкия изток приема, че би могъл да действа с виртуална безнаказаност благодарение на стоенето на страната на Вашингтон в противодействието срещу Иран. Наистина, светкавичното издигане във властта на саудитския принц е поразително сходно с това на предишния американски съюзник, превърнал се във враг, чиято бруталност първоначално бе пренебрегвана от неговите покровители от Вашингтон: бившият иракски диктатор Саддам Хюсеин.   Години преди Саддам да стане главен враг на Вашингтон, той се радваше на значителна подкрепа от страна на Съединените щати и други западни държави. Това приключи, след като той реши да нападне Кувейт през 1990 г. Въпреки това, подготовката за този конфликт и предишното покровителство на Саддам от Вашингтон дава поучителни уроци за регионалната политика на САЩ днес и основните рискове, че не реагират със сила на убийството на Хашоги.\r\nПостепенното и брутално консолидиране на властта на Мохамед бин Салман, белязано от задържането и изтезанията на местните му съперници, напомня за „променилото нацията насилие срещу несъгласието в управляващата партия в Ирак през 1979 г. от младия президент Саддам Хюсеин\", каза пред агенция Bloomberg миналата година Тоби Додж, консултант за Близкия изток в Лондонския международен институт за стратегически изследвания. \"Концентрацията на властта в един чифт млади, амбициозни и непредсказуеми ръце е тревожна сега, както и тогава\". Постоянната подкрепа на Вашингтон за Саддам през 80-те години на миналия век не само позволи да се развилнее срещу собствения му народ и съседните страни, но и в крайна сметка заплаши американските интереси в областта на сигурността.      Американските отношения със Саддам Хюсеин започнаха през 1963 г., когато според бившия служител на Съвета за национална сигурност Роджър Морис ЦРУ по време на президента Джон Ф. Кенеди \"извърши в сътрудничество със Саддам Хюсеин\" преврат за сваляне на правителството на генерал Абдел Карим Касем, който пет години по-рано свали проамериканската монархия в Ирак.    Въпреки това отношенията между САЩ и Саддам наистина започнаха да се влошават през февруари 1982 г., когато администрацията на Рейгън извади Ирак от списъка на тероризма на Държавния департамент, проправяйки пътя за предоставяне на военна помощ на Ирак. Това се случи около 17 месеца след нахлуването на Саддам в Иран, докато иракските сили заемаха богатата на петрол югозападна иранска провинция Кузестан, която Ирак се опита да анексира. През декември 1983 г. президентът Роналд Рейгън изпрати Доналд Ръмсфелд като президентски пратеник, който да се срещне със Саддам и да постави началото на нормализиране на американско-иракските отношения.\r\nОпустошителното използване на химически оръжия от Саддам по време на войната между Иран и Ирак, както срещу иранските военни и цивилни цели, така и срещу собствения му народ, не възпрепятства подкрепата на САЩ. Срещата на Ръмсфелд със Саддам се проведе въпреки факта, че Вашингтон разполага с твърдо доказателство за употребата на химическо оръжие от иракски произход през 1983 г. Преди пътуването на Ръмсфелд на 1 ноември 1983 г. висшият държавен служител Джонатан Хоу беше казал на държавния секретар Джордж Шулц за разузнавателните доклади, че Ирак прибягва до \"почти ежедневно използване на CW (химическо оръжие)\" срещу иранците.\r\nМакар Иран да получи някакви оръжия от Съединените щати чрез аферата \"Иран-Котри\", Вашингтон накланяше везната много повече в полза на Саддам. Когато разузнаването показа, че Иран се подготвя за сериозна офанзива в началото на 1988 г., която заплашва да пробие иракските линии, Рейгън пише на своя министър на отбраната: \"Иранската победа е неприемлива\". Към края на войната \"американското разузнаване тече свободно за военните на Хюсеин\", според статия от 2013 г. във Foreign Policy , въпреки че американските представители \"напълно съзнават, че военните на Хюсеин ще нападнат с химическо оръжие\".   Според декласифицираните документи на ЦРУ две трети от всички иракски химически оръжия, използвани през войната, са били употребени през последните 18 месеца на конфликта, когато сътрудничеството между САЩ и Ирак е достигнало върхова точка. Това включваше геноцидното нападение с химически оръжия през март 1988 г. срещу иракския кюрдски град Халабджа, което доведе до смъртта на 5000 цивилни граждани. По ирония на съдбата тази атака по-късно беше използвана от администрацията на Джордж У. Буш през 2003 г. като част от нейния претекст за нахлуване в Ирак, за да се елиминират тогавашните несъществуващи оръжия за масово унищожение.   Няколко месеца след нападението в Халабджа, през септември 1988 г., помощник-държавният секретар Ричард Мърфи написа в забележка по въпроса за химическите оръжия, че \"американско-иракската връзка е важна за нашите дългосрочни политически и икономически цели.\" Днес, администрацията на Тръмп използва този език, когато обсъжда отношенията между САЩ и Саудитска Арабия, въпреки убийството на Кашоги от Саудитска Арабия и опустошителното нападение на Рияд срещу Йемен, а държавният секретар на САЩ Майк Помпео наскоро обяви, че Саудитска Арабия е „важен стратегически съюз на САЩ“ и че \"саудитците са чудесни партньори в работата с нас\".", "date": "2018.10.30", "title": "Мохамед бин Салман е следващият Саддам Хюсеин"}
{"url": "https://www.actualno.com/america/trymp-planira-vajna-promjana-otnosno-amerikanskoto-grajdanstvo-news_703197.html", "text": "  Президентът на САЩ Доналд Тръмп планира да подпише заповед за отмяна на рожденото право на гражданство за бебета на неграждани и нерегламентирани имигранти, родени на територията на САЩ.     \"Ние сме единствената страна в света, в която човек влиза, има бебе, а бебето става гражданин на Съединените щати. Това е нелепо и трябва да се прекрати\", коментира Тръмп пред \"Аксиос на HBO\".   Ако се вземе подобно решение, ще бъде премахната половинвековна практика, която се позовава на конституцията и с която от 1968 г. насам всеки, роден на територията на САЩ, автоматично получава гражданство. Тръмп заяви недвусмислено, че смята тази практика за \"нелепа\" и с това обяви най-твърдата си досега мярка срещу миграцията, дни преди междинните избори на 6 ноември\r\nПравото на гражданство по рождение се свързва с 14-ата поправка на конституцията на страната, чиято ал. 1 гласи: \"Всички хора, родени или натурализирани в САЩ и подчинени на юрисдикцията (им), са граждани на САЩ и на щата, където пребивават.\"  \"Това би било най-драматичният ход в имиграционната кампания на Тръмп, този път насочен към \"бебета\" и \"верижната миграция \", обясняват от \"Аксиос\".   \"Винаги ми беше казвано, че има нужда от конституционно изменение. Познайте какво? Няма нужда\", коментира Тръмп и допълни, че може да го направи, като подпише изпълнителна заповед.", "date": "2018.10.30", "title": "Тръмп планира важна промяна относно американското гражданство"}
{"url": "https://www.actualno.com/kustendil/detska-muzikalna-grupa-senio-artist-gostuva-na-chitalishte-bratstvo-v-kustendil-news_703164.html", "text": "        Благоевградската група съществува от една година и си партнира с Там благоевградската група е била поканена и е изнесла два изкючително успешни концерта пред българската общност. Сега     Заедно двамата се опитват да въведът учениците си и в ударните инструменти и в пеенето и така да изградят както хорови изпълнения, така и индивидуални изпълнители.\r\n\"Ще бъдем търпеливи, радвам се, че групата ми е с много голяма дисциплина. . От там на сетне ги въвеждам в изкуството, защото изкуство без дисциплина е немислимо. .  Поканиха ни в Германия, сега ние им връщаме жеста. Освен в Благоевград, понеже познаваме дълбоките културни традиции на гр. Кюстендил, за които и г-н Иван Андонов (бел.ред.: Председателят на читалище \"Братство\" – Кюстендил) ни разказа, решихме освен Благоевград, да им дадем възможност разгледат и гр. Кюстендил. Благодарим му, че ни - дори и тази красива зала с пиано, безплатно за нашия концерт\", сподели Стойка Германова - ръководител на формацията.    Залата грееше, столовете подредени, а това е много важно. Аз имам дълбока връзка с Кюстендил, бях солистка на ансамбъл \"Струма\", а сега вече от 1981г. съм солистка на ансамбъл \"Пирин\", така че за мен е важно моите знания да бъдат предадени на децата\", каза специално за кореспондент на от града Стойка Германова.", "date": "2018.10.30", "title": "Детска музикална група - \"Сеньо артист\" гостува на читалище \"Братство\" в Кюстендил"}
{"url": "https://www.actualno.com/sliven/slivenski-kvartal-se-sdobi-s-pyrva-detska-gradina-news_703186.html", "text": "  За първи път, в квартал \"Надежда\" в Сливен, в който преобладаващото население е ромско, се откри нова детска градина. Изграждането й стана възможно благодарение на финансиране от Българо-Швейцарската програма за сътрудничество.     В момента текат довършителните работи -  доставят се мебелировката и оборудването, оформят се образователните пространства и кътовете за отдих, довършват се санитарните помещения, облагородява се околното пространство, разказа пред Дина Димитрова, старши експерт по предучилищно образование в РУО - Сливен. Засега педагогическият и помощен персонал ще се грижи за близо , разпределени в четири групи. Това ще бъдат първите възпитаници на Детска градина „Надежда”.\r\nОсвен създаването на детската градина, в град Сливен включва и изграждането на здравно-консултативен център в ромския квартал.\r\nОбщата стойност на проекта е . Той се изпълнява от Община Сливен, в партньорство със Сдружение „Ромска академия за култура и образование” - Сливен, Сдружение „Лекари на света - Франция” - клон Сливен и Фондация „Здравето на ромите”.  „Всички ние се вълнуваме, защото започваме нещо наистина ново”, сподели за Катя Вълева, директор на най-новото детско заведение в Сливен. Още преди официалното откриване са осъществени първите срещи с децата и техните семейства. „Ежедневно ги каним на игри в двора на детската градина, посещаваме домовете им, за да се опознаем взаимно. Комуникацията между нас и семействата е прекрасна. Надяваме се, че заедно ще постигнем много добри резултати”, добави Катя Вълева.\r\nОказва се, че интересът към детската градина е доста голям. И че родителите, повечето от които работещи, сами са заявили желанието си децата им да се обучават в нея.\r\nТепърва детското заведение ще достигне пълния си капацитет. Проектът предвижда сформирането на шест групи - две яслени и четири за деца от 3 до 6-годишна възраст.    Детска градина „Надежда” официално ще отвори врати на . ", "date": "2018.10.30", "title": "Сливенски квартал се сдоби с първа детска градина"}
{"url": "https://www.actualno.com/society/grupa-nelegalni-migranti-sa-zaloveni-kraj-slivnica-news_703191.html", "text": "  47 нелегално пребиваващи чужденци са установени от служители на РУ- Сливница, сочи информация на БГНЕС.     Около 11.45 часа на 29 октомври в РУ- Сливница бил получен сигнал за забелязани лица с вид на мигранти в двора на къща в с. Хераково.   На адреса веднага били изпратени полицейски служители, които установили общо 47 души, без документи за самоличност. Групата, - 24-ма мъже и 23 непълнолетни момчета, била отведена в районното управление.\r\nПри проведените беседи със служителите от група „Миграция“ към ОДМВР - София четирима са се определили като пакистанци, а останалите - като граждани на Афганистан.  По случая е регистрирана преписка, а работата по документирането му продължава.   ", "date": "2018.10.30", "title": "Група нелегални мигранти са заловени край Сливница"}
{"url": "https://www.actualno.com/lovech/konferencija-v-teteven-pripomni-za-istorijata-na-obrazovatelnoto-delo-v-grada-news_703188.html", "text": "  По повод наближаването на 1-ви ноември - Празник на град Тетевен и Ден на народните будители, на 30-ти октомври 2018 година, в салона на Общинска администрация се проведе Научна конференция на тема ,,Учебното дело в Тетевен“.                             ", "date": "2018.10.30", "title": "Конференция в Тетевен припомни за историята на образователното дело в града"}
{"url": "https://www.actualno.com/balkani/gruevski-poiska-otlagane-na-vlizaneto-si-v-zatvora-sys-stranno-objasnenie-news_703187.html", "text": "  Бившият министър-председател на Македония Никола Грувски иска отлагане на влизането си в затвора, тъй като работи върху книга, съобщава електронното издание на скопския вестник „Независен“.     Груевски пише книга въз основа на докторската си дисертация „Икономическите ефекти на различните видове международни потоци на капитал, с акцент върху Република Македония\".   Адвокатите му изтъкват това като причина за отлагане на двегодишната присъда за лишаване от свобода на бившия македонски премиер заради незаконна доставка на луксозен „Мерцедес\".\r\nБившият премиер Никола Груевски стана доктор на науките през юли след защита на дисертация с обем от над 300 страници пред присъстващи професори, журналисти и членове на семейството му.  Груевски поиска отлагане на присъдата заради задълженията си като депутат и заради частни ангажименти, свързани с неговия докторат. Тези две причини са вписани в една от точките на Закона за налагане на санкции:   „Ако осъденото лице е длъжно да извърши определена работа, което вече е започнало, а заради отказа на тази работа би настъпила сериозен вреда, може да се отлагането на присъдата може да бъде най-много за три месеца\".", "date": "2018.10.30", "title": "Груевски поиска отлагане на влизането си в затвора със странно обяснение"}
{"url": "https://www.actualno.com/moresport/sumata-kojato-kubrat-pulev-vze-za-poboja-nad-furi-news_703202.html", "text": "   може и да изпусна 4-те милиона паунда, които му бяха гарантирани в битката срещу Антъни Джошуа, но със сигурност няма да остане недоволен от парите, които успя да си заработи в двубоя срещу Хюи Фюри.     Както е известно, българинът спечели в столичната зала \"Арена Армеец\", а до момента от един двубой той е изкарвал повече пари единствено от мача срещу Владимир Кличко. Тогава той взе над 2 милиона евро, но голяма част от сумата остана за неговите тогавашни промоутъри от \"Зауерланд\". Сега обаче ситуацията е различна.    Той има гарантиран хонорар от мача срещу Хюи Фюри, а освен това тепърва ще се изчислява колко пари е заработил като съ-ораганизатор от продажба на билети, спонсорски договори и ТВ права. Колко е досегашната сума, която е взел Кубрат Пулев, вижте в Sportlive.bg.  ", "date": "2018.10.30", "title": "Сумата, която Кубрат Пулев взе за побоя над Фюри"}
{"url": "https://www.actualno.com/blagoevgrad/dve-jeni-i-edno-dete-sa-postradali-pri-katastrofa-kraj-razlog-news_703200.html", "text": "  Трима души - две жени и дете, са пострадалите при катастрофата на пътя Разлог - Якоруда, сочи информация на БГНЕС.     За щастие нараняванията им не са сериозни и няма опасност за живота им.   Пътният инцидент стана към 17.20 часа при ж.п. спирка \"Генерал Ковачев\". На завой ремаркето на товарен автомобил с кюстендилска регистрация поднася и навлиза в насрещната лента.\r\nВ него се блъска миниван \"Опел Зафира\". Той пък е ударен отзад от друг \"Опел\". Всички пострадали са от минивана.  Едната жена е с гръдна травма, втората жена с травма на ръката, а детето е с рана на главата.   И тримата пострадали са пътници, водачът на минивана не е пострадал. Нямо пострадали от втория автомобил, ударил се в минивана.", "date": "2018.10.30", "title": "Две жени и едно дете са пострадали при катастрофа край Разлог"}
{"url": "https://www.actualno.com/america/novijat-prezident-na-brazilija-ne-sym-fashist-shte-izvadja-stranata-ot-tresavishteto-news_703209.html", "text": "  Новизбраният президент на Бразилия Жаир Болсонаро отхвърли твърденията, че е фашист и се оприличи на бразилския Чърчил.     Той е решен да изведе засегнатата от криза държава, както сам се изразява от \"тресавището\", цитира думите му \"Гардиън\".   63-годишният Жаир Болсонаро спечели проведения в неделя втори тур на президентските избори срещу 53-годишния Фернандо Хадад.\r\nТой беше избран от 58 милиона избиратели. В едно от първите си телевизионни интервюта след изборната победа, той подчерта, че левите му критици са фашисти, а не той.  \"Те винаги обвиняват другите за това, което самите те са. Тези леви хора, които винаги поставят себе си пред останалите са фашисти\", защити се той пред TV Band.   63-годишният Жаир Болсонаро смята, че много бразилци сега вярват, че военният режим в Бразилия \"не е бил диктатура, както левите винаги тръбят\".\r\nСпоред него медиите несправедливо описват бившия лидер на Куба Фидел Кастро като президент, докато в същото време наричат диктатор Жоао Фигейредо.    ", "date": "2018.10.30", "title": "Новият президент на Бразилия: Не съм фашист, ще извадя страната от тресавището"}
{"url": "https://www.actualno.com/business/kzp-otkriva-goresht-telefon-v-pomosht-za-biznesa-news_703211.html", "text": "  Горещ\" телефон за бизнеса ще бъде създаден към Комисията за защита на потребителите. Освен да получат съвет при възникнал казус с клиенти, на него фирмите ще могат да получат и информация за нормативната рамка и лоялното й прилагане.     От Комисията планират да създадат и специално подразделение в официалния си интернет сайт, което също ще подпомага на бизнеса при общуването с потребителите.   Създаването на специалната телефонна линия е част от проекта на  Комисията за защита на потребителите, насочен към повишаване на услугите към малките и средните предприятия.\r\nКонстантин Арабаджиев, зам.-председател на КЗП поясни пред БНР, че немалка част от нарушенията, които се допускат от бизнеса, са вследствие на незнание на законовите разпоредби, но това не е опрвадание за извършването им. Именно в тази насока телефонната линия ще има превантивен ефект.  Арабаджиев допълни, че предстоят да се проведат информационни срещи и обучения за малките и средните предприятия, на които отново да се разгледат нормативните изисквания и практики при общуване с потребителите.   Още полезна информация може да бъде получена от интернет страницата на КЗП, както и от \"горещата\" линия на потребителите.", "date": "2018.10.30", "title": "КЗП открива \"горещ\" телефон в помощ за бизнеса"}
{"url": "https://www.actualno.com/moresport/kobrata-se-zavyrna-udarno-v-top-10-na-boksovata-ranglista-news_703212.html", "text": "  Най-добрият български представител в световния бокс отбеляза сериозен скок в ранглистата на \"boxrec\", която следи представянето на боксьорите в последните им мачове.     Тъй като над 1 година Кубрат Пулев не се беше качвал на ринга, той беше изваден от нея, но сега се завърна ударно в топ 10.   Благодарение на страхотната победа над Хюи Фюри в София, Кобрата вече е №7 в ранглистата, която измерва представянето на всички боксьори в тежка категория.\r\nТой успя да изправари куп елитни атлети, сред които Луис Ортиз и отказалия да се бие срещу българина Доминик Бризейл. Зад него остана и доскорошният шампион на WBO Джоузеф Паркър.  Пулев е третият най-възрастен боксьор в топ 10 след споменатия Ортиз, както и Александър Поветкин (и двамата на по 39). Пулев е със 173 точки, като изостава с 27 от Дилиън Уайт.   Лидер е Антъни Джошуа с 683 точки - почти двойно повече от втория Дионтей Уайлдър.\r\nОще за Кубрат Пулев четете в     ", "date": "2018.10.30", "title": " Кобрата се завърна ударно в Топ 10 на боксовата ранглиста"}
{"url": "https://www.actualno.com/analysis/andrej-kovachev-sporazumenieto-mejdu-gyrcija-i-makedonija-trjabva-da-se-priloji-news_703217.html", "text": "  Българският евродепутат от Европейската народна партия (ЕНП), отговарящ за Западните Балкани, Андрей Ковачев в интервю за МИА каза, че за ЕНП е неразбираемо решението на ВМРО-ДПМНЕ да изключи депутатите, които са гласували \"за\" споразумението от Преспа.     „Това е странно за нас. Винаги сме подкрепяли европейското бъдеще на Македония, искаме да започне преговори с ЕС и това беше единственият начин да се случи. Ние не можем да приемем да бъдат наказани хора, които дават на страната възможност да продължи напред по европейския път и да не бъде блокирана, както беше през последните 10-11 години“, казва Ковачев.   „Какво правят тези, които смятат, че промените не трябва да се гласуват? Каква е тази алтернатива на бъдещето на Македония? Да сключите ново споразумение с Гърция? Това ли е алтернативата, след 30 години невъзможност да се сключи договор, сега този шанс да се изпусне?“, пита евродепутатът.\r\n„Мисля, че трябва да се приложи договорът, а онези, които са против, трябва ясно и точно да отговорят на въпроса за алтернативата. Но не с комични отговори като \"ще направим ново споразумение с Гърция\". Съжалявам, но познавайки гръцката политическа дейност през последните 30 години, тези хора трябва да си зададат въпроса: с кой точно в Гърция ще направят такъв нов договор?“.  Според него постигането на по-добра сделка с Нова демокрация е \"абсолютно нереалистично\".   „Водих няколко разговора с Мицотакис и от тези разговори, а също и от такива с колеги от Нова демокрация смятам, че това е научна фантастика, нереално“.\r\nЕвродепутатът добави, че ако не се гласува Преспанския договор, никой не трябва да се надява, че Брюксел или Вашингтон ще оказват натиск върху Атина в бъдеще.    На предстоящия конгрес на Европейската народна партия, който ще се проведе в Хелзинки на 7 и 8 ноември, ще се повторят същите призиви към ВМРО ДПМНЕ - че ЕНП подкрепя Преспанския Договор и европейското бъдеще на Македония“, каза Ковачев.   На предстоящия конгрес в Хелзинки европейските народни партии ще изберат кандидат за председател на Европейската комисия. Кандидатите са Манфред Вебер и финландецът Александър Стуб. Българските членове принципно ще застанат зад германеца.\r\n„Моята партия ГЕРБ работи от много години с ХСС на Бавария, те много ни подкрепиха в създаването на партията и на други структури, имаме прекрасно сътрудничество с Манфред Вебер, но ни е приятел и Стуб.\r\nНа Конгресът се надяваме, че ще имаме силен кандидат, който ще стане председател на ЕК. ГЕРБ по принцип е за Манфред Вебер“, каза още Андрей Ковачев.", "date": "2018.10.30", "title": "Андрей Ковачев: Споразумението между Гърция и Македония трябва да се приложи"}
{"url": "https://www.actualno.com/europe/v-irlandija-razsledvat-prestyplenie-ot-omraza-news_703161.html", "text": "  Полицията в Северна Ирландия разследва „престъпление от омраза“ заради снимка, на която група от девет души, облечени в костюми на Ку Клукс Клан, са строени до ислямски център.     Снимка, публикувана в социалните медии, показа група, носеща разпятие, в близост до Бангладешкия ислямския център в Нютаунърдс, които според полицейските данни са посетили няколко бара в града, предаде БГНЕС.   Свинска глава е била оставена до центъра през август миналата година, съобщиха британските медии.\r\n\"Ние разглеждаме това като престъпление от омраза\", се казва в изявление на инспектор Ричард Мъри от полицейската служба на Северна Ирландия.  Групата също така е позирала за снимки в известен бар в града заедно с Шарън Мелор, приятелка на Тони Мартин, лидер на крайнодесния национален фронт, съобщи Белфаст Телеграф.   Вестникът публикува снимка, показваща Мелор, с човек, облечен в опръскан с кръв костюм на ККК, държащ бира.\r\nТя заяви пред журналистите, че това са \"случайни непознати\".    \"Няколко групи бяха облечени за Хелоуин, нямам представа кои са те\", каза тя.   В статията се казва, че Мелор \"се е пошегувала\" преди три години, че е направила опит да запали ислямския център в града.\r\nКу Клукс Клан е бяла защитническа групировка, основана през 19 век след премахването на робството в Съединените щати.", "date": "2018.10.30", "title": "В Ирландия разследват \"престъпление от омраза\""}
{"url": "https://www.actualno.com/vraza/10-dni-otvoreni-vrati-na-biblioteka-hristo-botev-vraca-news_703150.html", "text": "  Инициативата включва интерактивни посещения и игри, посветени на Деня на народните будители. Проявата стартира в навечерието на 1 ноември и ще продължи до . Библиотечните работници отправят предизвикателство към младите хора на Враца. Целта е гостуването им да се превърне в интригуващо посещение – под формата на игра и разрешаване на загадки, учениците да се запознаят с основните отдели, библиотечната работа, да разберат за новите технологии и ресурси, внедрени в „ ”. Акцентът в програмата е интерактивна разходка в библиотеката „Светулки”. Играта е и своеобразно продължение на  инициативата от миналата година ”Кафене на знанието”, „Събуди се за бъдещето”, чиято цел бе учениците да назоват кои са българските просветители в XI век.     За по-малките също са предвидени интерактивни игри и нови технологии, с които децата учат, докато играят. По забавен начин те ще търсят и подреждат имената на народни будители.   От 31 октомври до 10 ноември всеки посетител ще получи и едногодишен читателски абонамент за всички отдели, услуги и ресурси на библиотеката.  ", "date": "2018.10.30", "title": "10 дни отворени врати на библиотека „Христо Ботев” Враца"}
{"url": "https://www.actualno.com/tennis/adrian-andreev-moje-da-zapochne-2019-g-kato-nomer-dve-v-sveta-pri-unoshite-news_703193.html", "text": "  Адриан Адреев се изкачи до номер четири в новото издание на световната ранглиста при юношите,след като младата надежда на българския тенис спечели бронзов медал на турнира от сериите „Мастърс“ в китайския град в Чънду.     Пред българина е световният номер едно при юношите Чун Цън от Китайско Тайпе, Юго Гастон от Франция и Себатисан Баес от Аржентина.   Последните двама обаче ще бъдат изведени от класацията от началото на следващата година, тъй като навършват 18-годишна възраст. Това означава, че Андреев може да се изкачи на втора позиция.\r\nДо края на този сезон българинът ще играе на турнирите \"Еди Хер\" и \"Ориндж Боул\".  ", "date": "2018.10.30", "title": "Адриан Андреев може да започне 2019 г. като номер две в света при юношите"}
{"url": "https://www.actualno.com/interest/ucheni-otkriha-virus-kojto-se-bori-s-raka-news_703199.html", "text": "  Новозеландски учени от Университета Отаго установиха, как откритият наскоро вирус Сенека-Вали /вирусът от долината Сенека или SVV/ се бори с раковите клетки, предава РИА „Новости“     Специалистите са използвали за целта електронни микроскопи с висока резолюция, за да анализират как вирусът действа върху рецепторите на раковите клетки.   Те са достигнали до извода, че Сенека-Вали не поврежда здравите тъкани и гена ANTXR2, който се намира в тях. Вирусът се свързва само с белтъчния рецептор ANTXR1, намиращ се на повърхността на заразените клетки.\r\nКлиничните изпитания са показали, че Сенека-Вали е ефективен в борбата с рака, но в течение на две седмици организмът изработва имунитет срещу него.  Учените смятат, че вирусът трябва да бъде модифициран по такъв начин, че да остави без промяна само тази част, която взаимодейства с раковите клетки.   “Надявам се, че тези резултати ще съдействат за по-нататъшните изследвания, насочени към разработването на вируси за лечението на рака“, заяви професор Матиас Улф.", "date": "2018.10.30", "title": "Учени откриха вирус, който се бори с рака"}
{"url": "https://www.actualno.com/ruse/prez-uli-2019-g-startira-izgrajdaneto-na-magistralata-ruse-veliko-tyrnovo-news_703136.html", "text": "  До . се планира да приключи изграждането на трасето от Русе до обхода при Бяла. Процедурите по избор на изпълнител започват в първото тримесечие на 2019 г. ,      , заяви депутатът Пламен Нунев.\r\nИзчаква се решението на съда по две жалби, които са подадени срещу избора на трасе на новата магистрала. В първата се твърди, че пътят ще . Втората - че пътят навлиза в границите на „Натура 2000\". Заседанието на Върховния административен съд е на 31 октомври.\r\nПрипомняме, че пътят трябва да премине през местно екообитание - местността „Ломовете“ при р. Русенски Лом. Мостът, който ще се изгради, ще е . Магистралата ще минава встрани от античното селище Красен и на 200 м от зоната със защитена метличина при с. Басарбово. От АПИ заявиха, че избраният вариант за трасе на автомагистралата щади в максимална степен околната среда. В началото на 2018 г. Висшият експертен съвет към Министерството на околната среда и водите одобри т.нар. „комбиниран вариант\" за строителство на новата 133-километрова магистрала „Русе - Велико Търново\". Трасето на магистралата минава през 6 Русенски и 3 Великотърновски общини. Предвидени са за реализиране 18 пътни възела, като големите са при пресичането на магистрала „Хемус“: пресичането на пътя Русе - Варна, в района на Ханчето (до бившето ДЗС), при старата бензиностанция на „Петрол“ в Обретеник, а третия пътен възел е на пътя Гара Бяла - Плевен. Ще има и 5 площадки за краткотраен отдих, които са разположени от двете страни на пътя. През следващата година предстои цялостно преасфалтиране на участъка от Мидата (разклона за с.Тръстеник) до Волово.  Скоро ще е готов пътят Пиперково - Ценово - Бяла. Следващата година ще бъде извършена рехабилитация на пътищата Червена вода - Ветово - Сеново, Пет кладенци - Борово, Борисово - Черешово, Джулюница - Новград и Русе - Кубрат.    ", "date": "2018.10.30", "title": "През юли 2019 г. стартира изграждането на магистралата Русе - Велико Търново"}
{"url": "https://www.actualno.com/bgfootball/cska-prodyljava-marsha-si-za-kupata-sled-uspeh-nad-vitosha-news_703215.html", "text": "  ЦСКА нямаше никакви проблеми да стигне до 1/4-финалите в турнира за Купата на България. \"Червените\" спечелиха с 3:1 срещу Витоша (Бистрица), въпреки че Нестор ел Маестро бе направил цели 7 промени в титулярния си състав, а 16 минути преди края резултатът беше само 1:0.     Мачът стартира с неособена активност от двата тима във фаза атака, като и ЦСКА и Витоша бяха в по-изчаквателна позиция. Все пак „армейците” наложиха лек териториален превес, а първият по-интересен епизод от частта дойде в 12-ата минута. Кирил Десподов центрира отдясно, а Михаил Милчев изчисти към центъра. Топката обаче попадна във Валентин Антов, който стреля добре, а стражът Християн Василев изчисти топката в ъглов удар.   Двубоят започна с натиск на \"червените\", а в самото начало Валентин Антов можеше да се разпише, след като стреля отдалеч, но вратарят спаси. В 15' обаче ЦСКА поведе, след като Едваин Джеси и Рубен Пинто комбинираха отлично и португалецът се разписа - 1:0.\r\nДо края на полувремето \"червените\" изпуснаха куп положения, а в пореден мач Мауридес беше най-деен в пропиляването на ситуации за гол. Десподов беше №2 в класацията за първите 45 минути.  След почивката домакините нямаха проблем да затворят мача, след като в 74' резервата Соу се разписа за 2:0, засичайки подаване на Кирил Десподов. Той се беше появил малко след 60' на мястото на яловия Мауридес. Две минути по-късно отново тази комбинация донесе 3-и гол във вратата на Витоша. В края гостите от Бистрица записа почетно попадение за 3:1 чрез Милчев.   Още за \"червените\" четете в ", "date": "2018.10.30", "title": "ЦСКА продължава марша си за Купата след успех над Витоша"}
{"url": "https://www.actualno.com/society/deveti-poreden-den-prodylji-protestyt-na-majkite-na-deca-s-uvrejdanija-snimki-news_703206.html", "text": "  Протестът на майките на деца с увреждания продължава. За девета поредна вечер майките от инициативата \"Системата ни убива\" излязоха на протест пред Министерския съвет, предаде БГНЕС.     Те искат оставката на вицепремиера Валери Симеонов, който ги нарече \"кресливи жени с уж болни деца”.\r\nПротестът започна с минута мълчание в памет на убитата вчера в \"Надежда\" 23-годишна жена и едногодишната ѝ дъщеричка от бащата Викторио Александров.  В 18.50 часа протестиращите жени тръгнаха на шествие към Лъвов мост. Междувременно на булевард \"Дондуков\" и \"Цар Освободител\" движението беше спряно за кратко.\r\nВ района и тази вечер има засилено полицейско присъствие. Протестът на майките беше подкрепен от музиканта Богдан Томов.       Независимо от протестите все още исканата от тях оставка на Симеонов не е факт.\r\nВъпреки заканата да блокират кръговото движението на „Лъвов мост“ майките направиха една обиколка на кръговото и спряха на една от спирките.\r\nПротестът им ще приключи по традиция пред Министерския съвет, където утре отново ще има протест, ако Симеонов не подаде оставката си или не му бъде поискана.", "date": "2018.10.30", "title": "Девети пореден ден продължи протестът на майките на деца с увреждания (СНИМКИ)"}
{"url": "https://www.actualno.com/europe/dve-jeni-pochinaha-ot-stud-v-bruksel-news_703168.html", "text": "  Две жени починаха от измръзване в Брюксел, съобщиха местни медии. От няколко дни температурите в страната са около 3-4 градуса след рязко понижение с над 10 градуса и нахлуването на полярен въздух, пише bTV.     В средата на октомври бе съобщено, че т. нар. \"зимен план\" ще бъде задействан в средата на ноември. Преди дни медиите уточниха, че изпълнението на плана започва на 1 ноември.   \"Зимният план\" е дейност на социалните служби, чрез която се предоставя покрив на бездомниците. В социалните заведения те получават отопление, здравни грижи и съвети как да се справят с безпътицата, в която са изпаднали.\r\nВ Брюксел социалните служби са в състояние да се погрижат за около 1000 бездомници. С дейността на приемния център се занимават стотина служители. Наскоро социалните служби призоваха за дарения и съобщиха, че не им достигат одеяла и топли дрехи.  ", "date": "2018.10.30", "title": "Две жени починаха от студ в Брюксел"}
{"url": "https://www.actualno.com/society/myj-se-nujdae-ot-speshno-kryvodarjavane-news_703205.html", "text": "  За започването на процедури, свързани с лечението на мъж в тежко състояние, е необходима кръв от 30 кръводарители. Времето е малко и на 31 октомври сутринта е крайният срок, в който доброволци може да дарят.     Кръводаряването е за    ", "date": "2018.10.30", "title": "Мъж се нуждае от спешно кръводаряване "}
{"url": "https://www.actualno.com/vraza/uvelichavat-se-turistite-vyv-vraca-news_703160.html", "text": "  „През последните месеци се забелязва увеличаване на туристите във Враца. са посетили града под Околчица, а това е с 2% повече от миналата година“,  каза министърът на туризма Николина Ангелкова и допълни, че градът става все по-атрактивна и предпочитана дестинация, както за хора от други градове в страната, така и за чуждестранни туристи. В рамките на форум за промотиране на винени дестинации в България се проведоха дискусии, в които участие взеха представители на туристическия бранш в региона и винопроизводители.     Министърът на земеделието, храните и горите – Румен Порожанов категорично заяви, че земеделието и туризмът са сред най-перспективните сектори за Европа.\r\n„В организираните срещи досега участваха над 400 представители на туристическия бранш, както и винопроизводители. Наш ангажимент е да се изработят тематични дигитални карти, които ще бъдат включени в приложението – каза още министър Порожанов. „Безспорно усилията, които полагаме си заслужават, тъй като се увеличава броят на туристите в нашия град. Именно затова трябва да си поставяме по-високи цели, които с подкрепата на правителството да бъдат реализирани“,– каза кметът Каменов в дискусията по съвместния проект на министерството на туризма и министерството на земеделието, храните и горите .\r\nПроектът предвижда създаване и популяризиране на , обхващащи територията на цялата страна. За окончателното им утвърждаване се провеждат поредица от регионални кръгли маси. Реализирането на инициативата ще подпомогне за утвърждаването на България като дестинация за четири сезона и ще допринесе за развитието на винения и кулинарния сектор.  ", "date": "2018.10.30", "title": "Увеличават се туристите във Враца"}
{"url": "https://www.actualno.com/politics/ninova-za-budjet-2019-g-s-ednata-ryka-vzel-s-drugata-dal-news_703147.html", "text": "  Бюджетът е представен като най-амбициозният за годините на прехода с много силна социална насоченост, само че този бюджет изглежда с едната ръка взел от хората, с другата - дал. Това каза лидерът на БСП Корнелия Нинова на пресконференция в централата на партията, предаде БГНЕС.     Нинова посочи, че двете най-уязвими групи в българското общество - младите и децата, от една страна, и пенсионерите, от друга - са най-тежко засегнати от този бюджет. С нищо не им се помага на тях. Около 12 социални плащания, засягащи млади семейства, майки и деца, изобщо не получават никакво увеличение през 2019 г.   Нинова подчерта, че хвалбите за най-амбициозния и най-социалния бюджет на прехода не отговарят на реалните числа, на реалните факти и на един по-сериозен анализ. „Да, увеличават се, разходите, но то е за сметка на увеличаването на данъци, осигуровки и цени за хората, откъдето влизат приходите. Това не е правене на политика. Това е кърпене на парче, това е запушване на дупки. В този бюджет няма нито една политика, свързана с промени, с реформи в системите, които да имат по-силна и по-голяма ефективност“, заяви Нинова.\r\nТя каза, че БСП представя техния алтернативен бюджет. „Ще го внесем в Народното събрание и в понеделник правим едно широко обществено обсъждане, на което каним и НПО сектор, и експерти, специалисти, учени, лекари и учители. Ще ви поканим и вас на това открито обсъждане, защото алтернатива има“, категорична бе Нинова.  ", "date": "2018.10.30", "title": "Нинова за бюджет 2019 г.: С едната ръка взел, с другата дал"}
{"url": "https://www.actualno.com/society/v-bylgarskija-big-bradyr-na-prostashtinata-news_703125.html", "text": "   Жадни за власт хора напират за известност - колкото по-голям е скандалът, толкова по-голяма реклама за тях. А ние седим и се възмущаваме, и пак седим… И позволяваме да ни пълнят главите с истински измислици, пише в анализ за .     Поредната агресия на Валери Симеонов освен искания за оставка, предизвиква и някои размишления. Първо: хора като него - у нас и по света - дойдоха на власт чрез брутално прекрачване на най-елементарни морални норми, които смятахме за самоочевидни. Сидеров атакува физически, а   подобна проява този месец имаше и крайно левият му колега Меланшон, обвинен в преразход на пари по време на изборите. Орбан обявява Сорос за демон, който движел либералите по света. В същото вярва и всеки уважаващ себе си привърженик на БСП. Тръмп пък нарича мексиканските мигранти с езика на Динко и Перата.\r\nНарочно давам примери от ляво и дясно – старите координати отстъпиха пред новата програма, която скромно наричат „рестарт на системата“. Ликвидиране на старите партии, анулиране на международни договори и ангажименти, отхвърляне на правила, закони, морални норми. Какъв е политическият смисъл от това на пръв поглед самоубийствено движение? Ето какъв: жадни за власт хора влизат в общественото полезрение; колкото по-голям е скандалът, толкова повече говорим за тях. Няма лоша реклама, нали така? Едва ли някой знае какво точно върши Валери Симеонов като шеф на демографската политика, позиция очевидно създадена заради коалиционното му его. Затова пък няма месец, в който да не говорим за поредния скандал, който е натворил – застрояване на Пирин, връщане на пушенето, спиране на музикални уредби.      Новите политически бруталисти (моля да ме извинят едноименните архитекти) подменят сериозната политика с жестикулации като персонажи от един тотален Биг Брадър, а ние гражданите, превърнати в пасивна публика, седим и се възмущаваме, и пак седим, и пак се възмущаваме, но все не спираме телевизора.\r\nНовото от няколко години е, че в тази игра се включиха и теоретици. Започнаха да подават удобни научни термини, които политиците, разбрали-неразбрали, почват да размахват като бухалки. Просташките обиди, които нажежават публиката на Биг Брадър-а и увеличават гледаемостта, например, бяха представени като борба с „политическата коректност“. Вярно, има такова нещо в Америка, чели сме, някои сме го и виждали. Но какво точно трябва да значи то у нас? Обясняват ни, че лошите либерали забранявали да се казват някои неща  - например, че циганите били генетично увредени, че бежанците до един били джихадисти и тъй нататък. Странно как не извадиха този аргумент при последната словесна смелост на Симеонов на гърба на майките; май по-върви да си борец срещу цензурата когато ругаеш чуждите, отколкото своите?\r\nАз лично не виждам никаква политическа коректност в България - всеки псува, обижда, подиграва както си иска. А тъжното е, че цялата тази работа звучи като смелост – право куме, та в очи. Но кой точно налага измислената политическа коректност, аз така и не разбирам. Държавни стандарти ли има какво да се говори и какво не? Аз знам само за Наказателния кодекс, който позволява ражданите да защитават честта си, когато са обидени. Или цялата работа е в това да се атакуват малкото останали възпитани хора, които опитват да се съпротивляват на избликналата отвсякъде диващина? У нас на едно място слагат по-градските, по-образованите, по-заможните и ги превръщат във враг на масовия избирател.        В новата идеологическа война на въоръжение влизат и псевдо-понятия като прословутата „джендър идеология“ - самият ни министър на образованието се оказа без имунитет срещу тази глупост. Какво точно значи тя? Кой е джендър идеолог? Взеха да цитират Джудит Бътлър, макар че не знам дали са я чели. Истинският източник на понятието „джендър идеология“ са американските евангелисти, които явно имат влияние върху православната ни църква (дали пък не почва някаква православна реформация?). Във  всеки случай аз не познавам хора, които се борят за това всеки да може да сменя пола си по свободно хрумване – а че някой може яростно да се бори с тези несъществуващи джендър фантоми е явление от сферата на психиатрията.\r\nПо-сериозно внимание заслужава вятърната мелница на мултикултурализма, която новите традиционалисти редовно атакуват. Понятието е свързано с общества, в които живеят компактни мигрантски маси. На някои места - като във Франция - ги интегрират целенасочено и с държавна политика, на други - като в САЩ - ги оставят да се справят сами в общностите си, на трети - като в Германия - отказват да ги интегрират с надеждата, че гостите работници (гастарбайтери) някой ден ще си отидат.       Може хипотетично да разсъждаваме каква политика бихме имали, ако при нас биха дошли мигранти. Само че у нас мигранти просто няма и тази тема не стои. Тук има традиционни населения, които съжителстват ту по-добре, ту по-зле от векове. Аналог на нашето положение биха били англичани, шотландци, ирландци и уелсци в Обединеното кралство. В какъв смисъл можем изобщо да разсъждаваме дали да признаваме или да не признаваме правото на мюсюлманите да празнуват байряма? Националната политика е политика на всичките хора, които живеят тук и в това няма никакъв либерализъм, просто демографски факт. А и т. нар. Възродителен процес, който опита да заличи едно малцинство със сила, не беше никакъв консерватизъм, а просто тоталитаризъм. Впрочем тук е и ключът към разбирането на либералната демокрация - онази, която е основният враг на популистите от дясно и ляво днес: това понятие няма общо с глобалния капитал и финансовите спекулации, както се опитват да ни внушават. Либерална демокрация е онази, която съумява не само да следва волята на мнозинството, но и да пази малцинствата, та дори отделните човешки същества, интересите им, достойнството им. (Вярно, това е по-трудното, изисква висок етап на развитие, който нашето общество за жалост може и още да не е достигнало).\r\nТова не е демокрация на либералите, защото зад нея днес в Европа стоят и консерватори, и социалисти. Без либерална демокрация става невъзможна дори критиката на либералната демокрация, която предполага правото свободно да изразяваш мнението си. Това непрекъснато я подкопава, но и помага чудодейно да оцелява.", "date": "2018.10.30", "title": "В българския Биг Брадър на простащината"}
{"url": "https://www.actualno.com/prasspress/bjala-doza-narodna-pesen-news_703151.html", "text": "  (Изпълнява се в ресторанти,     на барабанче с ромски оркестър)\r\n \r\n1.  Бяла доза със росата\r\nБяла, бяла кат косата,\r\nСамо туй ми е играта!    Със Барека ще се хвана\r\nКонсерваторка ще стана,\r\nТуй не ми е никва драма!\r\n \r\nПрипев:   Бяла доза ще закича.\r\nБяла доза – как обичам!\r\nОт Валери ти пази се!\r\n \r\n2.\r\nЕвродепутат да стана\r\nТуй ми е мечта голяма –\r\nЕвро-кинтите да хвана!\r\nКонсерваторно момиче\r\nТая роля тъй ми тича\r\nКой ма фане – да ма скине!\r\n \r\nПрипев:\r\nБяла доза ще закича.\r\nБяла доза – как обичам!\r\nА Валери извини се!\r\n \r\n3.\r\nЗнам, че съм лъжа голяма,\r\nЕвтино се аз не давам,\r\nДали туй не е измама?\r\nМалко хитрост ще опитам\r\nТа Валери да изритам,\r\nЧе бръкнал ми е в душата!\r\n \r\nПрипев:\r\nБяла доза ще закича.\r\nБяла доза – как обичам!\r\nА Валери извини се!\r\nИ на Бойко нагъзи се!  Калинка Тодорова , ", "date": "2018.10.30", "title": "Бяла Доза (народна песен)"}
{"url": "https://www.actualno.com/pleven/i-v-pleven-uchenik-stana-gubernator-za-edin-den-news_703144.html", "text": "  И Плевен днес имаше ученик-губернатор по инициативата „Мениджър за един ден”. На стола на областния управител Мирослав Петров седна Борислав Дилов от местната . Негови заместници станаха Велислава Симеонова от гимназията по ресторантьорство и Милен Гигов от гимназията по транспорт, съобщиха от областната управа.     Домакинът – истинският областен управител, отворил вратите за младите си гости още в началото на работния ден. После им разказал какви са функциите на институцията областна управа и какви са задълженията на работещите в нея. С младите си „колеги“ Мирослав Петров коментирал актуалните теми за търсенето на работна ръка в региона, за инвестиционните интереси към областта, за вече реализирани бизнес проекти и др.\r\nСлед това процедурата се повторила и в кабинетите на двамата зам.-областни управители - д-р Красимир Трифонов и Татяна Божинова.\r\nВ остатъка от работния ден младежите са се запознали с работата на цялата областна администрация.  ", "date": "2018.10.30", "title": "И в Плевен ученик стана губернатор за един ден "}
{"url": "https://www.actualno.com/business/140-mln-lv-za-svlachishta-otivat-v-budjeta-na-api-za-2019-g-news_703158.html", "text": "  140 млн. лв. са предвидени в бюджета на Агенция „Пътна инфраструктура“ за 2019 г. за свлачища по републиканската пътна мрежа. Това съобщи в Габрово министърът на регионалното развитие и благоустройството Петя Аврамова. Тя е в града за последния полуфинал на кампанията на Министерството на регионалното развитие и благоустройството (МРРБ) „Моят град е моята крепост“.     Министърът напомни, че агенцията е имала дефицит през тази година и със средствата, които са новост в бюджета ѝ, АПИ ще може да работи за овладяване на тези процеси по републиканските пътища в държавата, съобщиха от МРРБ.   В бюджета на Агенцията за следващата година са заложени около 200 млн. лв. приходи от винетни такси. За тежкотоварни автомобили винетките ще важат до 16 август 2019 г., от когато влиза в действие ТОЛ системата и водачите им ще плащат ТОЛ такса. Други над 200 млн. лв. са планирани в републиканския бюджет от ТОЛ такси. Тези средства ще бъдат прехвърлени на АПИ за ремонт и изграждане на пътища.\r\nИмаме готовност за зимното поддържане, каза още регионалният министър. За областите, за които процедурите за избор на нови изпълнители не са приключени, договорите със сегашните фирми ще бъдат анексирани. В опорните пунктове са резервирани необходимите химикали. На прохода Шипка, като един от по-натоварените, ще има денонощно дежурство, така че по всяко време на денонощието да има информация за пътната обстановка.  В отговор на въпрос регионалният министър обясни, че целта на промените в Закона за регионалното развитие е регионите в България да се развиват еднакво и да няма отлив от един регион в друг, както е в момента в Северна България. Ще се в посока развитието ѝ да е еднакво с това на Южна България. Една от мерките, които се планират, е доизграждането на магистрала „Хемус“.   Бизнесът търси добри пътища. Ние сме длъжни да ги осигурим. Инфраструктурата и пътищата трябва да изпреварят демографските процеси, за да останат хората там, където живеят, и да имат добра инфраструктура, по която да се движат. Инвестираме в Северна България. Вертикалните отсечки са не по-малко важни от магистралните, които свързват България, посочи министър Аврамова. АМ „Русе-Велико Търново“, скоростният път „Видин – Ботевград“ и обходът на Габрово, заедно с тунела под връх Шипка, са едни от важните проекти, по които се работи и които са важни за развитието на Северна България.\r\nСтроителството на обходния път на Габрово се движи с добри темпове, но има малко забавяне заради намерени археологически находки и изкопни дейности. Работи се по четири от общо петте участъка на пътя. Последният, заедно с тунела под връх Шипка, е с индикативна стойност 520 млн. лв.    ", "date": "2018.10.30", "title": "140 млн. лв. за свлачища отиват в бюджета на АПИ за 2019 г."}
{"url": "https://www.actualno.com/society/ban-se-otteglja-ot-sporazumenieto-s-nimh-zaradi-budjet-2019-news_703157.html", "text": "   Това заявяват от Академията в отворено писмо до министъра на образованието и науката.     Според учените залегналите текстове в проектобюджета за 2019 г. са силно притеснителни и противоречат както на подписаното на 18 септември 2018 г. Споразумение между БАН, Националния институт по метеорология и хидрология, Националния браншов синдикат \"Висше образование и наука\" при КНСБ и МОН, така и на постигнатите договорки, потвърдени пред Общото събрание /ОС на БАН.   \"Параграфите §1(1), §3(1) и §6 от Преходните и заключителни разпоредби на Проектозакона за държавния бюджет за 2019 г. са противоконституционни и противозаконни и напълно обезсмислят продължителните усилия на ръководните органи на БАН – в отговор на апела на Министър-председателя – да решат казуса \"Национален институт по метеорология и хидрология\" съгласно Закона за БАН и Устава на БАН\", се посочва в отвореното писмо.\r\nОказва се, че от Академията считат за противоконституционно и противозаконно НИМХ да се прехвърли като юридическо лице към образователното министерство (параграф 1).  От БАН призовават ресорният министър Красимир Вълчев да предприеме спешни действия за отпадане на въпросните параграфи от Бюджет 2019 г.       ", "date": "2018.10.30", "title": "БАН се оттегля от споразумението с НИМХ заради Бюджет 2019 "}
{"url": "https://www.actualno.com/society/mrrb-gotvi-protivorechiva-promjana-otnosno-parkiraneto-po-otnoshenie-na-golemite-sgradi-news_703100.html", "text": "  Ако една сграда трябва да разполага с над 200 места за паркиране, то преди да бъде строена, надстрояване, пристроявана или да се променя предназначението ѝ, ще трябва да се извърши транспортно изследване за натоварване на уличната мрежа и градската среда, което да покаже колко по-натоварен ще стане трафикът. За такава готвена промяна в Наредба № РД-02-20-2 от 2017 г. (чл. 42а) съобщават от регионалното министерство (МРРБ).     Такова изискване обаче вече има в наредбата. Всъщност голямата разлика е друга - кой приема или отхвърля съответния проект. В стария вариант на наредбата това е \" на съответната община на основание изготвената експертиза и модел на натоварванията\" (чл. 48). А с готвената промяна отговорността се носи от \" , след приемане от експертния съвет по устройство на територията\". Общинският съвет само ще определя обхвата и съдържанието на проучването за трафика.\r\nВъпреки това, от МРРБ уверяват, че промените имат за цел \"да регламентират комфорта на гражданите с въвеждането на механизъм за предварително  транспортно проучване, което ще се взема предвид от органа, компетентен  да одобри инвестиционния проект\".\r\nЗапочналите до влизане в сила на наредбата производства по съгласуване и одобряване на инвестиционни проекти и издаване на разрешения за строеж се довършват по реда на тази наредба. За започнато производство по съгласуване и одобряване на инвестиционен проект и издаване на разрешение за строеж се смята внасянето на инвестиционния проект за съгласуване и одобряване от компетентния орган.  Що се отнася до проблема \"паркиране\" специално в София от 1 ноември започва да действа нова, разширена зелена зона. Големият \"печеливш\" е квартал \"Лозенец\", но не само - вижте сами според указанията на Центъра за градска мобилност (ЦГМ) !", "date": "2018.10.30", "title": "МРРБ готви противоречива промяна относно паркирането по отношение на големите сгради"}
{"url": "https://www.actualno.com/sofia/v-112-stolichni-uchilishta-plyznaha-vyshki-i-gnidi-news_703163.html", "text": "  През последните години броят на опаразитените с главови въшки лица за град София постоянно нараства, предаде БГНЕС.     В 112 училища са открити опаразитени ученици с гниди, а в още 22 - опаразитени ученици едновременно с живи въшки и с гниди, показва проверката на Столичната РЗИ, която е извършена в периода от 18 септември до 28 септември. Тя е обхванала 178 училища.\r\nПроверката е установила, че проблемът с въшливостта засяга предимно по-малките класове. 58% от откритите опаразитени деца са от подготвителните групи до четвърти клас, а 38% от пети до седми клас.\r\nПри направените проверки на паралелки от подготвителните групи до XII клас са проверени 90 302 ученици, като сред тях са открити 746 опаразитени с гниди и 44 с въшки.     Предприети са следните мерки:\r\n- Да се извършват ежеседмични прегледи за опаразитеност с главови въшки на децата от първи до седми клас, а прегледите на учениците от осми до дванадесети клас да са ежемесечни;\r\n- Учениците, опаразитени с главови въшки и/или гниди да се отстраняват своевременно от училище;       - Отстранените ученици, да се приемат отново след преглед от медицинските специалисти, който да установи, че детето не е опаразитено;\r\n- Медицинските специалисти да оказват методична помощ на родителите, с оглед предприемане на мерки за унищожаване на паразитите;\r\nОт РЗИ напомнят на родителите, че „поддържането на добра лична хигиена на учениците е тяхна грижа“.", "date": "2018.10.30", "title": "В 112 столични училища плъзнаха въшки и гниди"}
{"url": "https://www.actualno.com/faces/ung-i-sjankata-news_703094.html", "text": "                                    Ученикът на Фройд, който - по правилата на обучението - надмина учителя си, през целия си живот е терзан от сянката на Зигмунд, която се опитва да преодолее. Когато Фройд заключва целият човек в сексуалността, Юнг се опитва да го извади и избави от нея - нищо, че животът непрекъснато го опровергава. Юнг обаче надгражда казаното от учителя си с религии, митове, колективно несъзнато, придава пъстрота там, където работят оловните постановки на Фройд. А малко хора подозират, че думите интроверт и екстроверт са базисни положения на характера, вкарани в употреба от самия Юнг. \r\nКарл Густав Юнг е роден на 26 юли 1875г. в малко швейцарско селце Кесвил. Баща му Пол Юнг е енорийски свещеник. Едва шест годишен е записан от баща си да изучава латински - на това се дължи дълготрайният му интерес към древни езици и култури (умеел да чете голям брой древни езици включително санскрит).\r\nВ младостта си учи в пансион в Безел, Швейцария. Първият му професионален избор е бил археологията, записва медицина в Базелския университет. Работи с известния невролог Крафт-Ебинг (популярен с изследванията си върху парафилиите – биомедицински термин, използван в психиатрията, сексологията и психологията, за да означи сексуалната възбуда, фантазии и поведение, постигани чрез и включващи основно неадекватни обекти, ситуации или индивиди). И под негово влияние решава решава да се посвети на психиатрията - едно все още неразгърнато и младо поле на науката. Юнг бързо показва изключително мощен ум и започва работа в Психиатричната болница Бьоржелтцли, под ръководството на Ойген Блойлер. Бойлер е психиатър, известен с приносите при изучаването на душевните болести, създател е на термина „шизофрения”.\r\nПрез 1907г. се запознават във Виена с Фройд. Фройд го като коронованият наследник на психоанализата. Това обаче хем радва, хем натоварва Юнг с желанието да избяга от сянката на учителя си. Сабина Шпилрейн е приета в клиника на 19-годишна възраст със симптоми на истерия. В последствие тя става пациентка на Юнг, който я описва като \"прелестна\" и \"чувствена\".\r\nДвамата не просто стават любовници, но Шпилрейн по-късно се превръща в една от най-влиятелните автори в полето на науката и оказва важно влияние върху развитието на психоанализата. Юнг и Фройд си пишат по нейния случай, като тя последователно става пациент на единия, а после на другия.\r\nНа нея се приписва въвеждането на психоанализата в Русия и понятието инстинкт към смъртта, което Фройд по-късно адаптира и за което претендира като за свое, наричайки го \"Танатос\", който действа в противовес с Ероса. \r\nЗа съжаление, наследството на Сабина Шпилрейн е изгубено за историята в продължение на десетилетия след убийството й от нацистите през 1942 г. Едва през 70-те години, когато книгите й и писмата, които обменя с Юнг, са преведени и публикувани, влиянието й става известно. През 2011 г. излиза \"Опасен метод\" - филм за нейния живот и аферата й с Юнг, което довежда до много по-широко признание за приноса й. От него е и известната фраза, че \"Само раненият лекар може да лекува\", която принадлежи на Юнг. Една от най-известните идеи на Юнг, според които в човешката душа, независимо за кой пол става дума, има две начала - Анима и Анимус, мъжко и женско начало. Юнг през целият си живот се старае да общува със своята \"анима\", женското в него, което да отключи неподозирани преживявания и мисли. Юнг също въвежда Puella Aeterna - латинско словосъчетание, използвано, за да опише вечно младата нежна част от душата. Тя е компонент от женския архетип, „един от най-старите структурни елементи на човешкото психе“. Puella Aeterna може да се опише като завладяваща жена със свободна и детска жизненост. Нейното присъствие осветява една стая, докато изпълва с желание за присмех и похвала околните. Тя не желае да бъде ограничавана от правила и закони или да бъде възпрепятствана по какъвто и да е начин, особено от реалността. Характеризира се със свежест, непоколебима енергия и жар за необичайно въплъщение на вечната младост и творчеството. Наивните фантазии на младостта, красотата и властта я издигат над ежедневието, което тя смята за мрачно и обикновено. Това обаче води и до негативни последствия - нарцисизмът и трудността да се възприеме сериозно, защото се идентифицира като момиче, а не като жена. Тази психическа структура избягва своите тъмни аспекти, които заплашват крехкото и чувство за идентичност. Вечно младото момиче се нуждае от любов и внимание, въпреки че заблуждава и себе си, и другите, изграждайки фалшив образ. Тя се чувства непоносима и изпитва срам, уязвимост и страх — всичко се основава на убеждението, че не е достатъчно добра. Характерното за Puella Aeterna е, че тя временно се крие в сенките на изолация, самоотблъскване и отричане на самоизразяването. Разделянето между двата типа е пълно с нюанси. Според Юнг те могат да се разделят на следните характери:  Рефлексивният екстроверт, Рефлексивният интроверт, Сантименталният екстроверт, Сантименталният интроверт, Възприемчивият екстроверт, Възприемчивият интроверт, Интуитивният екстроверт и Интуитивния интроверт. \r\nРефлексивните типове вземат решенията за живота си, следвайки единствено логиката и разума. За да направят каквато ѝ да е крачка, имат нужда от факти и доказателства. Страхуват се от неизвестното, не разбират емоциите си и могат да бъдат тиранични и манипулативни към другите. Стремят се към материална сигурност и предвидимо ежедневие. Интровертите пък са хора със силно любопитство, които се привличат от това, което може да развие интелекта им. Среща обаче сериозни спънки, ако му се наложи да общува или работи с други хора. Може да е изключително силен инат и да не приема друга гледна точка, освен своята собствена. Знае се, че Юнг предпочитал компанията на жени пред тази на мъже. Майката на Юнг е била дебела, грозна, авторитарна и лоша жена и това било главната причина Юнг да не може да приеме идеята на Фройд за Едиповия комплекс: твърди, че никога не го е изпитвал, а според Фройд той е базисен за всеки човек. Според Юнг Фройд твърде много отнасял теорията към собствената си майка, която била красива и обаятелна. За Юнг истинските загадки на човешката психика дремят много повече в жената, отколкото в мъжа, затова и обичал да работи повече с пациентките си. \r\nИмал е 5 деца от съпругата си, която така и не успява да обикне. Ако сте гледали филма на Бергман \"Персона\" значи имате представа каква е идеята на Юнг. Персоната е онова, което представяте вместо себе си. Маската пред обществото. Обратното на Персоната е Аза, а истинският път към Аза са сънищата - когато, извън социално-обусловените норми, сънуваш сам себе си в истинската си природа. Но Азът има още по-дълбоки измерения и те са свързани със следващата идея - Сянката. Най-тъмната част на човека. Онази, която не желаете светът да вижда, понеже е грозна и непривлекателна. Нейното появяване обикновено ви, а цялата цивилизация е продукт на потискането на Сянката, на тъмните ви инстикти. Юнг обаче е обичал да общува със сянката си и е прекарвал десетки часове, в които изучава деструктивността си. Онази част от личността ви, която според Юнг символизира невинността, чувството на уязвимост и безпомощност. В света на сънищата, тази фигура е представена от бебе или малко дете.    Най-важни са тъй наречените \"митични сънища\", \"велики сънища\" или \"базови сънища\". Появяват се във важни периоди или по време на големи промени в живота. Те често оставят с чувство на страхопочитание, или че сте научили нещо важно за себе си. Такива сънища са изключително ярки и запомнящи се и остават в съзнанието ви дълго след като сте ги сънували. Ото Грос е една от най-скандалните фигури в психоанализата - луд бохем-учен, който имал идеи за възкресяване на полигамията с цел укрепване на психическото здраве на съвременните генерации. Грос е пациент на Юнг и оставя голяма следа в по-късните му трудове. Двамата се срещат тъкмо когато Юнг вече е сраснал с буржоазията - бившият беден студент по медицина вече имал свое семейство, богата жена (бащата на съпругата му Ема бил виден фабрикант), собствен дом, деца, добра работа, придобил заможност и на пръв поглед улегналост. Под влиянието на Грос Юнг започва да върти няколко любовници, но в последствие разбира, че това е деструктивно за него и се отдалечава от теориите на пациента си. Самият Грос умира на улицата от лудост, бедност и алкохолизъм.    * През 1922 г. Юнг купува имение в Боллинген на брега на езерото Цюрих, където през 1956 г. е построил истински замък.\r\n* През 1933 г. става активен участник и един от вдъхноветелите на влиятелната международна интелектуална общност \"Eranos\".\r\n* Юнг става професор по психология в Швейцарската политехническа школа в Цюрих през 1935 г., както и основател и президент на Швейцарското общество по практическа психология и преподава в Цюрих и Базел.\r\n* От 1933 до 1939 г. публикува \"вестник на психотерапията и свързаните с него области\", които подкрепят националната и вътрешната политика на нацистите да пречистват състезанието. След войната Юнг обясни политиката на списанието за изискванията на времето, но това все пак оставя черно петно в биографията му. \r\nКарл Густав Юнг почива в къщата си на 6 юни 1961 г. в Киснахт.", "date": "2018.10.30", "title": "Юнг и Сянката"}
{"url": "https://www.actualno.com/crime/povdignaha-obvinenie-na-petyr-haralampiev-news_703112.html", "text": "  Повдигнаха обвинение на Петър Харалампиев като лидер на организирана престъпна група за подкупи и други престъпления.  Това заяви адвокатът му Николай Кокинов пред Нова телевизия. Харалампиев е задържан за 72 часа.     Припомняме, че вчера (29 октомври) при мащабна акция в Държавната агенция за българите в чужбина (ДАБЧ) бяха задържани над 20 души, сред които председателят Петър Харалампиев и главният секретар.   Разследването е за корупция при издаването на документи за български произход на чужденци. Става дума за организирана престъпна група, занимаваща се с длъжностни, документни измами и подкупи, подчерта зам.-главният прокурор Иван Гешев.", "date": "2018.10.30", "title": "Повдигнаха обвинение на Петър Харалампиев"}
{"url": "https://www.actualno.com/politics/cvetanov-kriza-v-upravlenieto-njama-news_703095.html", "text": "  Криза в управлението няма, криза няма и по изпълнение на управленската ни програма и ние никога не сме имали различия с нашите коалиционни партньори. Това каза пред журналисти в Пещера председателят на ПГ на ГЕРБ и заместник-председател на партията Цветан Цветанов, предаде репортер на Радио \"Фокус\" – Пазарджик.     Цветанов отбеляза, че на моменти има междуличностни противоречия у коалиционните партньори. \"Обединени патриоти са три формации и самите те имат някакви проблеми, които трябва да решат. Подобни микрокризи при патриотите рефлектират и върху ГЕРБ като цяло, защото ние сме най-голямата политическа сила, която участва в това коалиционно управление, но ние вървим напред, защото знаем, че не трябва да се отклоняваме от секторните политики по изпълнение на ангажиментите, които сме поели.\r\nПолагаме максимални усилия да подобряваме диалога, да говорим максимално. Дори вчера говорих с Красимир Каракачанов, Волен Сидеров, Валери Симеонов, защото знам, че в диалога можем да решим всички тези недоразумения, ако има такива\", отбеляза Цветанов.", "date": "2018.10.30", "title": "Цветанов: Криза в управлението няма"}
{"url": "https://www.actualno.com/vraza/15-godishno-momiche-stana-kmet-na-vraca-za-edin-den-news_703087.html", "text": "  Ученичката от Професионална езикова гимназия „Йоан Екзарх“- Враца стана кмет на града в рамките на инициативата „Мениджър за един ден“. Събитието е традиционно и се провежда за 17 поредна година. Инициативата е дело на фондация „Джуниър Ачийвмънт“ и дава възможност на младежи да се запознаят с управлението, като станат част от общинската администрация за един ден.     „Участието в програмата ще ви даде възможност да вземете решение дали искате да се занимавате с обществена дейност във Враца. Не се притеснявайте да питате, защото това е начинът да се научите. Чака ви един много натоварен ден, който се надявам да е и много интересен за вас.“С тези думи кметът Калин Каменов посрещна шестимата нови ръководители в общината.\r\nПетнадесетгодишната Александра Игнатова каза, че позицията на кмета като управител на населеното място е от съществено значение както за политическия живот, така и за живота на жителите на града и е интересна за нея.\r\nМениджъри за един ден станаха още Ивет Ненкова като председател на Общински съвет-Враца от СУ „Козма Тричков“, Ванеса Генчева – заместник-кмет „Хуманитарни дейности“отСУ „Козма Тричков“, Мариела Младенова – заместник-кмет по строителство (ПГТР), Александра Вутова – главен архитект от Природоматематическата гимназия„Акад. Иван Ценов“ и Виолета Томова, която стана секретар на Община Враца за един ден.  ", "date": "2018.10.30", "title": "15-годишно момиче стана кмет на Враца за един ден"}
{"url": "https://www.actualno.com/cinema/vezdesyshtijat-vleze-oficialno-v-nadprevarata-za-oskarite-news_703103.html", "text": "   Снощи в специална кинозала в сърцето на Холивуд се състоя първата от редица прожекции на българското предложение за \"Оскар\" 2018 за чуждоезичен филм пред членове на Американската Филмова Академия.     Продукцията на Мирамар филм беше избрана да представлява България в тази престижна надпревара от Националния съвет за кино. Oбщо 87 филма от различни държави по света се борят за влизане в краткия списък от топ 9, който ще бъде обявен през декември. Следващият етап е да бъдат избрани петте заглавия, номинирани в категорията \"Най-добър чуждоезичен филм\".   От началото на ноември в едни от най-популярните кинозали в Лос Анджелис, сред които The Landmark Theatre и Lаеmmle Monica Film Center, ще се проведат редица кино прожекции и събития, представящи филма и екипа му пред членовете на Академията и медиите зад океана. Сред акцентите на кампанията е специална прожекция, организирана от престижното професионално издание DEADLINE HOLLYWOOD, която ще бъде последвана от среща на зрителите с режисьора Илиян Джевелеков и изпълнителя на главната роля Велислав Павлов.  Филмът по сценарий на Илиян Джевелеков и Матей Константинов разказва историята на Емил Борилов - писател и криейтив директор на рекламната агенция \"SNOB\". В ролята е актьорът Велислав Павлов, който се вманиачава да наблюдава всички около себе си със скрити камери. Постепенно това занимание излиза извън контрол, разкривайки, както интересни и забавни факти от живота на близките му, така и неподозирани тайни за тях.   През 2017 г. \"Вездесъщият\" спечели безпрецедентния брой от пет отличия на фестивала \"Златна роза\" във Варна - голямата награда на фестивала за най-добър филм, за главна мъжка и женска роля, наградата на публиката и наградата на критиката. По време на 22-ия \"София Филм Фест\" филмът получи наградата на гилдията на българските кинокритици за балкански филм и отличието на Международната асоциация на професионалните филмови критици и журналисти ФИПРЕССИ.", "date": "2018.10.30", "title": "\"Вездесъщият\" влезе официално в надпреварата за \"Оскарите\""}
{"url": "https://www.actualno.com/pleven/injeneri-reshavat-za-remonta-na-propadnalija-most-kraj-cherven-brjag-news_703101.html", "text": "   специалисти трябва да се произнесат какъв ремонт да бъде извършен на авариралия мост край село Горник, заради който в община Червен бряг бе обявено частично бедствено положение. Тогава ще станат ясни и сроковете, в които може да се изпълнят ремонтните работи. Това съобщи днес за кметът на Червен бряг инж. Данаил Вълов.     „До края на деня при мен трябва да има съвещание по проблема с изпълнителя и техническите лица. Може би утре, най-късно в други ден ще стане ясно кога ще се възстанови преминаването на леките превозни средства през този участък. Обстановката се нормализира. Имаше забележки от хората по начина на преминаването по моста пеша - направихме необходимото да ги отстраним. Децата преминават нормално с учителите си - чакаме ги от двете страни с училищни автобуси и ги возим. Поставихме осветление на моста, защото вече доста по-рано се мръква“, поясни инж. Вълов.   Той допълни, че при авариралия мост , затова на мястото е организиран паркинг с охрана през нощта. Община Червен бряг е изпратила до Комисията по бедствия и аварии апликационна форма за това, което предстои да се прави, и ще очаква от нея средства за изпълнението на ремонтните работи.", "date": "2018.10.30", "title": "Инженери решават за ремонта на пропадналия мост край Червен бряг"}
{"url": "https://www.actualno.com/europe/vyzmojna-li-e-evropa-sled-kraja-na-erata-merkel-news_703052.html", "text": "  Статия за възможните тревожни последствия от заявлението на германския канцлер Ангела Меркел, че се оттегля от лидерския пост на своята партия Християндемократическия съюз (ХДС) публикува британският в. \"The Guardian\".     Да, краят на политическата кариера на Меркел беше предсказван и по-рано, и всеки път предсказанията се оказваха преждевременни, пише авторът.\r\nНо резултатите от изборите в провинция Хесен станаха началото на края на нейната кариера и ролята ѝ на най-влиятелен политик в германия и Европа. ХДС успя да удържи властта в Хесен, но резултатите от изборите са най-лошите за партията от половин век.\r\nЛидерите, които обявят предварително бъдещото си слизане от сцената, много трудно се спасяват от това да не изглеждат като куца патица, пише \"The Guardian\". Сега тази съдба заплашва и Меркел, което ще донесе доста последствия както за Германия, така и за цяла Европа.  Както и преди Меркел е популярна в страната си, и тя може би притежава достатъчно талант и упоритост, за да остане на канцлерския пост още три години. Но през декември ХДС ще избере нов лидер на партията и този човек очевидно ще се счита за бъдещ канцлер и ще иска да прояви своята собствена воля. Getty Images/Guliver     След изборите в Хесен и в Бавария, а също и парламентарните избори през 2017 г. става очевидно, че двете основни партии – ХДС и Социалдемократическата партия – губят гласове, а с все по-голяма популярност се сдобиват по-радикалните партии.\r\nВ Хесен добри резултати реализираха Зелените и крайнодясната \"Алтернатива за Германия\" (АзГ). В резултат на това се стигна до фрагментиране на традиционната за Германия двупартийна система.\r\nПолитиката в Германия отдавна е изключително стабилна, но сега всичко става по-ясно и последствията от това ще се почувстват далеч извън пределите на Берлин.\r\nАнгела Меркел от доста време доминира политическата арена в Германия, така че нейното оттегляне несъмнено ще травмира страната.\r\nТя постоянно защитаваше модела на социално-пазарна икономика, независимо от това, че двата стълба на този модел – социалната справедливост и консервативната финансова политика – редовно биваха критикувани от всички страни.   Икономическата мощ на Германия спаси нейните граждани от кризите, които бяха преживяни от другите страни. Но миграционната криза от 2015 г., пред лицето на която Меркел зае прагматична и либерална позиция, доведе до последствия, които тя не успя да постави под контрол.\r\nНа наследника на Меркел ще се наложи да се поучи както от нейните силни, така и от нейните слаби страни – за да спечели доверие на преживяващия трудни времена континент, пише \"The Guardian\". Превод: БГНЕС  ", "date": "2018.10.30", "title": "Възможна ли е Европа след края на ерата Меркел?"}
{"url": "https://www.actualno.com/business/demokratite-s-predlojenija-kakvo-da-se-napravi-za-po-evtini-goriva-news_703105.html", "text": "  Отмяна на Закона за за административното регулиране на икономическите дейности, свързани с нефт и продукти от нефтен произход поискаха от \"Демократична България\". Причината – според демократите това е картелен закон, който унищожава по-малките търговци.     В своя позиция от партията посочват именно въпросния закон като една от причините за главоломно поскъпващите горива в България. И напомнят как при предишното управление на ГЕРБ промените относно търговията с горива в Закона за данъка върху добавената стойност (ЗДДС), съгласно които се внася обезпечение при определен обем доставки т.е. е заради удържането на ДДС. Срещу България беше образувана наказателна процедура от Европейската комисия за нарушение на принципите на общностното право на свободната конкуренция, припомнят демократите.\r\nОсвен претенциите спрямо законодателството, политическата формация предлага и следните мерки, за бъдат намалени цените:\r\n1. Да се облекчи вносът от други страни в ЕС, защото само истинската конкуренция сваля цените;  2. Да се извърши обективно разследване на големите вериги (бел. ред. - преди година и половина КЗК постанови, че няма );\r\n3. Да се облекчат условията за създаване и достъпа до данъчните складове за горива – през 2015 година близо 80% за дизела и над 90% при бензина се контролират от най-големия участник на пазара – групата \"Лукойл\";\r\n4. Да се подпомогнат малките и средни търговци за преодоляване на техническите бариери за достъп до пазара.    ", "date": "2018.10.30", "title": "Демократите с предложения какво да се направи за по-евтини горива"}
{"url": "https://www.actualno.com/society/antihelouin-sybitie-v-sofija-mongolija-direktno-zabrani-vsi-svetii-news_703137.html", "text": "  Антихелоуин събитие подготвя в София Национално движение \"Хан Кубрат\". Събитието ще се проведе на 31-и октомври от 19:00 часа в градинката пред Националната библиотека \"Св. св. Кирил и Методий\". Очаква се участие на кукери от Перник.     \"Всички граждани, които държат на националните традиции, може да се включат и да подкрепят българщината\", призовава Веселин Костов, председател на НД \"Хан Кубрат\".   Далеч по-силна е опозицията срещу празника на Вси светии в Монголия. Там държавата го забрани, защото се опасява, че може да ерозират местните традиции. Има изрична забрана към училищата да не празнуват празника.\r\nХелоуин е станал доста популярен в столицата на Монголия Улан Батор през последните години, коментира Reuters. Властите аргументираха решението си с това, че Хелоуин има негативен социален ефект.  ", "date": "2018.10.30", "title": "Антихелоуин събитие в София, Монголия директно забрани Вси светии"}
{"url": "https://www.actualno.com/dobrich/dobrich-poiska-ot-dyrjavata-sgradata-na-starata-jp-gara-news_703110.html", "text": "  Общинските съветници в Добрич гласуваха сградата на старата жп гара в града да стане публична общинска собственост. Те очакват министърът на регионалното развитие да представи пред Министерски съвет искането за на имота на общината. Идеята е след ремонта му там да отвори врати културно-исторически комплекс. Общинският съветник подкрепи колегите си с мотива, че сградата е и е паметник на културата.     В момента имотът е частна държавна собственост и е разположен на площ от и представлява две двуетажни сгради – бивши канцеларии, и една едноетажна между тях – бивша чакалня.\r\nСградата не се използва от години и е свърталище на наркомани и клошари. Строена е в далечната и е свидетел на радостни и трагични събития. Когато през румънските завоеватели са принудени да се оттеглят от Добрич, те затварят в чакалнята на гарата 57 пленени българи, които след това избиват на това място. От тук са откарвани непокорните добруджанци и към концентрационните лагери в Молдова в годините на румънското управление на Южна Добруджа.", "date": "2018.10.30", "title": "Добрич поиска от държавата сградата на старата жп гара"}
{"url": "https://www.actualno.com/curious/2-te-zodii-koito-shte-se-kypjat-v-pari-prez-noemvri-news_703070.html", "text": "  Този месец някои от знаците в зодиака ще имат късмет в много сфери. Някои от зодиите ще са изправени пред трудности, други ще са изключително щастливи и успешни.          - този месец те ще се захванат с нещо ново, с което дори не са очаквали. Ще имат много нови възможности, които ще им донесат успехи в бъдеще. Раците ще се забавляват много и креативността им ще бъде повишена. Вероятно ще намерят нещо, което ги вдъхновява. Очакват ги много изненади и неочаквани обрати през този месец. В любовта също ще им потръгне. Те не се влюбват лесно и рядко са в сериозна връзка, но този месец ще им донесе и много любов, колкото и неочаквано да е. Те може би дори ще се влюбят. Обаче трябва да внимават на работното си място, защото може да имат известни проблеми там. - сега е моментът да покажат най-добрите си качества и да изпъкнат сред останалите. Вероятно ще подобрят и външния си вид. Също така е възможно да подобрят финансовото си състояние, ако работят достатъчно усилено. В края на месеца ще са постигнали доста и ще са много доволни от изминалия един месец, тогава ще успеят да направят самооценка.  В любовта също ще им провърви към края на месец октомври. Ще имат шанса да се запознаят с много нови хора, сред които може би ще е и бъдещата им половинка. През този месец ще постигнат и доста успехи на работното място.     ", "date": "2018.10.30", "title": "2-те зодии, които ще се къпят в пари през НОЕМВРИ"}
{"url": "https://www.actualno.com/moresport/poslanieto-na-kubrat-pulev-koeto-raztopi-bylgarskata-publika-video-news_703051.html", "text": "   победи Хюи Фюри пред родна публика в зала \"Арена Армеец\", а емоциите от тогава още не са стихнали. За пореден, този път в профила си във Facebook, Кобрата се обърна към българските фенове.      \"Два дни минаха от мача, но никога няма да е напълно достатъчно да благодаря за подкрепата! Влизаш в залата, виждаш пълните трибуни, чуваш хората и сърцето ти бие лудо! Няма такава велика публика!\" , написа българският боксьор, като сподели и видео от излизането му на ринга.    Припомняме, че след година и половина без мачове Кубрат Пулев се върна на ринга с победа над Хюи Фюри. Тя дойде след единодушно съдийско решение. Сега българинът ще трябва да се бие със звездата в тежка категория Антъни Джошуа, а залогът е световната титла на IBF.  Залогът срещу Фюри бе много голям, а а как се стигна до победата може да видите          ", "date": "2018.10.30", "title": "Посланието на Кубрат Пулев, което разтопи българската публика (ВИДЕО) "}
{"url": "https://www.actualno.com/moresport/ot-arhiva-kogato-klichko-nokautira-kobrata-i-s-obidi-prostak-drislio-news_703060.html", "text": "  Въпреки че се оплака от претенциите на съперника и спомена, че екипът му иска да съди неговия, отношенията между и съперника му в снощния мач - Хюи Фюри, преминаха в границата на добрия тон и до сериозни скандали не се стигна.     Имаше обаче един двубой и един съперник, който се хвана за главата от поведението, изказванията и отношението на българския боксьор преди и по време на мача между тях. Този противник беше легендарният Владимир Кличко, който след мача с Пулев през 2014 година обяви, че никога не се е бил с такъв \"простак\" като Кобрата.     \"Такъв простак като Кубрат Пулев досега не бях имал за съперник. Честно ви казвам, такова поведение, такива несъответстващи с реалността жалби, такива изказвания, които, извинете ме, но не желая да повтарям, никога не бях виждал и не бях чувал досега. И изобщо не очаквах да видя и да чуя в изпълнение на Пулев. Много исках, естествено, той да се появи на пресконференцията. Жалко, че му се наложи да се върне в хотела. Искрено му желая здраве и всичко най-добро! Но ако беше дошъл на пресконференцията, аз щях много неща да му кажа\" , заяви украинецът преди почти 4 години.      ", "date": "2018.10.30", "title": "От архива: Когато Кличко \"нокаутира\" Кобрата и с обиди: Простак! Дрисльо!"}
{"url": "https://www.actualno.com/curious/vijte-kakvo-se-sluchva-s-kojata-ni-kogato-si-pravim-tatuirovki-video-news_702809.html", "text": "        В това видео може да се види в „забавен кадър“, или по-бавно движение, как се използват игли. Както можете да видите, когато правите татуировка с игли, те започват да се движат много бързо и са в състояние да направят голям брой движения в секунда. Чрез работата на иглата, мастилото е отпечатано под нашата кожа, за да се създаде татуировката. В един момент иглата прониква в кожата ни много пъти и движенията са толкова бързи, че е почти невъзможно да бъдат забелязани. Във видеото можете да намерите цялата информация, която човек е добре да знае. Ако вие сте решили да се татуирате, ние силно ви препоръчваме първо да изгледате този филм, за да разберете дали наистина сте готови да го направите и дали си струва...    ", "date": "2018.10.30", "title": "Вижте какво се случва с кожата ни, когато си правим татуировки (ВИДЕО)  "}
{"url": "https://www.actualno.com/business/poveche-ot-67-000-dushi-u-nas-rabotjat-v-autsorsing-industrijata-news_703113.html", "text": "   Това показват данните от Годишния доклад за развитието на индустрията на Българската аутсорсинг асоциация (БАА).      Секторът расте и за миналата година формира на страната, в сравнение с 4.2% през 2016 г., сочат още данните.   „Както в глобален мащаб, така и в България, се наблюдава промяна в профила на търсените услуги. Данните от доклада показват, че В момента говорим много повече за споделени  услуги, за бизнес процеси в областта на човешките ресурси, финансите,  управлението на сгради, които се изнасят към аутсорсинг компании. Има  нарастващ интерес към висококвалифициран труд и особено към услуги,  свързани с информационни технологии - разработване на софтуер,  поддръжка, системна интеграция. Подсекторът, който расте най-бързо, е  при компании, предлагащи аутсорсинг на процеси, базирани на специфични  знания и информация (KPO), като управление и анализ на бази данни,  проучвания, обработка на информация\", сподели Ивайло Славов, председател на борда на БАА и съосновател и изпълнителен директор на Bulpros.\r\nОще за прочетете в      ", "date": "2018.10.30", "title": "Повече от 67 000 души у нас работят в аутсорсинг индустрията"}
{"url": "https://www.actualno.com/politics/jotova-komentira-policejskata-operacija-v-agencijata-za-bylgarite-v-chujbina-news_703055.html", "text": "  С него работихме като с всеки председател на агенцията за българите в чужбина. Оттам нататък всеки носи своята отговорност. Така вицепрезидентът Илияна Йотова коментира полицейската операция в Държавната агенция за българите в чужбина (ДАБЧ) и задържането на председателя ѝ Петър Харалампиев, предаде репортер на БГНЕС.     Вчера стана ясно, че председателят и главният секретар на агенцията са задържани след разследване на корупция при издаването на документи за български произход, въз основа на които се издава българско гражданство, на граждани от Украйна, Молдова и Македония. При операцията на прокуратурата и антикорупционния орган са задържани общо над 20 души, а тя се проведе на територията на три града – София, Кюстендил и Плевен.   Очаква се от държавното обвинение да оповестят подробности около случая.", "date": "2018.10.30", "title": "Йотова коментира полицейската операция в Агенцията за българите в чужбина "}
{"url": "https://www.actualno.com/europe/spjashti-teroristichni-kletki-ima-v-60-strani-po-sveta-news_703075.html", "text": "  Така наречените спящи терористични клетки съществуват в повече от 60 страни по света, включително и в Русия и други от страните от Общността на независимите държави (ОНД). Това съобщи на пресконференция Владимир Григорьев, началник отдел в Антитерористичния център на страните от ОНД.     „По някои експертни оценки т. нар. спящи клетки съществуват в повече от 60 страни по света. Русия и други държави от ОНД не са изключение“, каза той.   Според Григорьев спящите клетки се фформират от хора, върнали се в родината си от страни, в които се водят бойни действия. Той отбелязва, че за страните от ОНД не е характерно централизираното и организирано пристигане на оцелели при боеве групировки, предаде БГНЕС.\r\nГригорьев отбеляза, че екстремистите проникват по различни начини, включително и чрез бежанския поток.- Около 30% от участниците във военни конфликти се връщат в родината си и „именно тези субекти формират нов тип терористична дейност – нискобюджетен тероризъм, който е свързан не само с проникването на екстремистите в страната на заминаването си, но и с вербуването за терористичните структури на граждани, напуснали страните, в които се водят бойни действия.“  Голяма част от интернет ресурсите за привличане на участници към терористични организации се намират в Европа, заяви на конференцията председателят на научнотехническия съвет към Антитерористичния център на ОНД Мариана Кочубей. Тези данни били получени след анализ на информационното поле. „Поради това, когато говорим, че се намираме в информационна война, това не е само фраза. Срещу нас наистина се води информационна война.“   Кочубей също така прогнозира увеличаване на ръста на терористични прояви сред младежта в близко време. „Според нас в близка перспектива е възможен ръст на терористичните прояви сред младежта“. По нейните думи стремежът към социална справедливост е ключ при привличането на младежите към терористични организации. Тя обърна внимание на превърналия се в реалност ръст на прояви на неонацизъм и антисислямски радикализъм.", "date": "2018.10.30", "title": "Спящи терористични клетки има в 60 страни по света"}
{"url": "https://www.actualno.com/crime/uchenik-v-stolichno-uchilishte-zabi-himikal-v-skulata-na-svoj-vrystnik-news_703062.html", "text": "  Столични полицаи изясняват обстоятелствата около инцидент в столично училище. Това съобщиха от пресцентъра на МВР. Сигналът е подаден малко преди 10 часа.     По първоначални данни двама 16 – годишни ученици се скарали, при което единият забил химикал в скулата на другия. Пострадалият бил транспортиран в болнично заведение. Уведомени са родителите на двамата.   На място има криминалисти, инспектори от Детска педагогическа стая, които изясняват обстоятелствата около инцидента.", "date": "2018.10.30", "title": "Ученик в столично училище заби химикал в скулата на свой връстник"}
{"url": "https://www.actualno.com/varna/uchenici-chetat-poezija-i-proza-v-gradskija-transport-vyv-varna-news_703061.html", "text": "  Акция ще се проведе във Варна в навечерието на Деня на Народните будители, когато почитаме делото на книжовниците, просветителите и борците за национално освобождение.     Възпитаници от частното средно училище „Юрий Гагарин“ в Санаторно-оздравителния комплекс „Камчия“ ще четат любими български произведения пред пътниците в няколко линии на „Градския транспорт“.\r\nИнициативата се провежда за втора поредна година и има за цел да подбуди интереса на всички граждани към националното ни литературно наследство.\r\nВ автобусните линии учениците ще четат на пътниците произведения на великите български автори: Иван Вазов, Христо Ботев, Любен Каравелов, Добри Чинтулов, Стоян Михайловски, Петко Славейков, Николай Зидаров и други.  Акцията \"Четящ автобус\" стартира на 31 октомври в 14,30 ч. от централната варненска спирка зад катедралния храм „Св. Успение Богородично“ и ще продължи два часа.", "date": "2018.10.30", "title": "Ученици четат поезия и проза в градския транспорт във Варна "}
{"url": "https://www.actualno.com/actualno/novoto-lubimo-pole-na-borisov-ikonomicheski-krimki-news_703084.html", "text": "  България се храни с кримки – това може да ви го гарантира всеки, който поне малко се занимава с новини. А коя е кримката на деня, така да се каже – тази със семейство Баневи.     Със сигурност мнозина са пуснали минимум една ехидна усмивка при новината, че те са били арестувани. Всеки знае защо. Но техният арест е просто още една глава в книгата „Бойковата държава“.\r\nНали помните случая с от \"Господари на ефира\"? Скоро беше, дано не сте го забравили. Този случай показва колко важно е истинското правосъдие. Защото не всичко е такова, каквото изглежда на пръв поглед. И по-важното – защото прокуратурата безропотно изпълни разпореждането на човек, който се намира на един свят разстояние (в Ню Йорк) и който ѝ каза кого да арестува и защо, при все че записите от охранителните камери пред склада със сигурност са били на разположение на полицаи, следователи и прокурори и те са знаели цялата истина преди да я узнаят медиите.   Далеч съм от мисълта, че Баневи не заслужават да са в затвора. Но съм далеч и от мисълта, че го заслужават само защото МВР пуска снимки от гардероба на Евгения Банева. Мисълта ми е, че съдът трябва да реши. Че съдът трябва да решава всеки път, когато има основание да се намесва. А прокуратурата и полицията трябва да се намесват всеки път, когато има основание да се стига до съд. И всичко това следва да се прави съобразно установени правила (в нормалните държави ги наричат закони), независимо за кого се отнася.  Баневи, Арабаджиеви, Прокопиев, Трайчо Трайков, Симеон Дянков, Десислава Иванчева – има вече Специализираната прокуратура натрупана медийна история, но няма нито една осъдителна присъда. Няма и да има – понеже прокуратурата просто не действа, когато има основание на база закон, а когато има конюнктурен интерес. Баневи вилнеят в приватизацията десетилетия наред, кирливите им ризи са вадени достатъчно пъти, но сега изведнъж станаха черни – хайде де, доматите с колците! Толкова е плоско, че няма накъде. За давност да са чували лъснатите кубета, наречени ченгета и излъсканите на много български избиратели мозъчни гънки? Тръскат се едни клони, вече защо е друг въпрос, но не е защото има държава. Вариантите не са много – или външен натиск и Вожда Слънце жертва тези, които са му най-малко важни, но пък са достатъчно известни за публичен ефект, или не си плащат вече за чадър, или се мешат на някой, който плаща повече където трябва. При нито един от тези варианти обаче няма системна справедливост – има казионно перчене и нищо повече. Та, кое ѝ е наред тогава на на тази държава?  Ивайло Ачев ", "date": "2018.10.30", "title": "Новото любимо поле на Борисов – икономически кримки"}
{"url": "https://www.actualno.com/burgas/magistrati-ot-burgas-diskutiraha-sindroma-na-roditelsko-otchujdenie-news_703036.html", "text": "  Проблемите, които възникват в семейството, когато родители и деца , бяха обсъдени на обучение в Окръжен съд – Бургас.     По темите „Съдебно-психологически експертизи на деца\", \"Поведение на съдията при провеждане на производства с участие на деца, пострадали от домашно и сексуално насилие“, лектор беше . В обучението се включиха съдии от Апелативен, Окръжен и районните съдилища в областта.\r\nЛекторът представи негативната тенденция и зачестяването на случаите на деца, които растат в семейства, в които родителите имат проблеми помежду си.\r\nДискусия предизвика психологичното развитие на детето и ефектът на развода върху най-малките, справяне с травмата, стреса, също и споделеното попечителство.  Теми на обучението бяха още насилието в изолирани етнически общности и психологичната медиация при развод.\r\nКаква е световната практика при подобни проблеми и как законодателството в страната може да е в подкрепа на най-слабите, също беше обект на дискусия.\r\nОбучението е организирано по проект „Качествено професионално обучение за повишаване ефективността на правосъдието, по Оперативна програма „Добро управление“.    ", "date": "2018.10.30", "title": "Магистрати от Бургас дискутираха синдрома на родителско отчуждение"}
{"url": "https://www.actualno.com/varna/naimenuvaha-naj-novija-bylgarski-korab-news_703057.html", "text": "  В морската ни столица бе именуван най-новият български кораб, който вече е в състава на Параходство “Български морски флот\". Той носи името “Кастор\", а построяването му е отнело около 3 месеца. “Кастор\" има теглителна сила и разполага с два двигателя, всеки от които с мощност . Новият влекач е много маневрен и ще плава в района на Пристанище Варна. \"Влекачът е построен по всички възможно най-високи критерии за безопасност и навигация. Изключително модерен, на световно ниво, мога да кажа. Плавателният съд ще бъде под командването на Мирослав Дянков, капитан с 25-годишен стаж.\", заяви Андрей Станев, представител на корабостроителната фирма. Капитан на “Кастор\" е , който определя новия кораб така:     \"Това е съвсем нова техника, нещо различно от всичко останало. Имахме нужда от нещо подобно.\" ", "date": "2018.10.30", "title": "Наименуваха най-новия български кораб"}
{"url": "https://www.actualno.com/education/smenjat-direktora-na-centyra-za-razvitie-na-choveshkite-resursi-news_703081.html", "text": "  Центърът за развитие на човешките ресурси до дни ще има нов директор. Това съобщи министърът на образованието Красимир Вълчев, предаде БГНЕС.     Настоящият шеф на центъра Татяна Калканова ще бъде сменена от поста след като разследване на \"Канал 3\" разкри сериозни злоупотреби с еврофондове, извършвани с нейно участие.   Разследването показва как Центърът за развитие на човешките ресурси финансира фиктивни проекти, представени от кухи неправителствени организации. Красимир Вълчев уточни, че сигнали за подобни нередности постъпват и в Министерството на образованието.", "date": "2018.10.30", "title": "Сменят директора на Центъра за развитие на човешките ресурси "}
{"url": "https://www.actualno.com/crime/kamion-sys-skrap-se-obyrna-na-am-struma-snimki-news_703079.html", "text": "  Камион се обърна на магистрала „Струма”, в участъка на кръговото движение при Зелен дол.     При инцидента са разсипани вторични суровини, които са превозвани в камиона.   Движението е затруднено, регулира се от полиция. За да излязат на магистралата колите влизат в насрещното платно.\r\nВижте кадри от   ", "date": "2018.10.30", "title": "Камион със скрап се обърна на АМ \"Струма\" (СНИМКИ)"}
{"url": "https://www.actualno.com/starazagora/v-stara-zagora-startirat-bezplatni-motivacionni-lekcii-za-uchenici-news_703058.html", "text": "  Пилотна годишна програма за мотивация на ученици “Аз и моят успех - началото” стартира ZaraLab на в Международния младежки център в Стара Загора. На събитието освен ученици от 10-и, 11-и и 12-и клас могат да присъстват и учители, директори и родители.     В рамките на програмата ще се проведат в 4 панела, които ще се водят от различни професионалисти. Целта е младежите да се подготвят с умения и компетенции за реализиране в условията на глобалната икономика.\r\nВ първия панел участниците ще се запознаят със съвременните техники за вглеждане и откриване на себе си, които ще им помогнат за изграждане на личностна та им мотивация и кариерната им ориентация. Вторият ще е насочен към образованието ще покаже съвременни методологии на обучение. Третият е за тенденциите и прогнозите за развитие на дигиталните технологии и как учениците могат да се възползват от тях. Финалният панел ще запознае участниците с ключовите умения за успешна реализация в XI-ви век.", "date": "2018.10.30", "title": "В Стара Загора стартират безплатни мотивационни лекции за ученици"}
{"url": "https://www.actualno.com/society/ot-kakvo-se-strahuvat-naj-mnogo-shofiorite-na-pytja-news_703083.html", "text": "  Три са основните риска пред шофьорите у нас – агресията - най-сериозната заплаха, несъобразена скорост и разсеяност. Това показва национално представително изследване, направено сред 1000 души – активни шофьори, на възраст между 18 и 75 години от цялата страна.     Резултатите обяви пред БНР д-р Боян Кутевски, главен асистент в Нов български университет, част от екипа, реализирал изследването. Проучването беше последвано от онлайн анкета за верификация на вече получените резултати, в която се включиха 23 000 души.   Кутевски обобщи, че хората имат високо, близко до максималното мнение, за това как шофират, какво правят на пътя.\r\n\"Поражда се чувство за превъзходство над останалите участници в движението и това се манифестира. Много хора не казват, че се е случвало скоро да отнемат предимство на пешеходец или неправилно паркиране, докато статистиката на КАТ има данни точно за обратното, което означава, че хората не осъзнават, че правят нещо нередно“.  Д-р Пламен Димитров, председател на Дружеството на психолозите в България, подчерта, че е полезно човек да има повишена чувствителността към възможните грешки, към рисковите поведения, да сравнява себе си с другите.   \"Важно е резултатите от това проучване да стигнат до най-активните шофьори, до тези, които са имали неблагоприятни ситуации и трябва да оценят по-внимателно своята компетентност на пътя. Важно е това да стигне до всички школи, центрове, институции, до образователната система, където са бъдещите шофьори\".\r\nСпоред инициаторите на анкетата данните от нея ще помогнат за изготвяне на национален индекс, с който ще се улесни определянето на рисковете в поведението на водачите на автомобили и ще доведе до намаляване на жертвите от пътни инциденти. Това посочи Лазар Георгиев от фирмата, финансирала изследването:    \"Индексът за безопасно шофиране показва поведенческото отношение на шофьорите и поведението на шофьорите по време на тяхното пътуване. С това изследване ние показахме, че голяма част от пътно-транспортните произшествия са следствие на човешка грешка. До момента това нещо не е доказано по този начин. С нашето изследване се опитваме да покажем на всички хора, че е добре да се замислят върху поведението по време на шофиране, което от своя страна ще допринесе за намаляване на пътно-транспортните произшествия и до много по-малко жертви на пътя\".   ", "date": "2018.10.30", "title": "От какво се страхуват най-много шофьорите на пътя?"}
{"url": "https://www.actualno.com/scene/za-posledno-na-scenata-na-nacionalnija-muzikalen-teatyr-bulevardyt-na-zaleza-news_703091.html", "text": "   Как един актьор се разделя с роля и спектакъл – споделят част от звездите в мюзикъла на Националния музикален театър      На 9-ти, 10-ти и 11-ти ноември на сцената на Националния музикален театър гледаме за последно мюзикъла на А. Л. Уебър - Една история за възход и падение, за илюзиите, фаталната любов и цената на славата, разказана в стила на трилъра и филма „ноар”. Режисьор на спектакъла е академик Пламен Карталов.\r\nГлавната роля на бившата икона на нямото кино Норма Дезмънд се изпълнява от блестящите солистки Людмила Козарева/9 и 11-ти ноември/ и Калина Ангелова /10-ти ноември/. Верният иконом на Норма – Макс - който я държи далеч от реалността и поддържа илюзиите й, че все още е на върха на славата си – се играе от доайена на Националния музикален театър Христо Сарафов. за ролята на Норма Дезмънд /играе в спектаклите на 9 и 11 ноември/: „Тази роля ми се наложи да подготвя за много кратко време при трудни условия, но въпреки това тя се оказа лесна и се сля с мен. Не е трябвало да пречупвам нещо в себе си като артист, имах усещането, че правя нещо вече преживяно от мен. С всяка роля артистът се сраства и раздялата винаги е много тежка. В Музикалния театър, където в една роля се влага много повече емоция, отколкото в операта например, където най-важно е пеенето, раздялата със спектаклите е винаги болезнена и много трудна. При нас след последен спектакъл винаги всички плачем. Каня публиката да види за последно една невероятна постановка - съчетание от изумителната музика на Уебър и драматичната трактовка на маестро Пламен Карталов. На тяхната висота са и прекрасните гласове на артистите на Националния музикален театър, който вече е създал традиции в поставянето на мюзикълите на Уебър от времето на „Котки”, „Евита”, „Исус Христос суперзвезда” и други.”   за ролята на Макс /играе в трите вечери на 9, 10 и 11-ти ноември/: „Обичам тази роля, въпреки че е много трудна актьорски и вокално. Доволен съм, че се справих с това предизвикателство. Очаквам с нетърпение спектаклите на „Булевардът на залеза” на 9,10 и 11 ноември. И трите вечери ще изляза на сцената с вълнение, все едно играя за първи път...Във всяка роля и във всеки спектакъл актьорът оставя частица от себе си. Така е и с мен, и с моите колеги. Този спектакъл поставя теми, които са актуални по всяко време – за драмата на артиста, за любовта и отдадеността. Познавам зрители, които са гледали мюзикъла по няколко пъти и съм сигурен, че ще дойдат и сега на последните спектакли. Те знаят, че толкова мащабни постановки не се играят всеки ден, още повече когато всичките ми колеги играят с цялата си душа и сърце!”     в ролята на Норма Дезмънд /играе в спектакъла на 10-ти ноември/: „За мен тази роля е поредно сериозно предизвикателство в областта на мюзикъла. Тя изисква от актьора да притежава огромен емоционален заряд  и не само. С тази роля се докоснах до съдбата на една реална филмова звезда и успях да преживея заедно с нея емоциите, нейните желания, възходи и падения. Аз никога не се разделям с ролите си! Те си остават в мен, обогатили са ме и са ме усъвършествали чрез работата ми с режисьорите, хореографите и с другите колеги. В този спектакъл публиката ще види нещо съвсем различно от това, което е свикнала да гледа на сцената на Националния музикален театър. Ще усети музикалното вълшебство в музиката на Уебър и ще види едни много силни актьорски превъплъщения.” -мюзикъл на  Андрю Лойд Уебър по либретото на Дон Блек и Кристофър Хамптън\r\nРежисьор: Диригент:    Сценография: Художник на костюмите: Хореография: Хореография: Хормайстор: Асистент- режисьор: Превод: Превод на текстовете: Участват солисти, хор, балет и оркестър на Националния музикален театър.\r\nСПЕКТАКЛИТЕ НА КУЛТОВИЯ МЮЗИКЪЛ „БУЛЕВАРДЪТ НА ЗАЛЕЗА” – НА 9, 10 И 11 НОЕМВРИ СА НА СПЕЦИАЛНИ ЦЕНИ. БИЛЕТИ СЕ ПРОДАВАТ НА САЙТА НА ТЕАТЪРА https://musictheatre.bg/ И НА КАСАТА НА БУЛ. „ВАСИЛ ЛЕВСКИ” 100 – тел. 02 94 31 979", "date": "2018.10.30", "title": "За последно на сцената на Националния музикален театър \"Булевардът на залеза\""}
{"url": "https://www.actualno.com/help/da-dadem-shans-za-jivot-na-edna-majka-news_703114.html", "text": "  Албена Петкова е майка на две малки дъщери. За съжаление се разболява тежко и има нужда от лечение. Ето какво разказва нейният съпруг.     \"Когато се бориш за здраве, осъзнаваш, че то е най-голямото богатство.\r\nМоята съпруга Албена е много мил човек и прекрасна майка на двете ни малки момичета и има нужда от Вашата помощ, за да се пребори с рака.\r\nАлбена кърмеше малката ни дъщеря в началото на юни 2016 г., когато поради дискомфорт и тъпа болка отиде на лекар.   Никой не очаква, че ще трябва да се бори с рак на млада възраст или докато отглежда малки деца.\r\nНикой, който не е пушил или употребявал спиртни напитки, не очаква да получи страшната диагноза рак на дебелото черво с метастази в черния дроб.    От юни 2016 г. насам, Албена има над 50 химиотерапии, две отворени операции, лъчетерапии и други медицински процедури. За съжаление, въпреки това има прогресия на болестта ѝ.  Писахме до Университетската болница в Хайделберг и до Шарите в Берлин, но ни отговориха, че не могат да предложат терапия на Албена.\r\nШанс за Албена е имунотерапията, която се практикува в Hallwang Clinic в Германия. За съжаление без Вашата помощ не бихме могли да си позволим огромната сума за лабораторни изследвания и продължителна имунотерапия, която е над 80 хиляди евро.    Моля Ви, дайте ни сили и средства да продължим борбата.\r\nОт цялото си сърце благодарим за вашата помощ!\" ", "date": "2018.10.30", "title": "Да дадем шанс за живот на една майка"}
{"url": "https://www.actualno.com/ruse/malovodieto-prechi-seriozno-na-koraboplavaneto-po-dunav-news_703082.html", "text": "  \"Образували са се около 20 прага по река , които затрудняват корабоплаването в българско-румънския участък\", съобщи директорът на дирекцията \"Речен надзор-Русе\" към агенцията \"Морска администрация\" Иван Жеков.     Нивото на Дунав продължава да е критично ниско, като корабите трябва да бъдат с ограничено газене. Това води до загуби за собствениците на кораби, тъй като не могат да използват пълния капацитет на плавателните съдове.   Жеков припомни, че по статистически данни, ако средногодишно в русенското пристанище ежедневно акостират и отплават около 25 кораба, то през октомври 2018 година те са едва по 8 на ден. В българския участък на река Дунав периодично и за кратко засядат плавателни съдове. Те обаче не пречат на корабоплаването, но трябва да се преминава покрай тях с повишено внимание. \r\nДиректорът сподели, че край с. Вардим (близо до Свищов) от над месец е заседнала самоходка. Екипажът ѝ е снабдяван с вода, храна и лекарства чрез лодка.  Нивото на Дунав при Русе на 30 октомври е минус 38 см спрямо условната кота \"нула\". Прогнозата за следващите два дни е то да спадне с още два сантиметра. Все пак нивото на реката се е повишило леко в германския и унгарския участък.  Това дава надежди и създава условия за по-спокойно корабоплаване.", "date": "2018.10.30", "title": "Маловодието пречи сериозно на корабоплаването по Дунав "}
{"url": "https://www.actualno.com/burgas/bencho-benchev-pak-e-chast-ot-obshtinskija-syvet-v-burgas-news_703124.html", "text": "  Сдобилият се с печалба слава бизнесмен Бенчо Бенчев се завърна в 49-ото заседание на Общински съвет в Бургас като независим съветник. Това съобщи Радио \"Фокус\".     Припомняме, че Бенчев беше съветник от групата на БСП, а освен това беше и зам.-председател на Общинския съвет в морския ни град. Срещу него има две криминални обвинения – за укриването на Димитър Желязков-Митьо Очите и за открити в дома му боеприпаси.   С толкова различни неща се занимаваме. Аз се занимавам, знаете, със селско стопанство, със земеделие. Димитър Желязков не мога да ви кажа с какво се занимава. Познавам го, не мога да кажа, че не се познавам с него, поздравяваме се. Държавата го е обявила за някакъв престъпник, за мен няма никакво значение – уважаваш ли ме, и аз те уважавам. Когато говоря с един престъпник, не значи, че и аз съм престъпник. Това престъпление ли е? Ако говоря с един доктор ще стана ли хирург, няма да стана, нали? Защо трябва да делим хората на прокажени и на нормални хора?\", заяви пред bTV Бенчев в епицентъра на скандала.", "date": "2018.10.30", "title": "Бенчо Бенчев пак е част от Общинския съвет в Бургас"}
{"url": "https://www.actualno.com/balkani/novi-zemetresenija-kraj-zakintos-news_703019.html", "text": "  Две земетресения са регистрирани край остров Закинтос в Йонийско море, показва справка в европейския сеизмологичен център.     Трус с магнитуд от 5.4 по Рихтер е станал в 4,59 часа местно време. Земетресението е било на дълбочина 10 км.   В 8,34 часа е регистрирано второ земетресение с магнитуд от 4,2 по скалата на Рихтер.\r\nНяма данни за жертви и разрушения.  ", "date": "2018.10.30", "title": "Нови земетресения край Закинтос "}
{"url": "https://www.actualno.com/curious/4-dvojki-zodii-koito-shte-da-bydat-shtastlivi-zaedno-news_703066.html", "text": "  Знаете ли ,че зодията има влияние върху това какви отношения имаме и до колко съвместими сме? И докато си мислите, че може би можете да се разберете с всеки, то има някои зодии, с които разбирателството ще бъде повече от успешно.     Има няколко зодиакални двойки, който на пръв поглед са напълно несъвместими, а всъщност могат да бъдат изключително щастливи заедно и дори създадат семейство.     - тяхната любов пламва изключително бързо и в началото на връзката и двамата се чувстват уникално добре - няма скандали помежду им, разбират се перфектно и се забавляват. Има обаче един проблем в тяхната връзка и той е, че имат много различни разбирания за живота. За да е здрава връзката им, те трябва да осъзнаят, че различните гледни точки са нови възможности, за които дори може би не са подозирали. Ако осъзнаят това, ще бъдат изключително щастливи заедно в дългосрочен план.   - в началото те може би изобщо няма да се понасят. Тези две зодии в началото, независимо дали са съседи, колеги или просто приятели в една компания, не се разбират никак.Често стигат до скандали и не могат да се разберат. Тези две зодии обаче имат шанс да бъдат много щастливи заедно, когато опознаят човека срещу себе си. Също така те много биха могли да си паснат, защото Овенът е малко по-разкрепостен, докато Рибите са по-срамежливи. Взаимно се допълват и обикновено могат да създадат много здрава връзка, която да не може да бъде разклатена от нищо и никого.    - знаят какво искат от живота и рядко се колебаят, особено когато става въпрос за семейство. Те действат, когато искат нещо и рядко не са сигурни в действията си. Има двойки, които се нуждаят от прекалено много време, за да създадат семейство, но тези два представителя на зодиакалните знаци не са от тях. Допълват се взаимно. Също така са много упорити и заедно, могат да постигнат изключително големи успехи. Лъвовете от време н време са малко по-отвеяни, а Телците са целенасочени и обикновено много организирани. Колото и странно да звучи, тези две зодии биха могли да бъдат много щастливи заедно. - тази комбинация е доста интересна. При тях понякога има доста спорове, но знаят и че не могат един без друг. В повечето връзки скандалите провалят отношенията между двама човека, но при тях това не е никакъв проблем. Скандалите за тях са ежедневие и дори правят връзката им по-силна. Те показват един на друг какво е истинско щастие. Любовта между тях пламва много бързо и не им е нужно прекалено много време, за да осъзнаят, че си пасват много. В тези отношения обикновено водещи са Водолеите, а Скорпионите се вслушват в тях.       ", "date": "2018.10.30", "title": "4 двойки зодии, които ще да бъдат щастливи заедно"}
{"url": "https://www.actualno.com/politics/es-ima-nujda-ot-radikalni-promeni-kategorichni-sa-grajdani-i-eksperti-news_703123.html", "text": "  Едва 8% от българите вярват, че ЕС няма нужда от промени. Това сочи социологически проучване на Изследователски център \"Тренд\". . За малки промени се обявяват 30% от запитаните, а останалата част от запитаните са отговорили, че не могат да преценят.     Освен изнесените презентации, събитието предложи и панел за дискусии. . Преобладаващата част от мненията бяха, че ЕС има нужда от  промени, но мненията по какъв начин да се случат бяха доста  поляризирани.   Изследването представи оциологът и политически анализатор Евелина Славкова, съосновател на Изследователски център \"Тренд\", по време на четвъртата кръгла маса, организирана от Сдружение \"Граждански съвет\" и Фондация \"Конрад Аденауер\".\r\nВсе пак, по-голямата част от участниците в проучването са изразили положително отношение към ЕС като цяло - 46%. Неутрална позиция са заявили 33% от участниците, а изцяло негативна нагласа имат 16% от тях.   Представителят на Фондация \"Конрад Аденауер\" за България Торстен Гайслер посочи, че що се отнася до Европейския парламент, към този момент поддръжниците му имат сериозно мнозинство.   “Сегашният Европейски парламент (ЕП) се характеризира с голямо мнозинство на поддръжниците на Европейския съюз (ЕС). Tова са повече от 520 от всичките 751 депутати, които са членове на Европейската народна партия (ЕНП), на социалдемократите, на либералите или на зелените.    Фракцията на левите, на комунистите и на левите социалисти с нейните 51 депутати е много хетерогенна и по отношение на поведението си спрямо ЕС. После има три фракции от консерватори, популисти и десни екстремисти с общо 150 депутати, които всъщност са безнадеждно разединени, но от друга страна са обединени от позицията за повече или по-малко силно отхвърляне на ЕС. Някои от тези депутати, а именно онези, които принадлежат на Партията за независимост на Обединеното кралство (ЮКИП на Найджъл Фарадж), вече постигнаха целта си, след Brexit те няма вече да са част от ЕП”, заяви той.\r\n\"Но според всички настоящи проучвания популистите и десните екстремисти ще спечелят повече от необходимото и така ще компенсират загубата на тези депутати. Наистина в много държави от ЕС избирателките и избирателите вземат своите решения все по-често в последната минута, затова днешните анкети не са особено меродавни. Въпреки това: Ние не знаем как ще се организират те след изборите, знаем също, че са в конфронтация помежду си, но и че са обединени от деструктивното си поведение. За представителите на тези групировки има обаче един голям фактор на несигурност - до евроизборите популисткото правителство на Италия може да успее да тласне страната към икономическата разруха. Но това би било опустошително за цяла Европа, да се надяваме, че няма да се стигне дотам.\r\nEвропейската народна партия, и за нас това е добра новина, има много добри шансове да стане отново най-голямата партия и с това да образува най-голямата фракция. Социалдемократите няма да могат да компенсират загубата на местата на британската Лейбъристка партия, редица социалдемократически партии в Европа са в много тежко състояние. Колко голяма ще стане фракцията на АЛДЕ (Алианс на либералите и демократите в Европа) до голяма степен зависи от това, дали френската „Напред, република!“ (La République en Marche!) ще влезе в нея или ще образува собствена фракция.   При всички положения образуването на мнозинство в Европарламента ще бъде по-трудно. Това не трябва да е кошмар, а със сигурност е изпитание за демократите”, коментира Гайслер.    “Кого ще избере България? Според настоящите проучвания ГЕРБ, БСП и ДПС са донякъде стабилни. Под въпрос е дали националистите, т. нар. \"Обединени патриоти\" ще се явят заедно на изборите. Неясно е също дали освен бъдещите депутати на ГЕРБ в Европарламента ще влязат и други кандидати, които да са в състава на ЕНП. Това също зависи от факта дали ще успее изковаването на изборна коалиция на тези граждански сили. Ако те се явят разделени, ще се окажат в една обречена на неуспех надпревара, при тези избори предвид на малкия брой на предстоящите за заемане мандати всъщност няма да е достатъчно да се прескочи 4-процентната бариера, необходими са много повече — почти 6%”, анализира той.", "date": "2018.10.30", "title": "ЕС има нужда от радикални промени, категорични са граждани и експерти"}
{"url": "https://www.actualno.com/curious/otkriha-neobiknoveno-svojstvo-na-izvarata-news_703005.html", "text": "  Консумацията на извара преди лягане не само не води до наддаване на килограми, а точно обратното може да намали количеството на мазнините в организма. Това показват данните от изследване, публикувано в British Journal of Nutrition.     Учени от Университета на щата Флорида проведоха експеримент, в хода на който участниците на възраст над 20 години са изяждали порция извара от 30 до 60 минути преди лягане. Те са установили, че този продукт оказва положително влияние на мускулната система, ускорява обмяната на веществата, подобрява общото здравословно състояние, предаде БГНЕС.   Това се дължи на казеина, който бавно постъпва в организма и помага за стабилното снабдяване с аминокиселини. Той също така увеличава термичния ефект от храната – организмът изразходва повече енергия в процеса на храносмилането, което помага да се изгарят калории дори по време на съня.", "date": "2018.10.30", "title": "Откриха необикновено свойство на изварата "}
{"url": "https://www.actualno.com/dobrich/sruti-se-mazilka-ot-tavana-na-zasedatelnata-zala-na-obshtinskija-syvet-v-dobrich-news_703090.html", "text": "         Около 50 кв. см от мазилката на тавана на заседателната зала на Общинския съвет в Добрич се срути по време на днешната сесия. Съветниците точно тогава поискаха от кмета Йордан Йорданов да представи цялостна визия за развитието на централната градска част.\r\nПред кметът обясни, че ремонт на общински имоти не е правен повече от 20 години. Според него само за ремонт на заседателната зала ще са нужни между 100 и 200 хил. лв.  ", "date": "2018.10.30", "title": "Срути се мазилка от тавана на заседателната зала на Общинския съвет в Добрич"}
{"url": "https://www.actualno.com/health/koi-sa-prichinite-za-esennata-depresija-news_702992.html", "text": "  Намаляването на слънчевата светлина и по-късите дни са основните причини за есенната депресия. Това каза за Радио „Фокус“ – Велико Търново психологът доц. Пресиян Бургов. Той уточни, че проблемът с т.нар, есенна депресия или сезонно адаптивно разстройство, е доста спорен.     Според Бургов някои специалисти изобщо отричат съществуването им. По думите му е факт, че депресивните състояния се увеличават през есента и пролетта.   \"Като сериозност на проблема – тя зависи от това колко дълго продължава състоянието. Обикновено депресивната симптоматика или „нормалната депресия\", да кажем, обикновено варира не повече от две седмици. Проблемът идва тогава, когато симптомите се усложнят и станат по-тежки. Появяват се проблеми с храненето, например, или усилване на чувството за отчаяние и безнадеждност. Тогава проблемът става по-сериозен и се доближава до клиничните депресии, които са по-тежки. Но за т.нар. сезонни депресии не можем да твърдим нещо подобно. Те са по-скоро по-леки депресивни състояния\", коментира психологът.\r\nСимптомите включват апатия, потиснато настроение, загуба на интереси, нежелание за физическа активност. Според експертите, обикновено, хората сами излизат от тези състояния, без нужда от консултация с психолог или някакво медикаментозно лечение. Обикновено периодът на продължение е около седмица – две.  \"По-високата физическа активност, повече часове навън и правилното хранене могат да помогнат за бързото излизане от леките депресии. В това число влиза и т.нар. есенна депресия\", каза още Бургов. Той уточни, че в менюто трябва да има повече плодове и зеленчуци.   \"Що се отнася до това какви са начините, за да се излезе от това състояние или то да премине по-леко, те са свързани с по-обикновени неща като да се правят повече разходки на слънце. Хубаво е, макар и с усилие на волята, да се проявява някаква физическа активност, тоест човек да не се застоява вкъщи. Другото важно е да се направи някаква структура за деня, тоест на дейностите, които предстои да бъдат свършени. Трябва да се повиши активността, да се стои повече навън – на свеж и чист въздух\", обясни психологът. Той допълни, че при по-дълга продължителност на симптомите или тяхното усложняване консултацията с психолог става задължителна. В редки случаи, когато проблемите са сериозни, е необходима среща и с психиатър.", "date": "2018.10.30", "title": "Кои са причините за есенната депресия?"}
{"url": "https://www.actualno.com/velikotarnovo/praznikyt-na-elenskija-but-sybra-45000-pochitateli-news_703020.html", "text": "  Седма година еленчани продължават народните традиции с празника на Еленския бут, който се проведе през миналия уикенд, превръщайки се в най-посещаемото събитие в . По информация от местната полиция, охраняваща мероприятието, градът е посетен от около любители на вкусния деликатес. Гостите се събират от различни краища на страната, за да опитат от прочутия Еленски бут и да се включат в празничната програма, организирана от община Елена и Местния съвет по туризъм.      Веселбите започват още в петъчната вечер на площад „Христо Ботев“ с мъжката фолклорна група „Дъбене“ и с много изненади, забавни състезания, пълни с предизвикателства към именниците на Димитровден – съобщават от общината.\r\nСъс събралото се множество в съботния ден, градът оживява и напомня за миналите големи събори през есента. Над 200 търговци предлагат своите продукти и над 2000 места за хранене са осигурени на открито. Всички искат да опитат от прочутия деликатес, местните мезета и вино. Харчат се още и Балкански мед, сушени билки, гъби, подправки, занаятчийски стоки и произведения.  В съботния ден празникът започва в касапския кът с  . Възстановката на старата еленска традиция събира много любопитни, които не само гледат, но и опитават от вкусните мръвки – информират още от общината. Оттам за всичко са помислили и заради епизиотичната обстановка са осигурили предлагането на месо за консумация от лицензирани производители – гаранция за качеството. –  отправя своя поздрав към хората кметът инж. Дилян Млъзев по време на официалното откриване. Приветствие поднася и Костадин Димитров – председател на Местния съвет по туризъм, а архиерейският наместник Валентин Георгиев благославя празника.    Гости на уникалния кулинарен празник в Елена са и народните представители Клавдия Григорова – Ганчева, Станислава Стоянова и Валентин Ламбев, областният управител Любомира Попова, заместник председателят на Асоциацията на българите по света Тодор Ангелов, кметове на общини и председатели на общински съвети. \r\nВ , проведено след тържественото откриване, се включват депутатите Клавдия Григорова - Ганчева и Станислава Стоянова, професор Любомира Попова, кметът на Тутракан Димитър Стефанов и председателят на Общинския съвет в Златарица Стефан Бранзелов. За компетентно жури са определени известният майстор-готвач Иван Звездев и публиката. Първо място взимат красивите ордьоври „Вкусна есен в Елена“ на Станислава Стоянова, второ място взима Любомира Попова, а мезето „Тутракански поздрав“ на кмета на едноименния град е оценено като най-патриотично.\r\nНа градския пазар жените от читалищата в Илаков рът, Буйновци, Блъсковци, Марян, Каменари, Беброво и Руховци и от Клуб на пенсионера в Елена подреждат - баници, тиквеници, погачи, ястия, туршии и сладки, всичко домашно производство. Те са високо оценени от майстор Звездев, който в поздрава си към изкусните домакини заявява и допълва, че кулинарни празници като този в Елена помагат на хората да си припомнят родните вкусове и да приготвят сами храната си по стари рецепти. Прочутият майстор-готвач Звездев признава, че Еленския бут е много по-хубав от този, който правят европейците – хамон и прошуто. – казва той. - . Майстор Звездев приготвя „Еленско суши“ за почитателите на местния деликатес, като представя и рецептата си:    В участват 29 отбора от цяла България. Голямата награда „Еленски бут“ отива при отбора на „Софийските прасета“ с първенците Александър Шамлиев на 15 години, Павел Младенов на 16 години и Ирена Чупетлова. На второ място се нареждат варненският отбор „Горски хищници“ и еленският отбор „Лекси“. Те получават за награда продукти за по 100 лв, осигурени от „Елена мес“.  Русенският отбор „Орденът на мидата“ взема наградата за най-оригинално наименование. Петте най-малки участници в играта са наградени с ранички, а всички отбори получават поощрителни награди, осигурени от спонсори на празника. В Синдикалния дом послучай празника представят , изнесена от театър „Дани и Деси“ - гр. Хасково. Тя радва най-малките деца над три години. Автор на пиесата е Магдалена Борисова, която има еленски родови корени.\r\nВ неделния ден празникът продължава с . Тразиционна еленска гозба приготвя Мартин Трухчев, участник в телевизионното шоу „Хелс китчън“.  С много любов той прави каварма от стар Еленски бут по бабина рецепта – с два вида гъби – печурки и манатарки, зелени и червени чушки, и местни подправки. В готвенето се включва и бившият кмет на Каварна Цонко Цонев, чиито миди много апетитни и бързо свършват. на празника включва изпълненията на еленски самодейни състави, Ана-Мария и оркестър „Закс“, Ивелина Колева, оркестър „Канарите“ и Сунай Чалъков, а на площада пред двете сцени три дена се извиват народни хора. Тържествата завършват с песента „Моя страна, моя България“, подета от всички участници, и разветия националния трибагреник.    ", "date": "2018.10.30", "title": "Празникът на Еленския бут събра 45000 почитатели"}
{"url": "https://www.actualno.com/politics/bylgarite-se-zanimavali-s-ograbvane-i-kakvo-oshte-pishe-v-makedonskite-uchebnici-news_703030.html", "text": "  \"Българската държава е правила много грешки по отношение на Македония и това са резултатите\". Това каза проф. Иван Илчев относно скандалните твърдения за България в учебниците по история в Македония.     Според проф. Илчев, който е и член на Съвместната българо-македонска комисия по историческите и образователните въпроси, с тези твърдения се създават определени настроения в Македония и те са антибългарски. Според него тонът в учебниците трябва да се промени.   \"В учебниците има страшно много липси, говори се за български репресии срещу македонците през Втората световна война, но няма дума за сръбските репресии в Македония срещу хората с българско самосъзнание. Няма дума за края на 40-те години, когато стотици граждани на Македония са избити заради това\", припомни проф. Иван Илчев.\r\n\"Това което искаме с колегите от Македония е да се публикуват извори – да се посочат източниците\", отбеляза проф. Илчев. По думите му с македонските историци са постигнали съгласие да се публикуват източниците без да се превеждат на съвременен македонски език.      \"Создаваньето на македонскиот народ бил долг процес коj почнал во VIII век пр.н.е.”\r\n\"Како скитачко племе, Бугарите постоjано го менувале местото на живеенье. Се занимавале со одгледуванье коньи, со лов и ограбуванье”.    \"Св. Консшаншин – Кирил и неговиот брат св. Мешодиj, во 855 година ja создале словенска азбука наречена глаголица. Глаголицата се состоела од 38  букви. Токму во тоа време во североисточните области на Македониja почнале бугарските напади, па светитие брака морале да ja напуштат Македониja”.   \"Прабугарите им припагале на турската етническа група племиньа\".\r\n\"Со Веpcajскиот договор била потврдена поделбата на Македониja мегу Србиja, Грциja,Бугариja и Албаниja. Со тоа била разбиена компакноста на Македониja, бил оневозможен демографскиот, економски, културен и национален развоj на македонскот народ. Македонскиот народ под властта на соседните држави бил подложен на денационализациja и асимилациja”.", "date": "2018.10.30", "title": "\"Българите се занимавали с ограбване\" и какво още пише в македонските учебници"}
{"url": "https://www.actualno.com/vraza/ministyryt-na-turizma-i-kmetyt-na-vraca-obsyjdat-vineno-kulinarni-marshruti-news_703017.html", "text": "  Министърът на туризма Николина Ангелкова ще участва в кръгла маса за обсъждането на проекта във Враца.     В дискусията участват представители на местната власт, туристическия и земеделски сектор в региона. На кръглата маса ще бъдат обсъдени дестинациите „Мизия“ и „Златия\", както и 12-те винено-кулинарни маршрути в България.\r\nВ срещата ще участват министърът на земеделието, храните и горите Румен Порожанов, Калин Каменов, кмет на община Враца и инж. Красимир Коев, изпълнителен директор на Изпълнителна агенция по лозата и виното. Проявата е част от инициативата за създаване и утвърждаване на дестинациите, по която съвместно работят Министерството на туризма и Министерството на земеделието, храните и горите.\r\nСрещата е насрочена за днес от в градската концертна зала .  ", "date": "2018.10.30", "title": "Министърът на туризма и кметът на Враца обсъждат винено-кулинарни маршрути"}
{"url": "https://www.actualno.com/starazagora/filmiraj-pytuvashtijat-kinofestival-stiga-do-kazanlyk-news_703008.html", "text": "  Пилотното издание на пътуващия кинофестивал \"ФИЛМИРАЙ!\" ще представи пет филма в Казанлък на 2, 3 и 4 ноември. Лентите от България, Аржентина, Полша и Испания са обединени от чувството за хумор в тях.     Българските заглавия са две. Първото е \"Нокаут или всичко, което тя написа\" на режисьора Ники Илиев, който ще бъде специален гост на феста. Главната роля във филма е поверена на американския актьор Гари Дърден, нашумял като Уорик Браун в телевизионния сериал \"От местопрестъплението - Лас Вегас\".\r\nДругото заглавие е \"Смарт Коледа\", определян като първата българска коледна комедия. Лентата спечели наградата на публиката, а Мария Веселинова, сценарист и режисьор, диплом за оригинална идея за детски филм на XXXVI Филмов фестивал \"Златна роза\" преди месец във Варна.\r\nОстаналите три филма са аржентинската пълнометражна анимация \"Джаги\", полската комедия \"Екстерминатор. Готови на всичко\" и романтичната комедия от Испания \"Коледна нощ в Барселона\".  Пътуващият кинофестивал е инициатива на Фондация \"Арт Офис\" и \"Консепт студио\", а акцентите в него са европейското кино, слабо познати кинематографии и младежки филми. Прожекциите в Казанлък се организират с подкрепата на Община Казанлък и Етнографски комплекс \"Дамасцена\" – Скобелево, и със съдействието на Посолството на Аржентина у нас и Полския институт в София.\r\nФилмите ще се показват в обновената зала \"Лекс\" в сградата на Община Казанлък. Програмата на прожекциите     ", "date": "2018.10.30", "title": "“Филмирай!” - пътуващият кинофестивал стига до Казанлък"}
{"url": "https://www.actualno.com/climate/60-ot-populaciite-na-grybnachnite-jivotni-sa-namaleli-prez-poslednite-40-godini-news_703010.html", "text": "  Доклад на WWF алармира, че нарастващото потребление води до рекорден срив в биоразнообразието на планетата.     Популациите на гръбначните животни в световен мащаб са намалели средно с 60% само за 40 години. Това е един от основните изводи на доклада „Жива планета 2018“ на WWF, публикуван днес, 30 октомври. Данните потвърждават, че    Публикуван за първи път през 1998 г., докладът на WWF „Жива планета“ излиза веднъж на всеки две години. Според тазгодишното издание, ние оказваме все по-силен натиск върху екосистемите, които поддържат живота на Земята.\r\n\"Опазването на природата не се прави само, за да осигурим бъдеще за тигрите, пандите, китовете и за цялото невероятно разнообразие от живот, което обичаме. Става дума за нещо повече. Не може да има добро, щастливо и проспериращо бъдеще за хората на планета с дестабилизиран климат, изчерпани водни ресурси, деградирала почва и празни гори“, казва генералният директор на WWF Марко Ламбертини.  Според доклада, природата осигурява услуги на стойност около 125 трлн. долара годишно, включително жизненоважния достъп до въздух, прясна вода, храна, енергия и лекарства.   Става ясно обаче, че има многобройни връзки между цялостното въздействие върху здравето, ресурсите, храната и сигурността, неравномерното разпределение на тези блага, и влошаващото се състояние на природните системи на Земята. Услугите на природата и биологичното разнообразие изчезват с тревожна скорост. Въпреки опитите тази загуба да се спре чрез международни споразумения като Конвенцията за биологичното разнообразие, ние се проваляме. Действията ни дават в най-добрия случай контролиран спад. За да се постигнат ангажиментите по отношение на климата и на устойчивото развитие, обръщането на негативната тенденция за природата е от решаващо значение.\r\nНеотдавнашен доклад на сп. Nature потвърждава, че ключовите двигатели за спада на биологичното разнообразие остават прекомерното използване на ресурсите на природните ресурси и на селското стопанство. От всички видове растения, земноводни, влечуги, птици и бозайници, изчезващи от 1500 г. насам, 75% са били засегнати от свръхексплоатация, селскостопанска дейност или и от двете едновременно.    През последните десетилетия обаче човешката дейност е засегнала много повече жизненоважни местообитания. Сред тях са океаните, горите, кораловите рифове и влажните зони. Двадесет процента от Амазонските джунгли са изчезнали само за половин век, а през последните три десетилетия Земята е изгубила половината от своите плитководни корали.   Като се има предвид, че горите са дом на всеки 8 от 10 сухоземни вида, става ясно, че опазването им е критично за осигуряване на биоразнообразието. „У нас са оцелели безценни вековни гори, но голяма част от тях още не са защитени“, припомня Веселина Кавръкова, ръководител на WWF България. WWF работи за проучването и сертифицирането на българските гори, както и за ограничаване на мащабните незаконни сечи, които ощетяват държавата с около 150 млн. лв. годишно, допълва Кавръкова.\r\nВ продължение на работата по доклада, WWF си сътрудничи с консорциум от близо 40 университета и междуправителствени организации в научноизследователска инициатива за коригиране на кривата на загубата на биологично разнообразие. Днес решения взима първото по рода си поколение, което има ясна представа за ценността на природата и за огромното въздействие, което хората имат върху нея. Може би то ще е и последното, което все още има какво да направи, за да се обърне негативната тенденция.", "date": "2018.10.30", "title": "60% от популациите на гръбначните животни са намалели през последните 40 години"}
{"url": "https://www.actualno.com/politics/velizar-enchev-prodajbata-na-grajdanstvo-e-osnoven-iztochnik-na-pari-za-vmro-news_703014.html", "text": "  \"Основен източник на пари за ВМРО е услугата по продаване на българско гражданство на македонци през две фирми за превод и легализация. ВМРО носи политическа отговорност, а Каракачанов носи персонална политическа отговорност. Положението на вицепремиер Каракачанов е под въпрос, той трябва да си подаде оставката и до изясняване на всички обстоятелства той трябва да бъде отстранен. Фактите, които са пред мен говорят за такава пряка връзка.\" Това каза Велизар Енчев във връзка с в Държавната агенция за българите в чужбина (ДАБЧ).     Енчев твърди, че за един български паспорт са вземани между 550 и 1500 евро. По неофициална информация за сегашните арести се говори, че става въпрос за 5000 евро за издаване на удостоверения за \"български произход\".\r\nЗа проблема сигнализира г-жа Матева, която е била директор на дирекцията за българско гражданство в министерство на правосъдието. Тя изпраща сигнали до главния прокурор и ДАНС, в които твърди, че корумпирани представители на българските власти се занимават с продажба на българско гражданство, разказа Енчев в интервю за bTV.\r\nЕнчев цитира Матева, като каза, че „основен източник на пари за ВМРО е услугата за продажба на българско гражданство на македонци”, като в това са замесени две фирми за преводи и адвокатска кантора.  Той посочи, че в офиса на един от замесените са били открити празни бланки. Става дума за човек, който има кабинет в съседство на този на Каракачанов и който е нещатен сътрудник на депутат от националистите.   По-късно е направен опит от ДАНС Матева да бъде разпитана в дома ѝ, за което тя подава жалба до касационната прокуратура, а  поред публикацията „един вицепремиер националист и поне един министър са замесени в търговията с паспорти”.    \"Противопоставях се на някои разрешения за предоставяне на българско гражданство, тъй като те бяха незаконни. Кандидатите нямаха никакъв български корен. \", казва Матева за френското издание.\r\nСпециализирани адвокати в София са издавали документи за гражданство за около 100-200 души на ден срещу суми между 500 и 3000 евро, допълва още Le Nouvel Observateur.   Заради бездействието на българските власти, Велизар Енчев започва кореспонденция с Европейската комисия. В отговор на първото му писмо до ОЛАФ се казва, че европейските институции не могат да реагират, тъй като не става въпрос за проблем с европейски средства. Енчев репликира, че става въпрос за търговия с европейски паспорти. По думите му именно неговите сигнали до Европейската комисия са допринесли за разследването на ДАБЧ.\r\n\"Българските медии изобилстват с публикации от поне 10 г. за очевидни проблеми в системата по предоставяне на българско гражданство\", посочи и Спас Ташев - бивш председател на ДАБЧ, като призна, че е бил „предаден” в опитите си да се справи с корупционните практики.\r\nКато експерт към ресорната парламентарна комисия той е виждал сигнали за рушвети, но искани от посредници, а не от служители на ДАБЧ. Ташев обаче посочи, че знае за недопустими практики с цел забавяне на тези, които не си плащат – изпращане на актове за раждане в Института по криминалистика на МВР и, даже и експертите да установят, че документът е истински, след това пред МП от агенцията да твърдят, че става дума за фалшификат.   \"Най-голям въпрос трябва да бъде какъв е ефектът от това, че сме дали 153 000 паспорта. Под 5% от лицата, получили българско гражданство, живеят на територията на България\", коментира Ташев.    Преди време никой не искаше този нонсенс \"удостоверение за български произход\". Това заяви бившият председател на Агенцията за българите в чужбина (ДАБ) Райна Манджукова, която коментира ареста на своя колега и настоящ шеф на ДАБ Петър Харалампиев.\r\nПо думите ѝ пред Нова телевизия, няма доказателства за български произход са в сферата на историята и реално това означава, че няма база да се докаже такъв произход. Трябва да има уточнение що е то \"български произход\", защото това словосъчетание го има в два закона. Има документи, давани като доказателство за \"български произход\", уточни Манджукова, но добави какви \"доказателства\" се приемат – например издадени удостоверения от български неправителствени организации.\r\nСъщевременно Манджукова отрече да е чувала, че се предлагат пари за български паспорти. И напомни, че не за първи път има такива акции в ДАБ. Тя определи като \"абсурдни\" обвиненията, че се събират по 5000 евро за издаване на удостоверения за български произход. Не мога да си представя, че това ще става в Агенция с 20-25 души персонал, всички щяха да знаят, уточни гледната си точка Манджукова.", "date": "2018.10.30", "title": "Велизар Енчев: Продажбата на гражданство е основен източник на пари за ВМРО"}
{"url": "https://www.actualno.com/starazagora/toni-dimitrova-v-stara-zagora-news_703012.html", "text": "  Със спектакъла \"Моите неизпратени писма\" старозагорци ще видят популярната Тони Димитрова в различно амплоа. Постановката е на Театрално-музикален център - Разград. Идеята и сценарият са на Юлия Манукян, режисьор е Тодор Мадолев, а оркестрациите са на Георги Милтиядов.     На певицата ще партнират Разградската филхармония „Проф. Димо Ненов” с диригент Левон Манукян и бенд в състав - Росен Сеновски, китара, Иван Ченов, китара, Даниел Желев, ударни, и Георги Милтиядов, пиано.\r\nСпектакълът се играе на 3 ноември от 19:00 часа в залата на Държавна опера - Стара Загора.", "date": "2018.10.30", "title": "Тони Димитрова в Стара Загора"}
{"url": "https://www.actualno.com/europe/buri-i-navodnenija-ubiha-hora-v-italija-venecija-bukvalno-e-potopena-video-news_702999.html", "text": "  Поне петима души са загинали в Италия, след като ураганни ветрове и дъждове заляха страната и причиниха рекордно високи нива на водата в каналите на Венеция, предаде БГНЕС.     Паднали дървета убиха двама души в колата им недалеч от Рим. В близост до Савона пък падащо парче от корниз уби възрастна жена.\r\nВъв Венеция дъждовете наводниха площад \"Сан Марко\". Според местните власти \"acqua alta\" (високата вода) достига до 156 сантиметра до ранния следобед вчера (29 октомври). Дървените платформи, които обикновено се поставят на главните проходи в ренесансовия град, не са достатъчни, за да осигурят безопасно преминаване по ниско разположения площад.   Семейства носеха деца на раменете си из околните улици. Докато някои туристи носеха ботуши, стигащи до над коляното, други бяха избрали да свалят обувките си и да газят във водата.  Водите са достигали 150 сантиметра само пет пъти преди в историята. През 1966 година, когато наводненията преминаха през страната, опустошавайки историческия център на Флоренция, водите достигнаха 194 сантиметра във Венеция.    Заради лошото време се наложи да бъде затворен тунелът \"Бренер\", който свързва Италия и Австрия с жп връзка. А според прогнозата за времето в Средиземно море отново се формира циклон, който ще създаде проблеми. ", "date": "2018.10.30", "title": "Бури и наводнения убиха хора в Италия, Венеция буквално е потопена (ВИДЕО)"}
{"url": "https://www.actualno.com/sliven/koj-plasira-razvalen-kashkaval-na-uchenicite-v-sliven-news_702972.html", "text": "   Това предаде кореспондентът на      Миналата седмица класни ръководители и директори сигнализираха, че питомците им са получили с плесен за закуска.   Етикетът на млечният продукт сочи, че той е произведен на 08.05.2018 г., а срокът му на годност е до 24.06.2019 г. Според Българския държавен стандарт обаче Директорът на Областната дирекция на БАБХ в Сливен д-р Пламен Пенчев колко са сигналите, подадени от сливенските училища, кой е реалният доставчик на млечния продукт и какви мерки са предприети за пресичане на следващи гафове, застрашаващи здравето на учениците.  От пресцентъра на БАБХ съобщиха за , че , с мотива, че в момента текат спешни проверки. Очаква се те да приключат до няколко дни.   Началникът на Регионалното управление по образованието в Сливен Боян Аксаков каза за , че Той увери, че веднага след първия подаден от начално училище „Васил Левски” сигнал за плесенясал кашкавал е потърсил за съдействието на От думите му стана ясно, че генерален доставчик за град Сливен по схемата \"Училищно мляко\" на ДФЗ и тя работи с почти всички начални и основни училища в града. Според запознати обаче реалният производител на мухлясалия продукт     ", "date": "2018.10.30", "title": "Кой пласира развален кашкавал на учениците в Сливен?"}
{"url": "https://www.actualno.com/society/prognoza-za-vremeto-30-oktomvri-vtornik-news_702991.html", "text": "  Днес ще се задържи топло за края на октомври. Облачността ще е предимно значителна – средна и висока. Валежи са малко вероятни. Ще духа слаб, в планините и северно от тях – до силен южен вятър. Минималните температури ще са предимно между 10° и 15°, максималните между 24° и 29°, в София малко по-ниска - около 22°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН).     Над Черноморието ще преобладава слънчево време. Ще духа умерен южен вятър. Максималните температури ще са между 22° и 25°. Температурата на морската вода е около 17°. Вълнението на морето ще е 2-3 бала.   Над планините облачността ще е променлива, почти без валежи. Ще духа умерен и силен югозападен вятър. Максималната температура на височина 1200 метра ще е около 18°, на 2000 метра – около 11°.\r\nВ сряда ще бъде предимно слънчево. Вятърът за кратко ще бъде от запад-северозапад, слаб до умерен. Дневните температури в Западна България слабо ще се понижат, на изток още малко ще се повишат. В четвъртък и петък, с обръщане на вятъра от изток, облачността отново ще се увеличи – в Източна България и покрай река Дунав ще е ниска, значителна преди обяд и от нея е възможно да прегърмява, а над Западна България ще се появи висока облачност. Температурите, главно в Източна България, постепенно ще се нормализират, а в Западна ще се задържат по-високи от обичайните за периода.  Атмосферното налягане няма да се промени съществено, ще е около средното за месеца.", "date": "2018.10.30", "title": "Прогноза за времето - 30 октомври (вторник)"}
{"url": "https://www.actualno.com/cars/jaguar-predstavi-specialni-versii-na-kupeto-i-roudstyra-f-type-news_703031.html", "text": "  В чест на своята 70-годишнина компанията Jaguar представи специални версии на купето и роудстъра F-Type под  името Chequered Flag Limited Edition. Машините са построени на базата на ниво на оборудване R-Dynamic, като са получили специално оформление на екстериора и интериора, както и 20-цолови джанти в два цвята.        Jaguar F-Type Chequered Flag Limited Edition се отличава с черния контрастен покрив (само за купето), салона с кожа, която е производство на копанията Windsor Leather, спортните седалки със специална форма на подлглавниците, централната консола от матов алуминий, а също така и по червени елементи на волана.\r\nОсвен това, автомобилите от специалната серия са получили допълнителен стайлинг-пакет Exterior Black Design Pack с разширени престилки, 20-цолови джанти и червени спирачни механизми. В оборудването на купето влиза мултимедийна система Touch Pro c 10-инчов сензорин дисплей с поддръжка на Apple CarPlay и Android Auto, както и аудиосистема Meridian.     Jaguar F-Type Chequered Flag Limited Edition се предлагат на пазара с 2,0-литров турбомотор от семейството Ingenium, развиващ мощност от 300 к.с., а също така и с 3,0-литров V6 двигател, който разчита на 340 или 380 к.с. Скоростната кутия е 8-степенна автоматична, а задвижването може да бъде както към задната ос, така и към четирите колела.", "date": "2018.10.30", "title": "Jaguar представи специални версии на купето и роудстъра F-Type"}
{"url": "https://www.actualno.com/celebrate/sv-apostol-epafras-news_702936.html", "text": "  Свети Епафрас, за когото също свети апостол Павел споменава в посланието си до Филимон, като казва: \"Поздравява те Епафрас, моят съпленник за Христа Иисуса\" (Флм. 1:23), бил епископ на град Колоса и на църквите на Лаодикия и Иерапол. Заедно със свети апостол Павел той бил в тъмницата в Рим, откъдето Павел писал на колосяните: \"Поздравява ви вашенецът Епафрас, Иисус Христов раб, който винаги се подвизава за вас в молитвите, за да пребъдете съвършени и изпълнени с всяка воля Божия. Свидетелствувам за него, че той има голяма ревност и грижа за вас и за ония, които са в Лаодикия и Иерапол\" (Кол. 4:12-13).      Св. Димитрий Ростовски     Из \"Събор на светите седемдесет апостоли\" ", "date": "2018.10.30", "title": "Св. апостол Епафрас "}
{"url": "https://www.actualno.com/sciencelogy/twitter-moje-da-mahne-edna-ot-populjarnite-si-opcii-news_703000.html", "text": "  Микроблог мрежата Twitter обсъжда възможността за премахването на опцията за харесване на съобщения в социалната мрежа, но в близко бъдеще едва ли ще направи това. Това съобщи говорителят на социалната мрежа за микроблогинг Брендън Бормън, предаде БГНЕС.     Изпълнителният директор на Twitter Джек Дорси заяви, че не е почитател на опцията с формата на сърце и скоро би се избавил от нея, съобщава вестник Daily Telegrpah. След това от пресслужбата на Twitter уточниха, че постоянно \"преосмислят всичко, което засяга услугата\", включително посочената опция. \"Ние сме на ранен етап от работата и за момента не планираме да даваме подробности\", добавиха от компанията.   Бормън по-късно внесе следното уточнение: \"С две думи по повод на \"харесване\". Дадохме да се разбере, че се обсъжда подобна възможност. Джек даже говори за нея пред Конгреса. Конкретни срокове няма. Това няма да се случи скоро\".\r\nМесечната аудитория на Twitter достигна около 355 милиона души през юли тази година. Пазарната капитализация на компанията надхвърля 24 милиарда долара.  ", "date": "2018.10.30", "title": "Twitter може да махне една от популярните си опции"}
{"url": "https://www.actualno.com/america/25-mlrd-dolara-smetkata-ot-postradali-ot-ognestrelno-oryjie-deca-v-sasht-za-9-godini-news_703007.html", "text": "  Около 75 000 младежи под 18 години са изпратени в спешните отделения в САЩ след стрелба с огнестрелно оръжие в периода от 2006 година до 2014 година, което е коствало на страната около 2,5 милиарда долара. Това е равно на около 8 300 случая на година, според проучване на журнала на Американската медицинска асоциация на педиатрите, цитирано от БГНЕС.     Броят на младежите, пострадали при стрелба, е по-малък през първите години, но тенденцията е за постоянно увеличение. Повечето от пострадалите са момчета на възраст между 15 – 17 години.   В половината от случаите става въпрос за спор, 39% от случаите са вследствие на инцидент, а 2% са заради самоубийство. 1/3 от попадналите в спешното са били хоспитализирани, 6% са били убити, а останалите са били пускани за домашно лечение.", "date": "2018.10.30", "title": "2,5 млрд. долара - сметката от пострадали от огнестрелно оръжие деца в САЩ за 9 години"}
{"url": "https://www.actualno.com/europe/njakolko-dushi-postradaha-pri-remonta-na-edinstvenija-ruski-samoletonosach-news_703003.html", "text": "  Плаващият док PD -50 в Мурманск, където се ремонтира самолетоносача „Адмирал Кузнецов”, потъна напълно.     По-рано беше съобщено, че докът е само частично потънал. Причината за потапянето на плаващият док е токов удар, довел до изключването на помпите, предаде БГНЕС.   Според информацията при инцидента са пострадали 4 човека един, от които е в тежко състояние. Самият самолетоносач в момента се прибира в 35-та кораборемонтна работилница. Снимка: архив   ", "date": "2018.10.30", "title": "Няколко души пострадаха при ремонта на единствения руски самолетоносач"}
{"url": "https://www.actualno.com/chronicles/huan-karlos-i-stava-kral-na-ispanija-news_702780.html", "text": "  Хуан Карлос I де Бурбон е крал на Испания от 27 ноември 1975 година до 18 юни 2014.     Роден е в изгнание и наследява трона от дядо си, Алфонсо XIII. Бащата на Хуан Карлос, дон Хуан, граф Барселонски, се отказва от короната в негова полза. Кралят е роден в Рим през 1938 г., където родителите му и дядо му живеят в изгнание, след като на 9 декември 1931 г. Испания става република. През 1948 г. генерал Франсиско Франко извиква дон Хуан и поисква от него да му даде сина си да го отгледа и възпита като бъдещ крал на Испания. Същата година десетгодишният принц за първи път стъпва на испанска земя. Диктаторът обявява Испания за кралство, а Хуан Карлос за престолонаследник. Преди смъртта на Франко мнозина не гледат с много голямо уважение на младия принц. Франкистите го наричат „принцът идиот“ и се кълнат, че няма да позволят да се възкачи на престола.   Крал Хуан Карлос получава блестящо образование: завършил е колежа „Сан Исидро“ в Мадрид[1], Военноморския колеж и Висшата военна академия в Сарагоса, икономика, финанси и право в Мадрид. В общуването испанският крал печели хората с непринудени обноски, остроумие и скромност.   Хуан Карлос заема престола два дни след смъртта на Франко, на 22 ноември 1975 г.\r\nСпоред испанската конституция от 1978 година, кралят има повече правомощия от останалите европейски конституционни монарси. Той е главнокомандващ на въоръжените сили на Испания и има известни права да влияе на политическия живот на страната. При качването си на престола той обявява курс към изграждане на демократично общество в Испания и обещава да бъде „крал на всички испанци“. На 23 февруари 1981 лично предотвратява опит за държавен преврат от страна на военните, като прави телевизионно обръщение в подкрепа на законността и демократично избраното правителство.        Женен е за гръцката принцеса София Гръцка. Когато през 1962 г. Хуан Карлос и София сключват брак, испанците я посрещат с възгласи „Гъркиньо, отивай си в Гърция!“. София за кратко време научава испански, ражда три деца на Хуан Карлос – инфантите Елена и Кристина и принц Фелипе, и изобщо много бързо се утвърждава като интелигентна и начетена жена. С много скромност, мъдрост, упорство и труд в полза на Испания кралската двойка доказва колко погрешни са били първоначалните представи на поданиците.\r\nКрал Хуан Карлос и кралица София имат три деца:\r\nИнфанта Елена Испанска, омъжена за благородника Хайме де Маричалар и има от него син Фелипе;   Инфанта Кристина Испанска, съпруга на бившата хандбална звезда на Испания Иняки Урдангарин;\r\nИнфант Фелипе Испански, настоящият крал на Испания.   Кралското семейство живее в бившата ловна резиденция „Ла Сарсуела“. Всички кралски имоти, дори яхтата „Фортуна“, с която кралят участва в международните регати, са собственост на държавата. Цялото кралско семейство са любители на спорта, но с най-голяма страст се отдават на ветроходството.", "date": "2018.10.30", "title": "Хуан Карлос I става крал на Испания"}
{"url": "https://www.actualno.com/asia/trus-ot-62-po-rihter-v-nova-zelandija-tochno-pri-vizitata-na-princ-hari-i-syprugata-mu-megan-news_702997.html", "text": "  Земетресение с магнитуд 6,2 по скалата на Рихтер разлюля новозеландския остров Северен остров, където принц Хари и съпругата му Меган Маркъл членове на британското кралско семейство са на посещение.     Трусът е бил усетен в столицата Уелингтън по време на сесия на парламента, принуждавайки депутатите да спрат обсъжданията и да потърсят място да се скрият, предаде БГНЕС.   Към момента няма данни за големи щети и изглежда земетресението не е било силно усетено в Оукланд, където принц Хари и съпругата му Мегън се състезаваха с ученици от местните училища в мятане на ботуши. Причината вероятно е фактът, че трусът е с дълбочина 228 километра, според данни на Европейския сеизмологичен център. Епицентърът е на 248 километра от Уелингтън и на 78 километра от Нови Плимут - най-близкото голямо населено място до земетресението.", "date": "2018.10.30", "title": "Трус от 6,2 по Рихтер в Нова Зеландия точно при визитата на принц Хари и съпругата му Меган"}
{"url": "https://www.actualno.com/america/sasht-moje-skoro-da-vyvede-novi-mita-sreshtu-kitaj-news_703002.html", "text": "  Американската администрация може да обяви в началото на декември въвеждането на нови мита върху вноса на редица стоки от Китай, ако планираната за края на ноември среща между президентите на САЩ и Китай Доналд Тръмп и Си Цзинпин не даде резултат. Двамата трябва да разговарят по време на форума на Г-20 в Буенос Айрес, уточнява агенция Bloomberg, позовавайки се на свои източници.     Повишените мита могат да засегнат вноса на китайски стоки на обща стойност около 257 милиарда долара. Ако тази мярка не бъде обявена в началото на декември, тогава новите мерки на американската администрация за китайския внос ще започнат да се прилагат в началото на февруари, пише БГНЕС.   Преговорите между САЩ и Китай по въпросите на търговията бяха прекратени в средата на септември, когато беше отменена визитата на китайската делегация във Вашингтон в отговор на въведените от Тръмп мита. На 24 септември в САЩ влязоха в сила мита в размер на 10% за внасяните от Китай стоки на обща стойност 200 милиарда долара. От Белия дом обещаха, че те могат да нараснат до 25%. Китай обложи с мита от 5% до 10% американски внос за 60 милиарда долара. Тръмп изрази готовност да пристъпи към нов етап на ограничителни мерки, ако Пекин реши да предприеме ответни действия.", "date": "2018.10.30", "title": "САЩ може скоро да въведе нови мита срещу Китай"}
{"url": "https://www.actualno.com/crime/nameriha-predpolagaemija-ubiec-ot-nadejda-prostreljal-e-i-deteto-si-news_702998.html", "text": "   , който беше издирван под дърво и камък, тъй като е заподозрян за убийството на 23-годишната си бивша приятелка в столичния квартал \"Надежда\", е бил намерен край Горни Богров. С него е било и детето му, което също беше търсено, след като не беше намерено в жилището на убитата му майка.     Според непотвърдена от властите информация, мъжът е прострелял както себе си, така и детето си. И двамата са са откарани в \"Пирогов\", съобщава БНР. Преди минути стана ясно, че детето е починало. Появи се уточнение и от Нова телевизия, че мъжът е опитал да се простреля, но всъщност не е ясно дали се е ранил и засега данните сочат, че той е добре.   Според разпространена информация, мъжът е стрелял в главата на дъщеричката си, която е на само 1 година, когато е разбрал, че полицията ще го залови. След това е опитал да се застреля. Той има законно оръжие, като служител на СОТ и досега не е имал регистрирани криминални прояви.\r\nКъм 18:30 часа вчера вечерта в полицията е получен сигнал за открита от близки простреляна и починала 23-годишна жена в столичния квартал Надежда. Полицията съобщи, че стрелецът може би е бащата на детето, което е живяло на адреса, където е простреляна младата жена. Малко по-късно от полицията пуснаха за издирване колата на въпросния мъж. 26 годишният мъж е имал законно притежавано огнестрелно оръжие и е работел в охранителна фирма.  ", "date": "2018.10.30", "title": "Намериха предполагаемия убиец от \"Надежда\", прострелял е и детето си*"}
{"url": "https://www.actualno.com/society/ideja-da-vnasjame-koli-vtora-upotreba-samo-ako-sa-remontirani-news_702979.html", "text": "        През последните месеци редица европейски градове обявиха, че ще забранят движението на замърсяващи превозни средства по улиците си. В началото на октомври управляващите коалиционни партии се договориха за ограничаването на вредните емисии на парникови газове, отделяни от транспортния сектор. Собствениците на стари дизелови автомобили в големите градове като Берлин и Хамбург, където въздухът е особено замърсен, ще трябва да избират между хардуерна фиксация и финансови стимули за смяна на превозното средство. Последното доведе до трус в немското правителство, но отвори и въпроса къде ще отидат старите автомобили, пише    Отговорът на държавите от Източна Европа и не само беше да внесат в Съвета на Европа нота от името на девет страни членки (България, Полша, Словакия, Кипър, Латвия, Литва, Люксембург, Румъния и Унгария). Идеята е да се предприемат превантивни мерки срещу очаквания внос на употребявани автомобили от страни членки с висок стандарт към държави с по-ниска покупателна способност на населението, коментира при внасянето ѝ министърът на околната среда Нено Димов.\r\nДанни на нeпpaвитeлcтвeнaтa opгaнизaция Тrаnѕроrt & Еnvіrоmеnt , други 350 000 се движат вече в Полша. Според източници на „Монитор“   Данни на Асоциация на автомобилните производители в последната година показват, че Но те от официалната информация на Изпълнителна агенция \"Автомобилна администрация\" (ИААА), предоставена на „Монитор“. От началото на годината има 1080 и 5564 с някаква техническа неизправност, но са допуснати да се движат до отстраняване на неизправността. Но не и колко от тях са били прекалено тровещи въздуха. Бившата ДАИ в момента връзва към информационна система уредите в ГТП-тата (газанализатори, димомери и спирачни стендове). Така служителите в пунктовете няма да могат да манипулират резултата при технически преглед, което е често срещано явление, твърди шефът на ИААА Дамян Войновски.   ", "date": "2018.10.30", "title": "Идея: Да внасяме коли втора употреба само ако са ремонтирани"}
{"url": "https://www.actualno.com/curious/objaviha-koja-e-rodinata-na-shokolada-news_702993.html", "text": "  Шоколадът е любимо лакомство на всички хора по света. Коя е страната, където е бил създаден е въпрос, на който вече има отговор. Оказва се, че Еквадор е родината на шоколада. Жителите на тази страна за пръв път са започнали да събират плодовете на какаовото дърво и да ги употребяват преди около 5300 години. Това пише в статия, публикувана в списание Nature Ecology & Evolution.     \"Ние установихме, че жителите на горната част на Амазония са започнали да събират плодовете на дърво, което и близък роднина на какаото от Мексико. Това е станало около 1500 години преди олмеките и ацтеките. По всичко изглежда, че традицията за консумация на какао се е разпространила от юг на север, движейки се от Еквадор по посока Мексико“, заяви Майкъл Блейк от университета на Британска Колумбия във Ванкувър, предаде БГНЕС.   Историята на откриването и разпространението на шоколада, а също така на доматите, картофите и другите „дарове на Новия свят“, отдавна е предмет на спор сред учените генетици, историци и археолози. Няма единство както по повод на родината на първите сортове какаови дървета, така и кога за пръв път индийците са започнали да употребяват неговите плодове в храната.\r\nНапример, много историци днес смятат, че първите „версии“ на какаото са открити от индианците мая, което се е случило преди около 3400 години. От друга страна археолозите са открили потенциални следи, според които древните легендарни олмеки по-рано са оценили качествата на шоколада. Генетичният анализ показва, че дивите роднини на какаовите дървета растат не в Централна Америка, а в Северна Амазония.  Блейк и неговите колеги са разрешили тези спорове, всестранно изучавайки глинените съдове и керамичните черупки, намерени в селищата на древните индианци от културата майо-чинчипе, които са живели в южен Еквадор преди около 5400 години.   ", "date": "2018.10.30", "title": "Обявиха коя е родината на шоколада"}
{"url": "https://www.actualno.com/sofia/spirat-vodata-v-chast-ot-centyra-na-sofija-news_702778.html", "text": "  „Софийска вода” временно ще прекъсне водоснабдяването в някои части на столицата на 30 октомври. Това съобщиха от пресцентъра на дружеството.     Във връзка с подмяна на спирателен кран на ул. „Христо Белчев“ в Центъра се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Христо Белчев“ от бул. „Патриарх Евтимий“ до ул. „Солунска“; ул. „Уилям Гладстон“ от бул. „Витоша“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Белчев “ ъгъла с ул. „Неофит Рилски“.   Във връзка с изграждане на сградно водопроводно отклонение на ул. „Старото училище“ в с. Доброславци се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Градинарска“, ул. „Житенски път“, ул. „Уршак“, ул. „Първанова чешма“ и ул. „Грамадите“, ул. „Отава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Доброславско шосе“ ъгъла с ул. „Детска песен“.\r\nВъв връзка с подмяна на сградно водопроводно отклонение на ул. „Баба Тонка“ в кв. „Васил Левски“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Баба Тонка“ от ул. „Дряновски манастир“ до бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Баба Тонка“ №28.  Във връзка с диагностика на сградно водопроводно отклонение на ул. „Първа шопска дивизия“ в кв. „Кумарица“ се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. \"Отдих\", ул. \"Спас Бенев\", между ул. \"Заводско шосе\" и ул. \"Първа шопска дивизия\" и ул. \"Първа шопска дивизия\" между ул. \"Отдих\" и ул. \"Димитър Вачев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Първа шопска дивизия “ ъгъла с ул. „Отдих“.   Във връзка с подмяна на сградно водопроводно отклонение на ул. „Копривщица“ в кв. „Курило“ се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Копривщица“ от ул. „Иглика“ до ул. „Момина сълза“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Копривщица“ ъгъла с ул. „Светъл път“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.    Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.   ", "date": "2018.10.30", "title": "Спират водата в част от Центъра на София"}
{"url": "https://www.actualno.com/kustendil/uchitel-s-nad-30-godishen-staj-ot-nashata-profesija-zapochvat-vsichki-ostanali-news_702254.html", "text": "   На прага на един от най-светлите празници, Деня на народните будители, разговаря с учител с повече от 30-годишен професионален опит. Маргарита Сапунджиева преподава история и цивилизация, и география и икономика в СОУ \"Св. Паисий Хилендарски\" в гр. Дупница. Г-жа Сапунджиева е завършила история и география във ВТУ \"Св. Св. Кирил и Методий\" в гр. Велико Търново. Разговаряме с нея за трудностите на професията, перипетиите, през които е минала и тайната на успешния учител.       Професията учител е най-благородната и отговорна професия, колкото и клиширано да звучи, тя е призвание. От нашата професия започват всички останали професии, защото ние сме хората, които първи откриваме призванията на децата, помагаме им да опознаят себе си и да повярват в силите и способностите си, насочваме ги и им помагаме да вървят по стръмната пътека към успеха. В най-важните и трудни години на израстването на едно дете и превръщането му в личност, изявена личност, ние, учителите сме неизменно до него, разбира се, заедно с родителите му. Но много често нашите действия и постъпки са коментирани в доста по-голяма степен, отколкото родителските. Много често попадаме под прицела на злободневни коментари, които поставят под един знаменател цялата учителска гилдия, а това е неправилно и обидно.\r\nОтливът във висшите учебни заведения от педагогическите специалности е достатъчно показателен за непопулярността на учителската професия. Дефицитът на добре подготвени и обучени кадри вече се чувства осезаемо в българското училище. Като учител по история имам една мечта и надеждата, че тя ще се сбъдне, а именно, мечтая за времето, когато българите ще произнасят думичката \"Даскале\" с онази почит и уважение, с която са я казвали през Възраждането, за разлика от неуважителния тон, с който сега се споменава. И ако това се случи мисля, че тогава професията ни ще бъде достойно представена пред обществото.   Няма такива моменти. Малки, ежедневни трудности винаги е имало, има ги сега, предполагам ще ги има и за напред. И след толкова години аз продължавам да обичам работата си, стремя се да се усъвършенствам, да се квалифицирам, да давам всичко от себе си, да бъда полезна за учениците.     Доста неща. Можем много надълго и нашироко да разговаряме по този въпрос. Има много детайли, които трябва да се променят, за да отговаря българското образование на изискванията на съвременния глобализиращ се свят. За средното образование е от особено значение демократизирането на училищната среда и повишаването на ролята на училището да обучава, възпитава и социализира. За един ден би ми било трудно да направя нещо с трайни последици, но бих направила всичко възможно да намаля административната бюрократична дейност, с която се занимаваме учителите ежедневно.     Себеотдаването, голямата любов към децата и професията, постоянството и упоритостта в работата, умението да носиш отговорност за действията и постъпките си, да отстояваш себе си, да бъдеш пример за поколения ученици. Добрият, успешният учител може да запали и поддържа искриците на любознателността, които карат децата да учат, творят и успяват. Съвсем наскоро една ученичка ми каза, че за първи път учи история с удоволствие. Тя го спомена съвсем искрено и непринудено, но за мен тези думи бяха признание за добре свършена работа от моя страна. Почувствах удовлетворение, стана ми мило и много приятно.    Тъгата не е чувство, което трябва да присъства в училище. Винаги съм мислила и съм работила в посока на това, училището да бъде място, където децата да идват с радост и удоволствие. Е, не всички дни могат да са преизпълнени с щастливи мигове, но в случаи на неуспехи се стремя да помогна на ученикът да открие причините за случилото се, да ги анализира и заедно да потърсим начин за преодоляването на неуспеха. А що се отнася до обидите, жалко е когато чуеш от устата на дете непристойни думи по нечий адрес, но тук вече навлизаме в пространството на домашното възпитание. О, разбира се. Но това е тема за друг разговор. Да уточним, че не говорим за ученици, които занемаряват задълженията си и не се подготвят ежедневно, в резултат на което трупат пропуски, които трудно се наваксват. Пак ще кажа, че това е тема за друг разговор.    Да, напоследък ми прави впечатление, че броят на четящите ученици нараства. Разбира се не говорим за гигантски скок, а за постепенно увеличаване на заинтересованите деца, които искат и повишават своята четивна грамотност, които се интересуват от теми, засягащи различни аспекти от живота и изискващи по-добра подготовка и това е радващо за всеки учител. Мотивираните деца нямат нужда от подканяне, те търсят, четат, коментират, споделят, вслушват се, или не, в съветите и насоките, които им даваме, и аз се радвам, че техният брой макар и бавно се увеличава. Много се радвам, че поставяте и смятате учителите за будители на съвремието. Оценката за нашата работа не винаги е ласкава, думите по наш адрес не винаги са добронамерени, но ние сме тези, които не само обучаваме, но и възпитаваме поколения ученици и искам да пожелая на колегите никога да не губят възрожденския си дух, който ги прави изключителни, и благодарение на който професията учител в бъдеще ще заеме полагащото и се достойно място в нашето общество. ", "date": "2018.10.30", "title": "Учител с над 30-годишен стаж: От нашата професия започват всички останали"}
{"url": "https://www.actualno.com/society/novini-ili-novini-kartinata-na-pechata-za-30-oktomvri-news_702995.html", "text": "  Докато смяната на времето все още ви носи онзи митичен \"спим един час повече\", да го използваме за преглед на печата. Ето кои са най-важните новини във вестниците тази сутрин.       Прокуратурата най-накрая се зае с темата за фалшивите паспорти, е главната тема днес във вестник \"Сега\". Украинци и молдовци са ги получавали за по 5000 евро за гражданство, а на седмично са се печатали по около 40 бройки. Баневи, пише още вестникът на Сашо Дончев, са били разследвани цели 10 години, само че в графата \"неизвестни извършители\". Така е, някои неща изискват време...    Нещо интересно: Джордж Оруел ще се изучава в училище, само че в допълнителните часове по литература. Да не стана така, че децата да прихванат твърде много от \"1984\" и да вземат да развият усет за това в каква държава живеят. Младеж от Хасково пък спечелил дело срещу КАТ по казуса \"Олимпик\" - тази новина дава надежди на мнозина, които останаха опарени през лятото.  Хванаха в чешма водата на лековит извор, пише \"Труд\" наливайки лековита вода в главата на лековерните. А в друга статия цитира Никола Филчев, който казал, че масовата приватизация била осъществена по престъпен начин - това пак вероятно е свързано с предишната новина, но става дума за преоткриване на топлата вода.     Централна тема е мощния пожар край Дупница, а покрай нея са се промъкнали думите на синоптик, който обещава, че няма да има сняг до 15-ти ноември. Съвсем дежурно вестникът на Пеевски е използвал страниците си, за да посече Прокопиев за N-ти път, което е част от спорта и спора между два олигархични кръга, измежду които единият е все пак доста по-брутален и с доста по-голяма власт. Кой е той? \r\n#КОЙможе да е?", "date": "2018.10.30", "title": "Новини или Novini - картината на печата за 30 октомври"}
{"url": "https://www.actualno.com/education/mon-predstavi-novi-uchebni-programi-za-profilirana-podgotovka-news_702994.html", "text": "  Министерството на образованието и науката публикува за обществено обсъждане разработените проекти на учебни програми за профилирана подготовка на гимназистите, която ще се придобива в ХI и XII клас от учебната 2020/2021 година. Учебните предмети за профилираното обучение са 15 – математика, български език и литература, чужд език, информатика, информационни технологии, история и цивилизации, география и икономика, философия, биология и здравно образование, физика и астрономия, химия и опазване на околната среда, музика, изобразително изкуство, предприемачество, физическо възпитание и спорт. В разработването на програмите са участвали университетски преподаватели и учители, съобщиха от МОН.     Новите учебни програми ще дават не само теоретична подготовка. Целта им е да развиват и социалните, гражданските и културните компетентности на учениците, да подобряват уменията им за изразяване чрез творчество и да усъвършенстват дигиталните им компетентности. Профилираната подготовка представлява съвкупност от три до четири учебни предмета – два от тях опредени на национално ниво, а останалите – на училищно. Едновременно с това всеки учебен предмет ще се състои от задължителни и избираеми модули. Задължителните модули са насочени към надграждане на компетентности, придобити в общообразователната подготовка, както и към задълбочени компетентности в определени научни и/или приложни области. Това обучение е насочено към подготовка за продължаване на образованието в университет. Така се осъществява връзка между средното и висшето образование и плавен преход към университетското образование. Дава се възможност модулите да носят кредити и да се признават във висшите училища без изучаването на тези модули в отделни специалности на висшето образование. и преподаватели преди да бъдат предложени за обществено обсъждане.\r\nВ края на профилираното обучение по се цели учениците да владеят прилагането на определения и на теореми при обосноваване на изводи, да моделират различни ситуации, да изследват модели и да интерпретират получени резултати. Те ще могат да прилагат вероятностни модели, както и да пресмятат вероятности на основата на комбинаторни съображения или на знания, извлечени от данните от наблюдения и експерименти, да използват подходящ софтуер за решаване на проблеми, свързани с изучаваната тематика.\r\nЧрез изучаването на профилиращия предмет информатика учениците ще могат да анализират информационни проблеми и да моделират решения, чрез използване на обектно-ориентиран подход, да създават програмни проекти и информационни системи.  В края на профилираното обучение по учениците трябва да умеят да използват съвременни технологии за обработка на големи масиви от данни, да проектират и работят с бази от данни за различни приложения на съвременни мултимедийни технологии за обработка на графична, видео и звукова информация. Цели те да могат да прилагат съвременни уеб технологии при проектирането и изграждането на уеб приложения с различно предназначение и да решават проблеми, свързани с обработката и представянето на информацията със средствата на ИКТ и управлението на ИКТ проекти. ще могат да изучават профилирано учениците с интереси в областта на хуманитаристиката. Предвижда се в цялата страна да има 100 такива паралелки. Задължителните модули са четири – „Езикът и обществото“, „Езикови употреби“, „Диалогични прочити“ и „Критическо четене“. В проектите за двата литературни модула има различни варианти за изучаване на автори и произведения. Те са предимно от българската класическа и съвременна литература, като присъстват и произведения на чужди автори. Учителите ще имат свободата да избират сами един от посочените варианти, с оглед интересите и възможностите на учениците си.   Акцентите в обучението по са утвърждаване на автономна и социално отговорна личност, развиване на философичен стил на мислене, формиращ у учениците критичност, креативност и систематичност, изграждане на умения за ориентиране в многообразието на мисленето и поведението на хората и за успешно справяне с житейски проблеми, разширяване на уменията за практическо прилагане на философските знания, придобити в задължителната подготовка.    Обучението по е насочено към разширяване и задълбочаване на знания, умения и отношения, свързани с природноресурсния потенциал на Земята и устойчивото развитие, с геополитическата структура и организация на обществото, с развитието на световното стопанство, преодоляване на енергийните проблеми и оценяване на международната икономическа интеграция, с географията на регионите и страните, с картографията и географското познание, с географската информация и електронното пространство, както и с изграждането на ключови географски компетентности. включва 4 модула: Клетката – елементарна биологична система, Многоклетъчна организация на биологичните системи, Биосфера - структура и процеси и Еволюция на биологичните системи.\r\nИзискванията за резултатите от обучението по са разработени съгласно общите нива на езикова компетентност, определени от Общата европейска езикова рамка и съотнесени в тяхната последователност с постигнатата в съответствие с учебния план общообразователна подготовка. Представени са проекти на учебни програми за профилирана подготовка по английски, испански, италиански, немски, руски и френски език за ниво В1.1, за ниво В1 и за ниво В2.   Профилираното обучение – „Власт и институции“, „Култура и духовност“ и „Човек и общество“. То предвижда надграждане на компетентности по отношение на разбиране и осмисляне на държавни модели, политически идеологии и функциониране на политическата власт, на компетентности, свързани с необходимостта от ориентация, адаптация и реализация в съвременното демократично общество в условията на културно многообразие и глобализация, както и на компетентности, свързани с разбирането на света, в който учениците живеят и вземат решения за собственото си развитие. Специален акцент е поставен върху обществените движения като проява на активността, отговорността и ангажираността на човека към глобалните проблеми на съвременността.\r\nВ края на профилираното обучение по всеки ученик ще задълбочи и систематизира знанията си за съвременните постижения по физика и ще осмисли фундаменталните взаимодействия в природата, ще увеличи информираността си за съвременните аспекти на астрофизиката и връзката им с постижения на физиката на микросвета. Предвижда се усъвършенстване на уменията за прилагане на теоретични знания, математически методи и практически умения в нови ситуации за решаване на разнообразни по вид проблеми, както и оценка на важността на експерименталните изследвания в съвременната физика.   Изискванията към всяка тема в учебните програми по включват, освен чисто научни, и приложните аспекти на химичното знание. Това е основна предпоставка за изграждане на природонаучната грамотност на учениците, необходима за подготовката им за висшите училища и за бъдещата им реализация в сферата на природните науки и свързаните с тях технологии. Акцентът е поставен върху усвояването на практически умения за извършване на наблюдения и лабораторна работа.\r\nУчебното съдържание на модулите по е структурирано съобразно необходимостта от тясно интегративно взаимодействие помежду им: „Музикална култура”, „Музикален инструмент/пеене” и „Пиано/електронни клавишни инструменти\".   Обучението по профилиращия учебен предмет ще формира мотивация за кариерно развитие и социална реализация на учениците в съвременните условия на икономическата и социалната среда. Целта е с това да се осигурят и възможности за продължаване на образованието в следваща образователна степен, ориентирана към приложно-практически аспекти на изобразителните изкуства (дизайн, приложни изкуства, изящни изкуства, изкуствознание, педагогика на изкуството, медийни изкуства, архитектура и др.).\r\nАкцентите в учебните програми за профилирана подготовка по са в посока формиране на финансова, управленска и предприемаческа култура. Учениците ще получават знания за предприемачество и кариерно развитие, за същността на пазарната икономика, за начините и възможностите за започване на собствен бизнес, както и за управлението на предприемаческата дейност.\r\nВъзможностите, които предоставя профилираната подготовка по , са усъвършенстване на двигателните знания, умения и навици чрез овладяването на различни видове спорт, както и придобиване на теоретичните знания за научната дейност и контрола във физическото възпитание и спорта. Чрез тази подготовка се осигурява по-голяма възможност за плавен преход и продължаване на обучението по физическо възпитание и спорт като избор на университетски специалности в научни и приложни области на висшето образование.\r\nПроектите на учебните програми може да ", "date": "2018.10.30", "title": "МОН представи нови учебни програми за профилирана подготовка"}
{"url": "https://www.actualno.com/sofia/pak-protest-v-bojurishte-zaradi-tejkotovarnija-trafik-news_703011.html", "text": "  Протест на булевард \"Европа\", който свързва София с . Причината - тежкотоварният трафик от камиони, който минава точно през Божурище.     Хората блокираха бул. \"Европа\", като постоянно пресичат през една от пешеходните пътеки и блокират трафика.   Като вариант жителите на Божурище виждат изграждане на продължение на бул. \"Царица Йоанна\". Цената обаче е около 20 млн. лева, а кметът на район \"Връбница\" го определи като много скъпо пред камерата. Кметът на Божурище обаче беше категоричен - трябва да бъде направено, за да има връзка с Индустриална зона \"Божурище\".\r\nСпоред изпълнителния директор на Национална компания \"Индустриални зони\" Антоанета Барес вече имало проект, той скоро щял да стигне до Министерския съвет за одобрение. Не бих казала, че проблемът са парите, а избирането на вариант, добави Барес и посочи, че това трябва да бъде направено от Столична община и АПИ.  ", "date": "2018.10.30", "title": "Пак протест в Божурище заради тежкотоварния трафик"}
{"url": "https://www.actualno.com/america/oshte-edna-podozritelna-pratka-do-cnn-news_702996.html", "text": "  Още една подозрителна пратка, в която е възможно да има самоделна бомба, е била изпратена до CNN. Това потвърди президентът на медийната компания Джеф Зукър, според британския вестник The Guardian.     Пратката е намерена в пощенска станция в Атланта, близо до офис на CNN. Тя обаче не е предизвикала нищо сериозно, дори спиране на работата на телевизията.   През миналата седмица CNN беше един от обектите на такива пратки, като на телевизията бяха пратени две, едната от които адресирана за бившия главен директор на ЦРУ Джон Бренън, който работи като коментатор в CNN.\r\nНе е ясно дали откритият сега пакет не е част от порцията пакети, за която стана ясно през миналата седмица. Още при предишната кризисна ситуация властите предупредиха, че независимо от - Сийзър Сайок, може и по-късно да се получат нови сигнали за подобни колети, които са били изпратени заедно с първите.  Миналата седмица екипът на CNN от бюрото на телевизията в Ню Йорк беше евакуиран за часове, след като откриха бомба в сградата. След това телевизията създаде допълнителни мерки за сигурност. \"Цялата поща във всички бюра на CNN в страна минава през скрийнинг извън нашите сгради. Оказва се, че мерките действат\", заяви Джеф Зукър.   ", "date": "2018.10.30", "title": "Още една подозрителна пратка до CNN"}
{"url": "https://www.actualno.com/europe/germanskata-policija-e-predotvratila-verojaten-teroristichen-akt-news_702988.html", "text": "   Властите в провинцията са предотвратили вероятно терористично нападение срещу скоростен влак, пътуващ от Нюрнберг до Мюнхен. Това съобщава Deutsche Welle, цитирана от \"Фокус\".     Полицията е открила кабели опънати по релсите, а властите са получили заплашително писмо на арабски, което предупреждавало за още нападения.   Недалеч от мост, изрисуван с графити на арабски, е имало инцидент, съобщава Bild. Вестникът обаче не съобщава дали този случай е свързан с откритите жици и опита за покушение срещу скоростния влак.", "date": "2018.10.30", "title": "Германската полиция е предотвратила вероятен терористичен акт "}
{"url": "https://www.actualno.com/america/rejtingyt-na-trymp-pak-trygna-nadolu-news_703004.html", "text": "  Рейтингът на Доналд Тръмп спадна с 4 процентни пункта през изминалата седмица и достигна до 40%. Това става ясно от данни, публикувани след анкета, проведена от социологическата служба Gallup.     Според социолозите спадът в рейтинга на държавния глава е \"унищожил\" целия ръст, който се забелязваше в последните 4 седмици.   Според проучването 54% от американците не одобряват работата на държавния глава. В средата на юни рейтингът на Тръмп се бе повишил до 45%, като това беше вторият такъв рекордно висок процент след стъпването му в длъжност през януари 2017 г.\r\nПроучването е било проведено от 22 октомври до 28 октомври и в него са участвали 1500 американци на възраст над 18 години, живеещи във всички щати на страната.  Междувременно говорителят на Белия дом Сара Сандърс коментира сравняването на Жаир Болсонару с американския президент, отбелязвайки, че Доналд Тръмп е само един. Тя заяви това по време на редовния брифинг за журналисти.   \"Според мен съществува само един Доналд Тръмп\", каза тя в отговор на молбата да уточни как Белият дом се отнася към това, че Болсонару е наричан \"тропическият Тръмп\".\r\nЗаради острите си изказвания и сходните възгледи с американския президент Жаир Болсонару често е сравняван с Тръмп. Самият бразилски политик многократно е заявявал, че Тръмп е пример за него и също, както американския лидер, иска „да направи своята страна велика“.    ", "date": "2018.10.30", "title": "Рейтингът на Тръмп пак тръгна надолу"}
{"url": "https://www.actualno.com/america/analiz-pokaza-trymp-ne-si-dava-mnogo-zor-da-raboti-news_703006.html", "text": "  През по-голямата част от работния си ден американският президент Доналд Тръмп няма никакъв график и има много повече свободно време, отколкото всеки държавен глава на САЩ преди него. До този извод е стигнало изданието Politico, което е проучило графика на американския лидер, информира БГНЕС.     Изданието дава пример с миналия вторник, 23 октомври, когато президентът е имал цели 9 часа свободно време, докато работният му график е бил натоварен само 3 часа. . Изданието коментира, че предшествениците на Тръмп на този пост са били много по-дисциплинирани, целият им работен ден е бил разграфен от първия ден на своето влизане в Белия дом до последния.   В същото време Тръмп не е първият президент с хаотичен график – Бил Клинтън и Джими Картър са били известни с това, че са звънели нощно време на приятели, а всеки президент е имал свои любими часове за работа. Например, президентът Джордж Буш-младши е обичал да работи рано сутрин, докато Барак Обама – през нощта. Politico пише, че дори съюзниците на Тръмп признават, че в основата на неговата работа лежи не дългосрочното планиране, а неочакваните хрумвания.\r\n\"Той може да прочете нещо във вестниците и да поиска незабавно да се свика среща по въпросите на търговията\", заяви пред изданието източник, запознат с навиците на американския президент.  В същото време някои служители на администрацията описват Тръмп като работохолик, който през свободното време е зает с планирането на срещи, телефонните разговори със своите адвокати, членове на правителството и лидери на другите страни.   ", "date": "2018.10.30", "title": "Анализ показа - Тръмп не си дава много зор да работи"}
{"url": "https://www.actualno.com/viewpoint/jenite-plachat-pishtjat-decata-news_703016.html", "text": "  А старците се молят Богу горещо. А в мъглата вият псета и вълци. (Така е в първия вариант на стихотворението, мъгла.) Старците трябва да се молят, щото с 250 лева пенсия как се устисква? Наистина не го разбирам. И наистина е нужно чудо Божие, че да не хвърлят пари за лекарства поне. Псетата са бездомни, вият на глутници даже и между блоковете в красивите столични квартали с панелени блокове, чиято годност изтича до няколко години. Чудя се - после какво ще правят с нотариалните си актове? Наблъскали се всички по кутийките и недоумяват защо им е терсене. И даже и телевизорите са си включили, за да не изпуснат какво ще каже оня чук селяндурски, дето го принудиха да се извини на плачещите жени. Той сигурно е спартанец, това вице недоправено. Те така в Спарта са се отнасяли към увредените и недъгавите. Ражда се детето и има инстинкт за стискане с ръце. Провесват го над пропаст и което няма този инстинкт, си заминава. Така оставали само най-здравите, които ги чакала целоживотна военна служба. Е, той животът не е продължавал кой знае колко дълго тогава. Ако доживееш 40, си старец. А днес живеем докъм 80, но какво от това?     Вицето е спартанец, ама от съвременните спартанци. Който не краде – да си отива. У когото го няма този инстинкт за кражба – не ни трябва. Да умира с малка пенсия или да хваща самолета, ако още е в състояние. Такива са нашите инстинктивни „управници“. Те така се изразяват за себе си – били управлявали. Управляват ми дедовеца. Аз оцелявам въпреки тях. И живея напук на тях. Дал съм им пълен игнор, щото отдавна се изморих да се нервирам. И в момента съвсем хладнокръвно и спокойно им заявявам, че ние, българите, живеем не благодарение на тях и не подкрепяни от тях и не обгрижвани административно и законово от тях, а само и единствено въпреки всички тях. Че кого да гледам, крупието на дъпъсъто ли, дето се пеняви, че това не било европейско да сме имали такова вице - не че не е прав, но точно той ли е негова алтернатива!?! Или другия, плевенския разплут фен на мотоспорта, който крие много тъмни тайни от недалечното минало, когато бяха покрити и замазани толкова ключови случаи и дела, докато беше министър?   Цялата тази измет начело с паЦреотите не заслужава вниманието ни. В момента сме просто в режим стендбай. Изчакваме включване. Но не отвън. Не от някой месия. То ще стане автоматично, когато се натрупа критична маса. Не се безпокойте, няма да го пропуснете. Ще има революция, бъдете сигурни. Може да е далеч в бъдещето, може това натрупване да стане съвсем бавно, но ще има. Такива са физическите закони. Не може тия боклучаци да са вечни. Ще ги помете вълната, ще ги забравят децата ни, внуците ни няма и да ги изучават в училище, щото ще е срамота. Ще се говори за тази епоха като за \"инстинктивна\", в която инстинктът на кражбата, дебелокожието и жестокостта е бил единственият възможен за така наречената политическа класа.\r\nПо отношението към слабите си личи здравето на едно общество. Нашето българското сега боледува. И понякога като цирей на челото ни излиза изказването на някой скатаджийски маргинал. Докъде я докарахме, скатаджиите да ни се подиграват. И щом това е на повърхноста пред камерите, можете ли да си представите какво им е на тези в душите? Те души имат ли изобщо?  Обичам си страната, въпреки болестта ѝ. Имам надежда, че ще я излекуваме бавно и полека. Че след още двайсет години гнойни пъпки като тия споменатите вече няма да са възможни. През 1924 година, две години преди смъртта си, моят прадядо, ботевият четник Кольо Радев - Черкеза, бил поканен от тогавашните политици да се изкаже от официалната трибуна по случай честването на Деня на Ботев. И сега понеже почнах с думи на поета, ще завърша с думите на дядо ми пред насъбралото се множество: \"Ех, Ботьов, що не си жив да видиш колко кучор се е навъдил. Колко псетор, келеметор и плякор\".   И даже ни \"управлява\" същата тази сган безподобна. Николай Фенерски     ", "date": "2018.10.30", "title": "Жените плачат, пищят децата"}
{"url": "https://www.actualno.com/cite/nezavisimo-koj-e-na-vlast-vseki-ima-grupa-oligarsi-koito-zapochvat-da-stavat-privilegirovani-dali-shte-im-kupuvate-dupkite-ili-shte-im-davat-tec-ove-tova-e-chast-ot-igrata-news_703022.html", "text": "  \"Независимо кой е на власт, всеки има група олигарси, които започват да стават привилегировани – дали ще им купувате  дупките или ще им дават ТЕЦ-ове, това е част от играта\". Това каза в интервю за bTV Тихомир Безлов от Центъра за изследване на демокрацията.     ", "date": "2018.10.30", "title": "Независимо кой е на власт, всеки има група олигарси, които започват да стават привилегировани – дали ще им купувате дупките или ще им дават ТЕЦ-ове, това е част от играта"}
{"url": "https://www.actualno.com/crime/sled-edno-desetiletie-prokuraturata-razbra-che-razsledva-banevi-news_703013.html", "text": "  Цели 10 години държавното обвинение е започвало разследвания, свързани с Николай и Евгения Баневи, но винаги те са водени срещу \"неизвестен извършител\". Всяко едно от тези разследвания е приключвано точно защото извършителят така и не ставал известен, по думите на наблюдаващия прокурор Мария Дойчева. Обяснението защо след толкова години е решила да се задейства по казуса с \"Полимери\" гласи: защото най-накрая спецпрокуратурата имала много добро взаимодействие с ГДБОП и ДАНС и защото имала правомощия в цялата страна и това позволило да се \"сглоби пъзелът\" от всички дела в страната, коментира в. \" \".     В спецпрокуратурата са събрали общо 4 стари дела - по едно от Варна и районната прокуратура в София, както и две висящи от Софийска градска прокуратура. \"От различни години са - има от 2009 г., има от 2013 г., има от 2014 г. Другите дела са били образувани по сигнали, постъпвали при тях\", обясни Дойчева.   Интересен факт от добре известната история на Баневи обаче е, че те бяха част от правителствена бизнес делегация, отишла в Катар - по времето на първия мандат на Бойко Борисов. Благосклонността на ГЕРБ се изчерпа миналата година, когато правителството отпусна спешно 15 млн. лева, с които да се извозят до Германия или Франция опасни отпадъци от \"Полимери\". Там се съхраняваше опасният химикал трихлоретан, за чието обезвреждане държавата плати. Тогава Борисов направи посещение в спрения завод и обяви, че приватизацията му е била разбойническа. По това време той обясни, че е говорил с главния прокурор Сотир Цацаров и е поискал хората, \"причинили този пладнешки грабеж\", да понесат отговорност. \"Стартовата точка е \"Полимери Девня\", но разследването няма да се ограничи само с това\", закани се Цацаров преди дни.\r\nНяколко седмици след скандала с \"Полимери\" фамилията обявява, че многократно е подавала сигнали до премиера за проблемите в предприятието. Банев публикува във Facebook писмо до председателя на Върховния касационен съд Лозан Панов и тогавашния вътрешен министър Валентин Радев. В него той пише, че полицаи от 4-то РПУ в София са изискали от съда документи по делото за \"Полимери\". \"Бих искал да попитам дали това е вярно и с какво право полицията се меси в работата на съда?\", пита Банев.  Сега Баневи са обвинени в присвояване на 1,5 млн. лв. и данъчни престъпления за над 500 млн. лв. през 2010/11 г. Давността за разследване на данъчни престъпления е 10 години, а за присвояване в особено големи размери - 15 години. Ако през това време е имало действия от страна на разследващите, има прекъсване на давността.   Според прокуратурата при обиските в къщата на Баневи в столичния кв. \"Бояна\" са открити множество документи, доказващи, че са имали офшорки. През тези дружества е източван \"Полимери\", смятат разследващите. Вместо приходите от готовата продукция да се превеждат по неговите сметки, на клиентите е указвано да ги насочват по сметките на офшорките.\r\nОт спецпрокуратурата така и не обясниха защо арестът не е направен в София, след като семейството се е прибрало в България, а е издадена европейска заповед за арест, както и защо след ареста им трите им малолетни деца са били оставени на летището без надзор и почти без пари. \"Не съм запознат с начина, по който са били арестувани, този въпрос е към френските власти. Много деца от много заводи и те са останали сами\", коментира саркастично прокурорът Иван Гешев факта, който може да доведе до дело за нарушени човешки права. Нито прокуратурата, нито МВР пожелаха да коментират и странния , публикуван на страницата на вътрешното министерство, показващ интериора и скъпоценностите на Баневи в къщата им в София, без връзка с разследването срещу тях.        Николай и Евгения Баневи имат участия в десетки фирми по линия на приватизацията - масова и касова. Основните им придобивки са най-вече по линия на масовото раздържавяване. В края на 90-те години на XX век приватизационният фонд на Николай Банев \"АКБ Форес Социален\" става акционер в предприятия от разни отрасли - \"Полимери Девня, \"Елма Троян\", \"Динамо Сливен\", курорта Русалка, \"Изида\" - най-стария завод за фаянс на Балканите, сливенския завод за килими \"Декотекс\", завода за хартия в \"Костенец\", топлофикациите в Ямбол и Казанлък и много други. При някои от предприятията става дума за смесено и поетапно \"превземане\". Такъв е случаят с \"Полимери\". През 1998 г. фондът на Банев \"АКБ Форес\" купува част от девненския химзавод с бонове от масовата приватизация, а на следващата година взема още проценти чрез касова приватизация. Подобна е схемата и за \"Изида\".\r\nОсобено интересно е придобиването на държавното предприятие \"Хелиос тур С\", което стопанисва къмпингите \"Градина\", \"Каваци\", \"Веселие\", \"Златна рибка\", \"Черноморец\", резиденция \"Созопол\", ресторантите \"Винарска изба\", \"Механа\" и \"Хоризонт\" и множество други активи. През 1998 г. Банев влиза в него чрез масовата приватизация - фондът му \"АКБ Форес\" взема 40%. После през 2000 г. Агенцията за приватизация продава друг пакет акции на \"Приват Турист ООД\" - работническо-мениджърско дружество, зад което отново стои Банев. По-късно други фирми на бизнесмена придобиват и останалите акции на туристическото предприятие. Понеже е РМД, \"Приват турист\" се ползва от привилегията да плати само 10% от цената при сключването на договора с Агенцията за приватизация, а остатъка - в следващите години. Но въпросните 90% така и не постъпват. Акционерите в \"Хелиос тур С\" започват да се жалват, че държавата е скрила от тях реституционни претенции, а Агенцията за приватизация завежда съдебен иск срещу некоректния купувач.", "date": "2018.10.30", "title": "След едно десетилетие прокуратурата разбра, че разследва Баневи"}
{"url": "https://www.actualno.com/vidin/borsa-za-ustojchivo-razvitie-sreshtna-biznesa-i-tyrseshtite-rabota-v-transgranichnija-region-bylgarija-rumynija-news_703046.html", "text": "        16 български и румънски фирми представиха възможности за заетост в сферата на туризма, информационните технологии и селското стопанство на Трудова борса за устойчиво развитие, която се проведе на 26 октомври 2018 г. в гр. Видин. Целта на борсата е да подобри условията за обмен на работна ръка между двете държави, както и да насърчи повишаването на квалификацията в трите сектора.\r\nБорсата беше открита с поздравителен адрес от Областния управител на област Видин – г-жа Албена Георгиева, която приветства инициативата и пожела успех на търсещите работа безработни. Председателят на УС на РАБЦ-Видин, организатор на събитието, г-жа Ваня Цакинска подчерта значението на трудовите борси за стимулиране на пазара на труда и обмяна на мнения и идеи между работодатели и търсещи работа.  По време на борсата бяха представени за устойчиво развитие ( ), предлагаща безплатно обучение в секторите туризъм, информационни технологии и селско стопанство, както и Виртуалният център за устойчиво развитие ( ), който съдържа информация за свободни работни позиции и възможност за търсене на кадри, преминали през обучителните курсове. Г-жа Десислава Йорданова, Председател на УС на „Българският пътеводител“, акцентира върху високото качество на образователните материали и ползите от успешното завършване на обучението.\r\nСъбитието е част от изпълнението на дейностите по проект „Трансгранични центрове за устойчива заетост в областите на информационните технологии, туризма и селското стопанство“, с акроним SEM—CENTRES, MIS code ROBG – 144, реф. номер 16.4.2.077, финансиран по програма Interreg V-A Румъния-България от Европейския фонд за регионално развитие.\r\nПартньори по проекта са: Трансгранична асоциация E(quilibrum) Околна среда (CBAEE) - Крайова, Румъния; Национален Туристически Клъстер „Българският пътеводител“ - София, България; Регионален Агробизнес Център-Видин - Видин, България.     ", "date": "2018.10.30", "title": "Борса за устойчиво развитие срещна бизнеса и търсещите работа в трансграничния регион България - Румъния"}
{"url": "https://www.actualno.com/haskovo/otkrivat-napylno-obnovena-detska-gradina-v-selo-chernogorovo-news_703038.html", "text": "  На 1 ноември 2018 г. село Черногорово ще отбележи 110 години от създаването на читалище в селото. В 10:00 ч. на площада пред НЧ \"Поука 1908\" ще започнат празничните чествания по повод годишнината, а от 10:30ч. ще бъде открита напълно обновената сграда на детската градина в селото, съобщиха от Община Димитровград.      Детската градина е открита през 1986 г. и до момента тя не е ремонтирана. Това е първият мащабен ремонт на сградата. Стойността на извършените ремонтни дейности е 155 000 лв., като 150 000 лв. са проект \"Красива България\" и 5000 лв. по ПУДОС за съоръженията на двора. Децата в забавачката ще се радват на напълно нови люлка, въртележка, къщичка. Пространството е облагородено с нови пейки и кошчета, озеленяване, тротоари и плочки.   Върху сградата на детската градина са извършени дейности по енергийна ефективност. Напълно сменена е дограмата и цялата сграда е санирана, извършен е ремонт на санитарните възли, подменени са ВиК и електрическата инсталация, изцяло подменена е и покривната конструкция. Малчуганите ще се радват и на нов вътрешен интериор с обзавеждане, легла и шкафчета. В момента в детското заведение се възпитават 40 деца, разделени в две групи - от 3-4 годишни и 5-6 годишни.\r\nНа официалното откриване се очаква да присъстват Областният управител на Хасковска област Станислав Дечев, кметът на Община Димитровград Иво Димов и председателят на Общинския съвет Гергана Кръстева.  ", "date": "2018.10.30", "title": "Откриват напълно обновена детска градина в село Черногорово"}
{"url": "https://www.actualno.com/cinema/specialna-projekcija-na-poetyt-i-djavolyt-ot-1983-g-shte-se-provede-za-60-godishninata-na-vlado-penev-news_703130.html", "text": "  Специална прожекция на „Поетът и дяволът“ от 1983 г. ще се проведе за 60-годишнината на Владо Пенев. Актьорът, изиграл във филма ролята на поета Христо Смирненски ще бъде специален гост на събитието, което ще се състои  на 30 октомври, в 18:30 часа в кино „Одеон“ и е в рамките на .     Лентата припомня историята на поета Христо Смирненски. Година преди смъртта му, вече сериозно болен от туберкулоза, той получава от високопоставен „ценител на поезията“ предложение да постъпи на дипломатическа работа в чужбина. Скритата цел на това предложение е поетът да бъде откъснат от пролетарската среда и по този начин да бъде заглушен неговият глас. Прозрял истината, той отказва и няколко месеца по-късно умира на едва 27 – годишна възраст.     Кариерата на Владо Пенев започва в Младежки театър „Никола Бинев“, след това е в трупата на Народния театър, а от 2003 г. е в състава на Малък градски театър „Зад канала“. Носител е на многобройни награди, сред които „Златна маска“, „Икар“, няколко пъти е печелил Аскеер за различни роли. Още от края на 80-те години се занимава с дублаж на реклами, филми и сериали, като през 2013 г. му е връчена наградата „Дубларт“ за цялостен принос.  За актьорския и житейския си път ще разкаже самият Владо Пенев на 30 октомври, в 18:30 часа в кино „Одеон“.", "date": "2018.10.30", "title": "Специална прожекция на „Поетът и дяволът“ от 1983 г. ще се проведе за 60-годишнината на Владо Пенев."}
{"url": "https://www.actualno.com/crime/prokuraturata-izleze-s-oshte-podrobnosti-za-jestokoto-ubijstvo-v-sofija-news_703044.html", "text": "  Издирваният 26-годишен мъж е извършителят на убийството в квартал „Надежда“. Това каза ръководителят на Софийската градска прокуратура Емилия Русинова на брифинг по повод убийството в столичния квартал, предаде агенция „Фокус“.     „Убитата жена е 23-годишната приятелка на извършителя, с която е живеел на семейни начала. Двамата са имали дете на 1 година. Миналата седмица е празнуван рожденият ден на детето. Младото семейство е живеело от година и половина в жилището, в което е намерена убитата жена. От около седмица извършителят не живее в апартамента. След скандал между него и убитата в събота и неделя, бащата на убитата е преспивал в дома, притеснявайки се от действия на извършителя на тежкото престъпление“, обясни Русинова.   Тя посочи, че вчера в 17:20 часа майката на убитата е посетила апартамента, защото не е имала връзка с нея по телефона. „След като не е могла да влезе, е извикала ключар и е намерила починалата млада жена с две прострелни рани. Детето не е било в апартамента. Около 18:30 часа е подаден сигнал в полицията и е започнало издирването на извършителя на деянието и детето. Установено е мястото, към което се е движил той. Оказано е съдействие от неговия баща и от шофьор на такси, който го е превозил до мястото, на което в последствие той е намерен.\r\nУстановен е часът, в който той пристига в апартамента, и след няколко минути той излиза от там тичайки и с дете на ръце. Открит е в тъмна местност, зад храсти и в една порутена сграда, която не се е виждала. Детето е простреляно в дясното око. Когато са открити, извършителят е бил жив, детето също е имало признаци на живот. Бащата е без опасност за живота, настанен е в болницата с прострелна рана в главата – но по-скоро само одраскване, няма патрон в главата. Досъдебното производство е докладвано на наблюдаващ прокурор и ще бъдат предприети съответните действия за привличането на извършителя в качеството му на обвиняем и ще бъде взета най-тежката мярка“, обясни още Русинова.  26-годишният мъж е подал сигнал за психически тормоз от застреляната 23-годишна жена, коментира и директорът на СДВР старши комисар Ивайло Иванов.   „Бяха проверени всички възможни адреси, имаше мащабна акция на територията на цялата столица. Получихме сигнал от таксиметров водач, който заяви, че около 19:00 ч. въпросното лице, за което бяхме разпространили снимка в медиите, го е качил. Той е бил заплашен от извършителя. В близост до бензиностанция го е принудил да спре и заедно с детето е влязъл в храсти в тъмна местност. По време на разговора свидетелят твърди, че детето през цялото време е плакало“, каза още ст. комисар Иванов. Той обясни, че свидетелят е казал, че мъжът му е споделил, че има намерение да се самоубие, но е заявил, че детето трябва да живее.\r\n„На мястото бяха извършени огледи в тъмната част на денонощието. Колегите чуват изстрели и ги откриват. Убийството на детето и опита за самоубийство са станали около 23:30 ч.“, посочи Иванов и коментира, че е намерено оръжието на престъплението.    „До момента има един сигнал от мъжа, че жената му нанася психически тормоз миналата седмица. Имали са някакви проблеми в семейството, но нищо сериозно. Преди година също са се разделяли“, обясни ст. комисар Иванов. По думите му към момента няма данни за психическото състояние на мъжа. Той ще бъде разпитан, когато здравословното му състояние позволява. „Името на мъжа е Викторио Александров. Взета му е кръвна проба, но експертизата все още не е готова“, обясни комисар Ивайло Иванов.", "date": "2018.10.30", "title": "Прокуратурата излезе с още подробности за жестокото убийство в София"}
{"url": "https://www.actualno.com/lovech/profesionalnata-gimnazija-po-stroitelstvo-v-teteven-otpraznuva-svojata-55-ta-godishnina-news_703043.html", "text": "  На 26-ти октомври 2018 година, Професионалната гимназия по строителство, електротехника и услиги – Тетевен, отпразнува своята 55-годишнина от създаването си, съобщиха от Общината.     Освен тържеството, с което отбелязаха празника, в Професионалната гимназия бе открит нов оборудван кабинет по необходимата новооткрита професия „Моделиер-технолог на облекло“, специалност „Конструиране, моделиране и технология на облекло от текстил“ – обучение чрез работа /дуално обучение/. Това е необходима за бизнеса професия. Лентата преряза г-н Марин Радевски – управител на фирма ,,Калинел“, който оборудва новия кабинет.   Гости на професионалния празник бяха Мария Стойчева – Председател на общински съвет – Тетевен, Свилен Русинов – Зам.-кмет на община Тетевен, който поздрави присъстващите от името на д-р Мадлена Бояджиева – Кмет на Община Тетевен.\r\nПразникът завърши с посланието -  старо и ново да вървят в синхрон, защото опитът учи, но и възприема, защото постланото от първите е обогатено и трябва да продължава да се обогатява.  ", "date": "2018.10.30", "title": "Професионалната гимназия по строителство в Тетевен отпразнува своята 55-та годишнина"}
{"url": "https://www.actualno.com/health/bezplatni-konsultacii-za-grip-vyv-vma-news_703045.html", "text": "  Военномедицинска академия организира безплатни прегледи и консултации за грип и сезонни вирусни инфекции при лица над 12-годишна възраст, съобщиха от ВМА.     Прегледите ще се проведат на 01 и 02 ноември 2018 г., от 09:00 до 14:00 ч., в кабинет 108 на Катедрата по инфекциозни болести.   За целта е необходимо да бъде направено предварително записване на тел.: 02/92 25 989 и 02/ 92 26 125.\r\nНе се изисква направление от личния лекар.  Грипът е остро инфекциозно заболяване, което протича под формата на епидемии (главно през зимата) и се проявява с токсикоинфекциозен синдром и остър трахеит.   Базисните специфики на тази инфекция са нейната склонност към епидемично разпространение и високата смъртност, свързана най-вече с белодробни усложнения.", "date": "2018.10.30", "title": "Безплатни консултации за грип във ВМА"}
{"url": "https://www.actualno.com/literature/otkys-ot-otelo-mavyryt-ot-valona-ben-blushi-news_702879.html", "text": "   „Отело, мавърът от Валона“ от Бен Блуши (изд. Изида, превод Екатерина Търпоманова)  е най-превежданият, четен и награждаван роман на албански автор.  Действието на романа се развива през XIV в., повече от 200 години преди прочутата Шекспирова трагедия, в два големи града по онова време: Венеция и Валона. Венецианската република е могъща, а Валона е изправена пред заплахата на турските нашественици. Отело е купен като роб от богатия венецианец Албано Контарини. Младежът става другар в игрите на по-малката му дъщеря Дездемона и израства заедно с нея. Възмъжавайки, чувствата му се променят, но той си дава сметка за дълбоката любов, която изпитва към нея, едва след като биват разделени.       Романът увлича с интересния си и динамичен сюжет, който не повтаря Шекспировата трагедия. Написан с красив и въздействащ език, той е отличен с Наградата за литература на Европейския съюз.    Когато купиха Отело, го заведоха във Венеция.  Богаташите от много време купуваха мъже, жени и деца от пустинята, които държаха, за да им вършат къщната работа, да товарят корабите, да чистят таверните и да строят големи сгради, които след това изписваха с цветни бои. В началото изрисуваните стени изглеждаха на Отело като цветните забрадки, които жените от пустинята носеха, когато се омъжваха, и за които жените казваха, че цветовете, размесени едни с други, са кръвта, небето, водата, хлябът, земята, нощта и морето. Цветовете, които най-много се използваха за дрехите в пустинята, бяха бяло и зелено. Бялото за сушата и зеленото за растителността, макар че в пустинята нямаше нито дървета, нито цветя. А във Венеция рисуваха повече хора и по-малко цветя. Когато Отело попита кои бяха тези хора, които се смееха, плачеха, ядяха плодове или държаха дълги саби, му казаха, че са воини или ангели заедно с техните жени. Воините бяха винаги облечени и високи, ангелите бяха малки и голи, а жените много често бяха с разголени крака и гърди.   Освен майка си, Отело никога не беше виждал гола жена до деня, в който влезе в къщата на Албано Контарини. В трапезарията имаше портрет на една бяла жена с яки прасци и с ръце, отпуснати на червено канапе, коeто изглеждаше като боядисано с камилска кръв. Големите ѝ и налети гърди се показваха изпод едно синьо платно, което се простираше до краката ѝ и падаше по пода, а едно от крайчетата му не се виждаше, тъй като беше покрито от рамката, украсена с дълбоки сини вълни, което показваше, че това е важна рисунка, тъй като хората във Венеция показваха любовта си към починалите чрез цената на ковчега и на рамката на портрета им. На Отело му изглеждаше сякаш жената чака някой да ѝ махне платното и след това да се облече като хората. Колко е нещастна, мислеше си той. Оставили са я завинаги разсъблечена, въпреки че тя едва ли е стояла винаги така пред мъжа и децата си. Още повече че във Венеция беше студено през повечето време и тя не може да е стояла така. Това беше един ден от живота на тази жена, на която след смъртта ѝ бяха отнели правото да бъде облечена. Това беше бабата на Албано Контарини и когато идваха хора на гости, тя ги гледаше с усмихнати очи и сякаш им казваше: „Ако ми позволите, ще се облека, но вие нищо не казвате, значи не искате да се облека.“ Наистина лицето ѝ не изразяваше бунт, а молба. Една сладка молба, която внукът ѝ Албано Контарини не чуваше, защото, като всички богаташи от града, и той държеше хората от семейството си окачени на стените. В другите стаи имаше още хора – приятели на семейството, братовчеди, лели, чичовци, деди и прадеди, които са били воини, свещеници или търговци, които участваха, без да се движат, в промяната на света на Албано Контарини. Те бяха там, за да свидетелстват, че Албано Контарини е човек, който знае откъде идва, въпреки че времената бяха твърде трудни, за да знае накъде отива. Кои са тези хора, беше попитал веднъж Отело. Всички са мъртви, затова ги рисуваме, за да ги помним, бяха му отговорили. В пустинята не рисуваха мъртвите, защото възкръсват. Баща му казваше, че човек не рисува човека, защото така го вика от края на света. Мъртвите живеят с мъртвите, а живите – с живите, казваше баща му.\r\nЕдно от задълженията на Отело беше да забърсва от мъртвите праха на годините. Не се страхуваше, но тяхната смърт му изглеждаше заразна. И наистина, смъртта беше заразна болест, която човек прихваща, понеже всички хора са смъртни, но не всички хора умираха по един начин и по същата причина, така че смъртта идва по различни пътища. Отело не знаеше кога са починали тези хора, които забърсваше със сух парцал. Дали бяха починали от старост, от холера, от сърце, или бяха убити от врагове, от разбойници или от ръката на домашните, които искаха да им вземат богатството. Или пък от ревност, от предателство? Във Венеция жените стояха с открити лица в присъствието на чужди мъже, беше виждал и жени, които излизат на улицата и като срещнат мъже, се целуват с тях. Той щеше да е убил бабата на Албано Контарини, ако му беше жена. Как може да се съблича пред непознати хора, които, когато пиеха вино, гледаха с влажни очи закритите части от тялото на бабата, особено онези места, на които платното беше най-опънато и най-тънко, някъде между яките ѝ крака. Може би Отело би убил и майка си, ако тя се събличаше по този начин насред пустинята, когато минаваха камилите и мъжете покриваха с вълнени шалове главите си, за да не ги убие слънцето. Но може би нямаше да я убие, защото баща му не би позволил майка му да се съблича така, а и той самият щеше да я убие първи. И въпреки всичко на Отело му харесваше бабата на Албано Контарини. Не беше красива, но изглеждаше мила. Когато се доближаваше до нея, черната му ръка ставаше като фуния, с която изсмукваше не само целия прахоляк от краката и гърдите ѝ, но и дребните косъмчета, които се виждаха отблизо и които със сигурност приятелите на Албано Контарини не различаваха от масата, където се хранеха. Бабата гледаше учудено на всички страни. Когато Отело стоеше пред нея, тя гледаше към него. После заставаше отдясно и тя пак го гледаше. Отляво – също. Сядаше на пода, там, където трябваше да свършва синьото платно, и тя пак го гледаше със същите очи, сякаш направени да виждат само човека, който я гледаше в този момент. Отело вземаше парцала и бавно минаваше с него по бузите, по устните, по челото, по разпуснатите ѝ коси. Никога не беше забърсвал очите ѝ и затова те бяха започнали да угасват и да се сбръчкват, но за тялото ѝ се грижеше по-често, поне два пъти седмично го забърсваше и така заглаждаше бръчките, които се появяваха по-скоро заради праха, отколкото от възрастта. Жената имаше тяло на момиче и очи на старица и Отело си мислеше, че ако беше жива, щеше да има тяло на старица и очи на момиче, защото, ако беше облечена, може би щеше да остарее по-бързо. Но ако беше облечена, щеше да бъде по-щастлива и очите ѝ щяха да бъдат по-ясни и по-млади.    Един ден, като се изкачваше по дългите крака на бабата, Отело се изпоти и едно черно петънце от кожата му се отбеляза на лицето на жената. Отело започна да търка силно с пръст, но петното се увеличи и заприлича на черта. Отело се отдалечи и погледна бабата отдалече. Чертата стоеше като одраскано от нокът. Такива ставаха бузите на сестра му, когато се караха още преди тя да умре, и той я драскаше с нокти по лицето, за да я тормози. Тя плачеше, а белегът ѝ оставаше няколко седмици, макар че не се виждаше отдалече, защото лицето ѝ беше черно. А бабата на Албано Контарини беше бяла и сега изглеждаше така, сякаш я бяха били след смъртта ѝ. Отело усети как се изпотява под мишниците. Голямата картина нарасна още повече и очите му се разшириха от ужас. Какво ли щеше да направи Албано Контарини, когато видеше как беше обезобразил баба му? Сигурно щеше да го бие или по-лошо – щеше да го изгони от къщи. И кой щеше да го купи във Венеция – черно момче, за което казват, че обезобразява мъртвите, като им оставя следи от нокти по лицето? Отело се разтрепери. Никой нямаше да повярва, че тази черта се беше получила от потта му, а не беше одраскано от нокът. Паникьосан, той извади от джоба си кърпичката, която му беше дала майка му. Тя беше суха и бяла. Наплюнчи я, за да я навлажни, и се приближи до бабата. Потърка одрасканата буза и се отдалечи. Драскотината беше изтъняла и сега изглеждаше като кичур коса, който беше останал там и не искаше да падне. В картината нямаше ръка, която да може да се движи и да махне кичура, понеже ръцете на бабата не се бяха движили от стотина години насам. Отело я потърка още няколко пъти, но чертата не изчезваше. Бабата го гледаше със спокойствието на човек, на когото оправят тоалета след толкова време. Тя не чувстваше болка, тъй като кърпичката на Отело беше изпрана и мека, а беше забравила приятното докосване на водата, защото винаги я почистваха със сух парцал. Отело дръпна тежките завеси на стаята и чистата утринна светлина се разля върху жената. Очите ѝ се изпълниха от слънцето, но не помръднаха и не промениха цвета си, а драскотината потъмня като всяка рана, която изсмуква светлината по-бързо от кожата. Драскотината беше рана, не беше кожа, затова се променяше, защото целта ѝ, като целта на всяка рана, беше един ден да стане кожа. Отело спусна пердетата, но драскотината все още си беше там. После затвори очи и когато ги отвори, драскотината пак си беше там. Бледа и тънка, но съвсем видима, като белег, оставен от настоящето в миналото, от движението върху застиналото, от мускула върху скованото, от спомена в забравеното, от живота в смъртта, от живия върху умрелия. Отело беше докосвал умрял човек. Беше дошъл от пустинята, за да се спаси от смъртта, и беше спасил от смъртта една жена, която не познаваше. Но това беше действие, което той не искаше да извършва. Беше невнимание, защото се случваше да спасиш някого от смъртта, дори и без да си го искал или когато си бил невнимателен. Ако Албано Контарини го попиташе, той щеше да му поиска прошка, че е извадил за малко баба му от смъртта, защото със сигурност Албано Контарини не искаше баба му да излезе от вцепенението или да се съживи и да се свърже със света чрез белега, който кожата на Отело беше оставила на бузата ѝ. Но междувременно бабата беше мила като забравено същество, което докосват след сто години. Драскотината я беше направила по-човешка и едновременно с това по-пъргава и може би по-красива, защото беше придобила нещо, което ѝ липсваше – движение. Драскотината беше единствената част от нея, която се движеше и затова я разкрасяваше. Той щеше да каже на Албано Контарини, който беше внук, но и собственик на баба си, че картината беше станала по-хубава. Щеше да му се извини, че е разкрасил бабата. Докато всичко това минаваше в мислите му и докато се тресеше от страх, Отело реши да се доближи и още веднъж да се опита да изтрие драскотината, но зад гърба му се чуха стъпки и той побягна, за да не го хванат, докато разкрасява или обезобразява починал човек, защото и двете не бяха позволени. Шмугна се в стаята си и се просна на леглото. Чаршафът се пропи с пот и по него се появиха черни ивици във формата на квадрати, които ставаха овални там, където чаршафът беше намачкан. Но за разлика от бузата на бабата, чаршафът можеше да се изпере и след прането потта му нямаше да е оставила следа. Сети се за свещената кърпичка и я извади от джоба си. Беше влажна от слюнката му и напрашена от краката на бабата. Разгъна я и видя тънка черна линия с големината на драскотината, оставена върху бабата. Бабата беше оставила бузата си на кърпичката, а кърпичката беше оставила следа по бузата ѝ. Кожата на Отело беше и на кърпичката, и на бузата на жената. Отело хвърли чаршафа на пода и заспа, покрит само от страха си.   ", "date": "2018.10.30", "title": "Откъс от \"Отело, мавърът от Валона\", Бен Блуши"}
{"url": "https://www.actualno.com/europe/golemite-studove-v-bruksel-vzeha-jertvi-news_703146.html", "text": "  Големите студове от последните дни в Брюксел вече взеха своите жертви. Две бездомни жени са починали от измръзване заради ниските температурите в града - около 3-4 градуса. Това съобщават местни медии.     В средата на октомври бе съобщено, че т. нар. \"зимен план\" ще бъде задействан в средата на ноември. Преди дни медиите уточниха, че изпълнението на плана започва на 1 ноември, информира bTV.   \"Зимният план\" е дейност на социалните служби, чрез която се предоставя покрив на бездомниците. В социалните заведения те получават отопление, здравни грижи и съвети как да се справят с безпътицата, в която са изпаднали.\r\nВ Брюксел социалните служби са в състояние да се погрижат за около 1000 бездомници. С дейността на приемния център се занимават стотина служители. Наскоро социалните служби призоваха за дарения и съобщиха, че не им достигат одеяла и топли дрехи.  ", "date": "2018.10.30", "title": "Големите студове в Брюксел взеха жертви"}
{"url": "https://www.actualno.com/asia/turcija-e-gotova-da-atakuva-kurdskata-milicija-v-sirija-news_703142.html", "text": "  Турция е приключила с подготовката да предприеме офанзива срещу подкрепяната от САЩ кюрдска милиция \"Отряди за защита на народа\" (ОНЗ) в Сирия. Това заяви президентът Реджеп Тайип Ердоган, предаде БГНЕС.     Припомняме, че ОНЗ контролира територия източно от река Ефрат, срещу която Турция периодично заплашва да предприеме офанзива.   „Ние ще унищожим терористичната структура източно от Ефрат. Завършихме с приготовленията си, плановете, програмите, свързани с въпроса“, каза Ердоган пред турските депутати от неговата партия. Държавният глава косвено потвърди информации в медиите, че турските войски са извършили в неделя артилерийски обстрел срещу позиции на ОНЗ в района Кобане източно от Ефрат. „На практика през последните няколко дена ние започнахме реална интервенция срещу терористичната организация“, посочи лаконично Ердоган, без да влиза в повече подробности.\r\n„Скоро ще дишаме във врата на терористичната организация с всеобхватни и ефективни операции. Както винаги съм казвал, можем да дойдем изведнъж една нощ\".  Докато ОНЗ работят в тясно сътрудничество с Вашингтон срещу групировката „Ислямска държава“ в Сирия, причинявайки напрежение между съюзниците в НАТО - Турция и САЩ - Анкара твърди, че милицията е \"терористично разклонение\" на поставената извън закона Кюрдска работническа партия (ПКК).   ПКК води въоръжена борба срещу турската държава от 1984 г. насам и е включена в черния списък от Турция, Съединените щати и Европейския съюз като терористична група. ОНЗ контролират територии в Северна и Североизточна Сирия.\r\nПо-рано тази година турските военни сили подкрепиха сирийските опозиционни бойци да си възвърнат контрола върху Африн от ОЗН по време на двумесечна офанзива по въздуха и земя.    ", "date": "2018.10.30", "title": "Турция е готова да атакува кюрдската милиция в Сирия"}
{"url": "https://www.actualno.com/balkani/na-praga-na-zimata-bosna-i-hercegovina-e-pred-migrantska-kriza-news_703116.html", "text": "  С наближаването на зимата властите в Босна и Херцеговина (БиХ) бързат да предотвратят хуманитарна криза за хиляди насочили се към ЕС мигранти, които спят без подходящ подслон при снижаващите се температури. Бедната балканска държава се превърна в спирка по новия път към Европейския съюз за мигрантите, бягащи от войната и бедността в Азия, Близкия изток и Северна Африка, пише БГНЕС в анализ за ситуацията в региона.     Около 20 000 души са прекосили страната тази година, насочили се към съседната държава, членката на ЕС - Хърватия. Но Босна, затънала в собствените си икономически и политически проблеми, не е склонна да приеме новодошлите и бавно отваря приемни центрове - особено в северозападния район, където повечето се събират близо до хърватската граница.   Миналата седмица властите представиха две нови съоръжения, едно в северозападните райони, другото край Сараево. Заедно, те удвояват общия брой на наличните легла за мигранти до около 1700. Това все още оставя повече от 1000 други в нестабилни условия, които биха могли да се превърнат в \"хуманитарна трагедия\", когато падне първият сняг, предупреди агенцията на ООН за бежанците.\r\nМного мигранти живеят под брезент, в палатки и в изоставена сграда в залесен парк около Бихач, град в северозападната част, който се е превърнал в база за опити да се премине в Хърватия.  „Много сме щастливи, че времето засега е меко“, казва Петер Ван Дер Оверарт от Международната организация по миграцията. Целта е осигуряването на покрив над главата на 3700 души, които „са транзитно в Босна“, а не постоянно настаняване, каза той. Повечето от мигрантите пътуват от години и се надяват да продължат напред към целта си.   По около 200 мигранти пристигат всеки ден в района на Бихач през последните няколко седмици, което повишава градуса на напрежение, тъй като някои от местните жители не приемат прилива на чужденци. Миналата седмица полицията обяви, че повече няма да допуска мигранти в северозападния район на страната и изпрати най-малко 700 обратно в Сараево.     ", "date": "2018.10.30", "title": "На прага на зимата: Босна и Херцеговина е пред мигрантска криза"}
{"url": "https://www.actualno.com/curious/kakvo-se-sluchva-s-prystite-ni-kogato-gi-izpukvame-video-news_703042.html", "text": "        Ако сте от хората, които обичат или имат нужда да си го причиняват, по-добре го правете, когато сте сами...   Ще ви покажем видео, което показва какво точно се случва със ставите на пръстите ни!   ", "date": "2018.10.30", "title": "Какво се случва с пръстите ни, когато ги изпукваме (ВИДЕО)"}
{"url": "https://www.actualno.com/starazagora/nov-grafik-za-otchitane-na-vodomerite-v-stara-zagora-news_703015.html", "text": "   на потребените количества вода за Битови абонати, (физически лица), въвежда от 1 ноември ВиК ЕООД - Стара Загора.     Абонатите се разделят на две групи - фактуриране на . Срокът за плащане е 30 дни от датата на издаване на фактурата.\r\nПодробен график по адреси и населени места    ", "date": "2018.10.30", "title": "Нов график за отчитане на водомерите в Стара Загора"}
{"url": "https://www.actualno.com/curious/nestandartno-predlojenie-za-brak-trogna-ekipa-na-stolichna-bolnica-news_703135.html", "text": "  Нестандартно предложение за брак трогна екипа на столично лечебно заведение. Със съдействието на лекари и акушерки, млад татко направи невероятно романтично предложение за брак на своята половинка, облечен със специална медицинска престилка и маска, съобщиха от Първа САГБАЛ \"Света София\", където се развива действието.     Той застанал на колене пред избраницата си след раждането на първородната им дъщеря в лечебното заведение. Предложението за брак е било съпроводено от красив пръстен и романтична музика. Любовта на двойката се заражда в училище преди 19 години.   Изразяваме нашата най-искрена благодарност за споделените емоции и пожелаваме здраве и щастие на малката дъщеричка на мама и татко, както и семейно разбирателство и любов, споделят пожеланията си от пресцентъра на болницата.", "date": "2018.10.30", "title": "Нестандартно предложение за брак трогна екипа на столична болница"}
{"url": "https://www.actualno.com/curious/dneven-horoskop-za-31-oktomvri-news_703179.html", "text": "        Тази сряда се пазете от препоръки и загрижени приятели.  Може да ви се даде съвет, който да ви обърка плановете и да ви създаде допълнително работа. Тази сряда ще имате късмет във всичко, което сте замислили и целта е най-добронамерена. По резултатите ще се разберат истинските намерения.   Отърсете се от всички подозрения и действайте така, сякаш никой не ви гледа. Опитайте се да направите това  ваш навик за всички останали дейности.     Потърсете решението на проблема, който ви тормози около вас. Изходът се намира съвсем близко. Вечерта отделете време за мечти. Това е ден за печелене на пари. Ще имате достатъчно възможности за бизнес, които да развиете успешно. Не проявявайте скромност. По пътя към истината може да се срещнат доста препятствия. Това може да ви забави, но не трябва да ви отказва.   През този ден действайте според вътрешните ви убеждения. Много вероятно е да се случи всичко по начина, по който го искате. Не се отказвайте от желанията си. Тази сряда не се давайте. Ще имате сериозни опоненти, но вие не сте по-слаби от тях. Направете си списък с аргументите предварително. Потърсете друг начин за забавление и отмора от обикновения. Сега може да си мислите, че сте на предела, но просто не сте се огледали достатъчно добре за добрите варианти за вас. Тази сряда е много вероятно да получите сериозна сума пари. Не приемайте нищо със съмнителен произход. Същото важи и за подаръците.    Днес не се захласвайте по чуждите успехи. Вашите са не по-малки и имате пълното право да се гордеете с тях. Не позволявайте да ви влияят на самочувствието. Денят ще бъде активен, но заложете на рутинни действия. Сега е време да си починете от амбициозни проекти и битки. Трябва да съберете сили.", "date": "2018.10.30", "title": "Дневен хороскоп за 31 октомври"}
{"url": "https://www.actualno.com/america/klintyn-zasega-ne-iska-da-se-kandidatira-za-prezident-za-sledvashtata-kampanija-news_703001.html", "text": "  Бившият държавен секретар на САЩ Хилъри Клинтън няма да участва в президентските избори през 2020 година в САЩ. За това съобщиха нейни асистенти и доверени хора в интервю за вестник The Hill, предаде БГНЕС.     Източниците признават, че бившата първа дама често размишлява за това какво щеше да стане ако беше спечелила изборите през 2016 година. Бившият кандидат-президент на демократите иска да продължи да помага на партията си, но в плановете ѝ не е включено участие в изборите през 2020 година, заявиха близки на Хилъри. \"Има по-голям шанс тя да спечели от лотарията\", заяви нейният помощник Филип Рейнс.   В същото време един от нейните съветници, който изданието не назовава по име, подчертава, че \"тя няма да участва в изборите. Мисля, че е било съвсем ясно за всички, ако тя реши това\".\r\nСпоред The Hill представители на демократите споделят, че никой не оказва натиск на Хилъри зад кулисите да се кандидатира. Освен това тя не обсъжда тази възможност с асистентите си и не увеличава техния брой, както би било при намеса. Публикацията подчертава, че сега действията на бившия държавен секретар са много по-различни от тези взети, преди да участва в изборите през 2016 г.  В събота по време на друго интервю Хилъри първоначално отхвърли идеята да се кандидатира пак за президент, но призна, че иска да бъде президент. Американският президент Доналд Тръмп вече заяви, че не би имал нещо против, ако Клинтън отново стане негов съперник по време на изборите през 2020 г.", "date": "2018.10.30", "title": "Клинтън засега не иска да се кандидатира за президент за следващата кампания"}
{"url": "https://www.actualno.com/plovdiv/plovdivskata-biblioteka-s-podaryk-za-chitatelite-za-denja-na-narodnite-buditeli-news_703122.html", "text": "  По повод Деня на народните будители, Народна библиотека „Иван Вазов“ в Пловдив ще зарадва всички читатели с . Акцията ще продължи през целия ден.     Всеки желаещ да се запише безплатно, трябва да носи лична карта и снимка. \"Ако читателят няма отделно снимка, на място можем да я преснимаме от друг документ за самоличност\", уточниха за от библиотеката. Освен издаването на нови карти, на 1 ноември ще се на потребители, изтекли към 31 октомври 2018 година. През другите дни от годината стандартната абонаментна такса е .   По традиция Народна библиотека \"Иван Вазов\" всяка година прави подаръци на читателите. Освен безплатния абонамент, в предишни години в Деня на народните будители е била предоставяна и възможността закъснели книги да бъдат връщани без да се заплаща глоба.  \r\nСъздадена през далечната 1879 година от видния възрожденски учител и деец Йоаким Груев, НБ \"Иван Вазов\" е второто национално хранилище на българската книга. В наши дни библиотеката реализира по около 120 000 посещения годишно. За този период се заемат около , като тук се съхраняват общо близо 2 милиона библиотечни единици.  ", "date": "2018.10.30", "title": "Пловдивската библиотека с подарък за читателите за Деня на народните будители"}
{"url": "https://www.actualno.com/starazagora/cacheva-konstatira-ima-problem-v-rabotata-na-agencijata-za-bylgarite-v-chujbina-news_703104.html", "text": "  750 са случаите, за които Министерството на правосъдието е предложило на вицепрезидента да откаже българско гражданство, съобщи в Стара Загора Цецка Цачева. Тя беше в Града на липите за освещаването на новия параклис на територията на Старозагорския затвор.     Министър Цачева уточни, че отказите са за периода от май 2017 до юни 2018 г., а причините са различни, но в 96 от случаите отказът е за лица, които са криминално проявени. Според нея това означава, че има проблем в работата на Агенцията за българите в чужбина.   До края на годината работна група трябва да предложи промени в Закона за българското гражданство. Двете основни направления, по които се работи, са придобиване на гражданство по произход и по натурализация чрез инвестиции. За първото трябва да се прецизират наредбите по чл. 13 от закона, а за второто да се разбере какъв е ефектът от направените инвестиции.", "date": "2018.10.30", "title": "Цачева констатира: Има проблем в работата на Агенцията за българите в чужбина"}
{"url": "https://www.actualno.com/burgas/praznichna-oferta-na-ostrov-sveta-anastasija-news_703180.html", "text": "  По случай Деня на Черно море на 31 октомври (сряда) туристически комплекс \"Остров Света Анастасия\" ще бъде отворен за посетители на преференциални цени.     Билетът за възрастни с кораба \"Анастасия\" ще струва  6 лева, 3 лева за ученици и пенсионери, а за деца до 7 години пътуването е безплатно.   По време на пътуването екип от общинско предприятие \"Туризъм\" ще запознае пътуващите с интересни факти за Черно море и мерките за опазването му чисто в бъдеще.\r\nВсички пътуващи ще могат да посетят музейната експозиция на Острова напълно безплатно.  Корабът \"Анастасия\" ще очаква всички желаещи да станат част от Деня на Черно море на Магазия 1 в 10:30 и 13:30 часа. Престоят на остров Света Анастасия ще бъде 1 час и 30 минути.   Изисква се предварителна резервация на телефон 0882 004 124 или на е-mail: reservations@gotoburgas.com", "date": "2018.10.30", "title": "Празнична оферта на остров Света Анастасия"}
{"url": "https://www.actualno.com/society/vseki-treti-shofira-riskovano-news_703141.html", "text": "  31 % или 756 хил. души от български шофьори карат отчете проучване на Safe Drive Index (Индекс на безопасното шофиране), което цели да изследва нагласите и поведението на българите зад волана. Основният проблем при тази рискова трета от шофьорите е високата скорост и ниската концентрация. На тях най-често се случват следните типа проблеми: – действия, които не се случват както са планирани, или са резултат от разсеяност или невъзможност водачът да си спомни нещо; – действия в резултат от непознаване на правилата, липса на умения или познания или неправилно възприемане на ситуацията и – неволно или умишлено нарушаване на законовите правила. Към тях се присъединяват още 9 % на високорискови водачи, които непрекъснато изпадат в критични ситуации по пътищата.     Данните от проучването показват, че в някои групи има много по-голям дял нарушители, и съответно – санкционирани, отколкото в останалите. По-често в групата на нарушителите попадат и хора с трудно социално взаимодействие, недобросъвестни и/или емоционално нестабилни.\r\nРезултатите от изследването сред 1000 активни водачи на възраст 18-75 г., управляващи леки и лекотоварни автомобили, показват, че българският шофьор е категоричен в мнението си, че шофира безопасно – стойността на SDIndex за 2018 г. на национално ниво е 89.6 и е близка до максимума на скалата.\r\nЗа по-голямата част от активните водачи в страната (60%) индексът за безопасно шофиране е над 90. Това са над 1.4 млн. души, които декларират, че правят много малко или никакви грешки на пътя (попадали са рядко в 7-8 от 50-те изброени ситуации в последните 12 месеца).  По българските пътища има 2.8 млн. шофьори на възраст 18-75 г., управляващи леки и лекотоварни автомобили. От тях 2.4 млн. са активни – изминават над 2 000 км годишно и са шофирали в последните 12 месеца.\r\nПолът и възрастта са сред основните демографски признаци, които предопределят различията в стиловете на шофиране и в управляваните автомобили, затова е важно да се отбележи, че съотношението между мъже и жени в групата на активните водачи е 2:1 или 1.6 млн. мъже към 0.8 млн. жени. Те са почти поравно във възрастовите групи от 18 до 75 г. с лек превес на хората между 30 и 39 г. и 40 и 49 г. Най-често срещаните нарушения са две – превишаване на скоростта и неправилно спиране/паркиране. Склонността към нарушаване на правилата зависи от характеристиките на водача – както личностни, така и свързани с автомобила и опита в шофирането.\r\n\"Всеки ден 3 400 души загиват в пътни инциденти по света. У нас в пътнотранспортни произшествия губят живота си средно 2 души дневно, а още 24 души биват ранени, 5 от които тежко. Макар да се поставят амбициозни цели – 50% по-малко жертви на пътя до 2020 г., и да се полагат неимоверни усилия тези цели да бъдат постигнати, резултатите все още не са задоволителни.    Съвременните подходи към повишаване на пътната безопасност са базирани на факта, че хората винаги ще правят грешки и затова вероятността да участват в пътен инцидент винаги ще бъде голяма. Затова системата трябва да осигури комбинация от безопасна инфраструктура, безопасно поведение на водачите, безопасна скорост и безопасни превозни средства. Безопасността по пътищата не е отговорност само на институциите. Данните от изследването показват, че българските водачи проявяват разнообразни съзнавани и несъзнавани отклонения в поведението си на пътя. Въпреки това, отговорността за безопасността не е и само на водачите. За да са ефективни, системите за безопасност трябва да работят в режим на споделена отговорност – между институции, бизнес, медии, участници в движението, родители, обучители, здравни специалисти, гражданско общество и други.\r\nКъм настоящия момент в България подкрепата за институциите с цел поемане на съвместна отговорност за безопасността по пътищата е слаба. Проекти като SDIndex показват само някои аспекти на актуалната ситуация и още веднъж доказват, че решенията са комплексни и осъществяването им е функция на усилията на всички заинтересовани страни\", гласи заключението на проучването.   SDIndex е представително изследване на вижданията на шофьорите за собствените им реакции, умения и поведение. Организатор е SDI Застрахователен брокер в партньорство с МВР, Министерство на транспорта, информационните технологии и съобщенията, Министерство на образованието, Дружеството на психолозите в България и Академия за безопасно и майсторско шофиране “Павел Жеков”.\r\nSDIndex се базира на изследователския инструмент DBQ (Driving Behavior Questionnaire), разработен през 90-те години от екип психолози в Манчестърския университет под ръководството на известния изследовател на грешките в човешкото поведение проф. Джеймс Ризън, който се прилага и до днес в редица държави за оценка на причините за възникване на пътно-транспортни произшествия.   Инструментът дава възможност да се изследват не само нарушенията (преднамерени или непреднамерени), но и пропуските и грешките, които водачите допускат поради разсеяност или дефицит на умения. Подобни изследвания в други държави показват, че често произшествията са причинени именно от тези рискови поведения.", "date": "2018.10.30", "title": "Всеки трети шофира рисковано"}
{"url": "https://www.actualno.com/politics/gerb-bsp-da-reshat-problemite-v-sobstvenata-si-kyshta-news_703177.html", "text": "  Създадените политики за производителността на нашата икономика и успешните политики явно изнервят БСП. Решете проблемите във вашата къщичка, не ги пренасяйте в къщата на държавата. Това заяви народният представител от ГЕРБ Александър Иванов, предаде БГНЕС.     На извънреден брифинг в парламента управляващите отговориха на критиките на БСП, свързани с проектобюджета за 2019 година.   „Не очаквам много от хората, които успяха на три пъти да фалират българската държава, да „изядат” спестяванията на хората и да направят заплатата 2 долара, а пенсиите – 1 долар. Не очаквам от тях да познават основите на икономическата теория и фискалните политики. Именно за това искам да обясня на БСП и техните специалисти, както и на г-жа Корнелия Нинова как се формират повечето приходи в бюджета – от изсветляването на икономиката“, посочи още Александър Иванов.\r\nОт ГЕРБ се аргументираха още с отчетения растеж в икономиката, както и с увеличения брутен вътрешен продукт. През 2009 г. БВП е бил на нива от 55 млрд. лева, а тази година се очаква да достигне 110 млрд. лева, което два пъти повече. Управляващите изтъкнаха още увеличението на средната работна заплата и повишения рейтингов стандарт на страната ни от няколко световни агенции.  „Предвидимост и ръст на икономиката ще има през следващите няколко години, въпреки приказките на БСП. Това явно много изнервя нашите политически опоненти. Те стават много по-несдържани, все по крайни в неистините, които говорят“, смята депутатът.   Колегата му Маноил Манев коментира и изказването на лидера на БСП Корнелия Нинова, която заяви, че ГЕРБ са хвърлили по-малкия си коалиционен партньор „на кучетата“ заради случващото се Държавната агенция за българите в чужбина и арестувания председател Петър Харалампиев, който е кадър на патриотите. Нинова направи аналогия с Реформаторския блок и повдигнатото заради ваксините обвинение на тогавашния здравен министър Петър Москов. „ГЕРБ е последователен и това всеки го знае в България. Всеки може да го види. Всеки, който наруши закона, получава своето място. Няма свещени крави в отношенията на ГЕРБ“, смята Манев.\r\n„Не може да си морален стожер, не можеш да даваш морални оценки, когато в твоята парламентарна група се намира Манол Генов“, подчерта още народният представител, визирайки факта, че срещу Генов има повдигнато обвинение за купуване на гласове.    ", "date": "2018.10.30", "title": "ГЕРБ: БСП да решат проблемите в собствената си къща"}
{"url": "https://www.actualno.com/blagoevgrad/obshtinski-syvet-bansko-odobri-uchastie-v-syvmesten-proekt-s-turskata-zimna-destinacija-erzurum-news_703183.html", "text": "  Машина за инфраред изкърпване на асфалтова настилка Infraset ще бъде закупена от Община Банско за извършване на ремонти на пътната настилка на територията на общината. Това стана ясно след даденото съгласие от Общински съвет Банско на проведеното днес редовно заседание.     Машината е разработена на базата на иновативна технология, с чиято помощ се осъществяват качествени и нискобюджетни ремонтни дейности чрез запълване с рециклиран асфалт. Методът позволява да се обработи площ от 5-6 кв.м за един час и беше представен едва преди месец на Международния технически панаир в Пловдив като една от новостите в европейски мащаб.\r\nСъветниците одобриха подмяната на ветрозащитния пояс в участъка гр. Банско – с. Баня. Лошото състояние на крайпътното насаждение налага на мястото на остарелите и станали опасни тополови дървета да бъдат засадени нови. Получената дървесина ще бъде продадена на търг, а  събраните средства ще се използват целево за изграждане на нов ветрозащитен пояс.  Бяха взети решения за отпускането на месечни стипендии за подпомагане на издръжката на Гергана Божинова – гимназистка в гр. Благоевград, и на студента в Софийския университет „Св. Климент Охридски”, Михаил Цинцаров. Младите хора от гр. Банско са в затруднено семейно положение, поради което ще бъдат подпомогнати финансово по време на своето обучение.\r\nДадено бе съгласие Община Банско да осъществи партньорски проект с турската община Ерзурум. Ерзурум, както Банско е една от популярните зимни дестинации в южната ни съседка, като наименованието на проекта е „Сътрудничество за зимен туризъм, щадящ околната среда”. Предвижда се да се проучат възможностите за инвестиции в соларните енергийни системи, и тяхната възвръщаемост, като за целта ще се осъществят срещи за обмен на добри практики.", "date": "2018.10.30", "title": "Общински съвет Банско одобри участие в съвместен проект с турската зимна дестинация Ерзурум"}
{"url": "https://www.actualno.com/montana/remontyt-na-republikanskija-pyt-montana-lom-vyrvi-po-plan-news_703080.html", "text": "  Ремонтът на републиканския път II-81 Монтана–Лом се движи по план. Това стана ясно при инспекция на обекта от народният представител инж. Дилян Димитров и кметът Пенка Пенкова.     Първият етап включва основен ремонт на участък от 1,1 км - от края на кв. Младеново до разклона за Монтана и Вълчедръм. В момента се извършва разваляне и раздробяване на цялата пътна конструкция и достигане до земното легло на голяма дълбочина от съществуващото ниво на настилката и изграждане на нова пътна конструкция, банкети и дренажи, а след това предстои цялостно асфалтиране. Вторият етап от около 2 км предвижда основен ремонт на ул. „Софийска“ – от края на кв. Младеново до кръговото кръстовище с републикански  път II-11 Видин – Козлодуй, след моста на река Лом.\r\nОсновният ремонт на път II-81 Лом-Монтана се финансира с  3,5 млн. лв. от Агенция „Пътна инфраструктура“ по проект, изработен от фирма „Рутекс“, с възложител Община Лом. Строително-ремонтните работи се изпълняват от ДЗЗД ПМВ-2014. Ремонтът ще се извършва без прекъсване, при подходящи климатични условия, и ще продължи и през следващата година.", "date": "2018.10.30", "title": "Ремонтът на републиканския път Монтана - Лом върви по план"}
{"url": "https://www.actualno.com/crime/nad-7-mln-lv-za-globi-dylji-vetko-arabadjiev-za-svoja-prechistvatelna-stancija-news_703181.html", "text": "  Регионалната екоинспекция в Бургас е внесла сигнал до прокуратурата и Националната агенция за приходите срещу бизнесмена Ветко Арабаджиев.     Сигналът е за неизплатени над 7 млн. лева глоби, наложени на пречиствателната станция във ваканционното селище “Елените“. От 2012 г. съоръжението няма разрешително за ползване като воден обект, предаде БНР.   Само тази година на Ветко Арабаджиев като собственик на пречиствателната станция на „Елените“ е наложена финансова санкция за близо 1,7 млн. лева. Съоръжението пречиства отпадните води освен на хотелите във ваканционното селище, и на голяма част от почивните бази в Свети Влас, а капацитетът му е недостатъчен, каза директорът на Регионалната екоинспекция Тонка Атанасова.\r\n\"Високата санкция, която сме изчислили на \"Елените\", това е във връзка с резултатите, които сме получили от контролните измервания, тъй като тази пречиствателна станция, знаете, че тя е без разрешително за заустване. Взетите проби показват превишение на емисонните норми\".  Тъй като наложените глоби за замърсяването и незаконното ползване на пречиствателната станция не са обжалвани, не са и платени, контролните органи са предприели и други действия, отбелязва още .   \"Ние, разбира се, сме ги дали на Националната агенция за приходите, не са събрани и по тази причина сме ги дали в прокуратурата\", допълни Атанасова.\r\nВетко Арабаджиев и съпругата му Маринела са собственици на няколко хотела у нас. Те се издирват за укриване на данъци в големи размери и към момента продължават да се укриват в чужбина.    ", "date": "2018.10.30", "title": "Над 7 млн. лв. за глоби дължи Ветко Арабаджиев за своя пречиствателна станция"}
