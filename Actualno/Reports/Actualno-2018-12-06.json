{"url": "https://www.actualno.com/society/novinite-naj-vajnoto-za-denja-6-dekemvri-news_710333.html", "text": "   Редакционният екип на представя вечерния информационен бюлетин, посветен на акцентите от днешния 6 декември, четвъртък.       Парламентът прие на второ четене Закона личната помощ, който касае хората с увреждания. Законът е в отговор на протестните действия на майките на деца с увреждания от инициативата „Системата ни убива“, които от месеци настояват за реформа в социалната сфера.   Това са Бургас, Видин, Димитровград, Монтана, Пловдив, Смолян и Столична община, съобщиха от Министерството на околната среда и водите. Десислава Иванчева и Биляна Петрова остават в ареста с мярка за неотклонение \"Задържане под стража\", като определението не подлежи на обжалване и протестиране. Това реши Апелативният специализиран съд.     Нов проект за \"Белене\" няма. Това заяви категорично енергийният министър Теменужка Петкова пред парламентарната енергийна комисия, където представи процедурата по избор на стратегически инвеститор за изграждане на АЕЦ „Белене“, предаде репортер на Actualno.com. Велик Занчев и Владимир Владимиров са освободени като членове на Съвета на директорите на „Холдинг БДЖ”, защото одитния доклад за анализ на риска показа, че дружеството има сериозни пропуски в мениджмънта, които не се дължат толкова на лична човешка слабост, а на неумението да се справят с новите предизвикателства, свързани с интензивното развитие на компанията. Това заяви министърът на транспорта Росен Желязков.    От 1 януари догодина влиза в сила електронната винетка. Закупените до тогава хартиени стикери ще бъдат валидни до изтичане на срока им. Унгарският премиер Виктор Орбан лично разреши създаването на гигантска проправителствена медийна империя в страната. С полет от Мюнхен на летище София кацна самолетът, който превозва Евгения Банева. Малко по-късно с полет от Франкфурт кацна и самолетът, превозващ Николай Банев. Електронното гласуване и въобще промените в Изборния кодекс се превърнаха в арена на ожесточен дебат в правната комисия на парламента през вчерашния ден (7 декември), продължил няколко часа. Но във въпросния дебат не беше повдигнат един важен въпрос – този за избирателните права на българите във Великобритания след Brexit. Участък от около 30-40 метра от оградата с Турция е отнесен, работи се по възстановяването ѝ. Това каза лидерът на НФСБ и депутат от „Обединени патриоти“ Валери Симеонов във връзка с публикуваните снимки във Facebook от депутата от БСП Николай Цонков, показващи паднала оградата на границата с Турция. Върховната рада на Украйна гласува законопроект за прекратяване действието на Договора за дружба между Украйна и Русия. Решението беше подкрепено от 277 народни представители срещу 20. Честит празник на именниците!", "date": "2018.12.06", "title": "Новините: Най-важното за деня, 6 декември"}
{"url": "https://www.actualno.com/smolyan/nachalnik-na-ag-otdelenie-v-smoljan-v-chiito-ryce-sa-proplakali-okolo-3400-bebeta-napusna-bolnicata-news_710352.html", "text": "        „Причина да напусна е напрежението и несигурността, с които работя, защото не желая да давам обяснения, че друго отделение има проблем. С отделението по неонатология ние сме като скачени съдове. Това отделение малко по малко върви назад. И в един момент ние без тях няма как да работим, а това не се отразява само върху ражданията, а върху цялостната дейност на отделението по акушеро-гинекология“, обясни д-р Лалов.   По думите му „В такъв случай ние трябва съветваме бъдещата родилка да отиде на друго място, но за мен това не е решение на проблема - да пратим бременна да роди другаде. Всеки вижда, че раждаемостта е спаднала. Обаче не мога да приема упрека, че откак аз съм станал началник на отделението, раждаемостта е паднала с над 200 деца. Сигурно половината от родените в отделението деца досега са при мен. Ако някой смята, че аз съм прогонил родилки, си е за негова сметка. Аз съм изпратил две бременни в Пловдив и София от тези, които наблюдавам. И то, защото действително са имали сериозен проблем. Иначе ние - АГО и Неонатология, слизаме на нивото на общинска болница. Ето това е проблемът. С такава несигурност аз не желая да работя. Да не дава Господ да стане проблем, тогава ще е страшно. Ние, които се занимаваме с раждания, винаги сме в челото на новините. И никой не може по-добре от вас, журналистите, да разбере, че това е най-болната тема. Ние сме поставени под такъв обществен натиск. Смъртен случай при нас е най-болезнен, защото става въпрос за новородени. Умират хора на по 25 години от инфаркт и хората го приемат за съдба. Но когато почине родилка или бебе, винаги лекарят е виновен. На мен и ръка са ми целували, от което съм изпитвал страшно неудобство. Но докато се работи по този начин, аз няма да съм там, защото има неща, които не мога да променя, дори да искам. Това е вече въпрос на организация на по-високо ниво“, коментира медикът.   Той каза, че „Нищо страшно не е станало. Не искам да намирам кусури и да злепоставям когото и да било, защото нямам лоша мисъл срещу колегите и ръководството. Те работят трудно, а ние сме зависими от тях. Аз се чувствам несигурен, когато тяхното отделение не работи както трябва, защото съм притеснен за пациентите. Всички колеги са несигурни. В неонатологично отделение останаха две колежки, които работят, и аз се чудя как работят, честно казано. Там вече няма 24-часово дежурство. А аз искам с удоволствие да ходя на работа, без притеснение, за да съм полезен на хората. Може да има недоволен пациент от мен, но няма излъган. С пациентите съм бил докрай коректен и последователен. Това никой не може да ми го отнеме. Това си е мое лично качество. Съвестта ми е чиста. Но се оказва, че ние не можем професионално да си вършим работата и да обясняваме на пациентите, че трябва да ходят в Пловдив, защото неонатологично отделение не може да покрие стандартите. Това е проблемът и не е моя работа да го обяснявам“, допълни акушер-гинекологът.       „Тръгвам си със самочувствие от болницата, но от това не искам да се прави сензация и някой да остане обиден. Мое си е решението. Аз така напуснах и като директор. Когато видях, че не мога да се справя с определени проблеми, ясно и честно казах: \"Аз съм дотук! Нека оттук-нататък някой друг да се пробва\". Искам да се знае, че нито съм подвел ръководство на болницата, нито колеги - никой. Единствено съжалявам, че ще останат неприятно изненадани мои пациенти, но ще намеря вариант да бъда коректен спрямо тях и да им помогна по най-добрия начин. Към ДКЦ-то на болницата ще продължа да работя. Аз имам втори трудов договор там и той ще си остане. Освен това предстои да заработи медицински център, в който имам кабинет в Дълбокото дере с ехограф. Регистриран е в РЗИ. Проблем ще бъде за ражданията. Тази ситуация с оставката ми се случи буквално за 24 часа. Аз имам график за декември месец. Напускането ми предварително не е обмислено, прекипя ми, напуснах като нормален и достоен човек. Предварително нямам уговорка с никой. Да се смята, че аз съм се заигравал с друг директор - това са пълни глупости“, сподели лекарят.\r\nТой подчерта, че от него няма да се чуе лоша приказка за негов колега, защото те са професионалисти.\r\n„Проблемите обаче се трупат с години и някой път човек си Нетърпимостта се трупа доста напоследък и повярвайте ми, не само аз мисля така. Аз съм казал днес на колегите на рапорт: \"Никого не ангажирам с това да ме защитава, да ме пази. Аз съм достатъчно възрастен човек и мога да се защитавам сам и да си  опазя авторитета. Вие мислете как ще работите, защото вие оставате да работите и все някой трябва да остане!\" Смея да кажа, че всички колеги, с които работих до днес, може да потвърдят това, което Ви казах, защото наистина се работи трудно“, казва с болка д-р Лалов.\r\n„И преди мен е имало отделение, и след мен ще го има. И преди мен са се раждали деца, и след мен ще се раждат. Важното е аз да живея с чувството си за достойнство. За всичко, което съм постигнал до момента, стои много труд, много желание за работа. И ако вярвате, че все още има хора, безкористни и отдадени на работата, колкото и да звучи нескромно, аз съм един от тях. Няма да се променя, дори да съм наивен в очите на хората. Няма да се правя и на герой, защото почтен вариант за решение на проблема е просто да се оттеглиш  -мирно, тихо, кротко, без сензации. Аз това и направих. В очите на много хора може да изглеждам като застаряващ наивник, но съм идеалист и няма да се променя. Ще си намеря друго работно място и пак ще работя, колкото мога. Надявам се да намеря разбиране и подкрепа - не само от пациентите, защото тяхното мнение го знам, имам и подкрепата им, но ми е нужна подкрепа и от колегите, от всички“, сподели още д-р Лалов.\r\nТой подчерта, че „Просто искам да пощадя себе си, защото доста години това отделение ми е сериозна отговорност и съм се стремил да е без проблеми. Стига толкова!“.      Д-р Антон Лалов е на 54 години. Семеен е. Има четири внучета, две момичета и две момчета. От 28 години е лекар в смолянската болница, бил е дълги години старши лекар в Акушеро-гинекологичното отделение, пет години е бил началник на отделението. За 7 г. е бил в Борда на директорите, четири от тях - изпълнителен директор на МБАЛ – Смолян, но през цялото време не е спрял да работи като акушер-гинеколог. Има интересно хоби. В свободното си време изработва макети на къщи и храмове от слама.", "date": "2018.12.06", "title": "Началник на АГ-отделение в Смолян, в чиито ръце са проплакали около 3400 бебета, напусна болницата"}
{"url": "https://www.actualno.com/balkani/gyrcija-shte-iska-dopylnitelen-aneks-za-makedonskija-ezik-kym-dogovora-ot-prespa-news_710351.html", "text": "   Това предава информационната агенция „Мета“, като се позовава на информация от гръцки медии, съобщи \"Фокус\".     Сега, когато правителството в Атина вече е наясно, че терминът „македонски език\" остава в употреба в северната съседка, Гърция се опитва да намери начин как да отговори и да „сведе до минимум щетите\", например с допълнителен протокол, който да бъде приет в ООН, написа вестник Iefimerida.   Както обяснява вестник Estia, гръцкият премиер Алексис Ципрас ще поиска ООН да одобри допълнителен протокол, който ще даде много ограничено пространство за използването на термините „език“ и „нация“. Според вестника протоколът ще бъде анекс към Споразумението от Преспа, т.е. ще стане негова неразделна част. Според гръцките вестници, за подготовката на това изменение се е заел Евангелос Калпадакис, съветник на гръцкия премиер.\r\nДържавият глава на страната Прокопис Павлопулос вече поиска от генералния секретар на НАТО да се противопостави на интерпретациите на Преспански споразумение в Македония, за да бъде изключено признаване на „македонски народ\" и да се подчертае, че езикът в гръцката северна съседка е славянски.  Според медиите Гърция също така информира САЩ, че споразумението от Преспа няма да бъде ратифицирано в парламента без получаването на по-горе изброените гаранции.", "date": "2018.12.06", "title": "Гърция ще иска допълнителен анекс за македонския език към Договора от Преспа"}
{"url": "https://www.actualno.com/healthy/nzok-promeni-uslovijata-za-izpisvane-na-njakoi-biologichni-lekarstva-news_710350.html", "text": "   Това съобщават от Здравната каса.     Същото важи и за лечение на пациенти под 18-годишна възраст с болест на Крон и улцерозен колит, както и на артрит.   Отпадат и част от документите, които досега се представяха за изписване на скъпоструващата терапия.", "date": "2018.12.06", "title": "НЗОК промени условията за изписване на някои биологични лекарства"}
{"url": "https://www.actualno.com/starazagora/vrychiha-nagradite-rumen-kamburov-v-tyrgovskata-gimnazija-v-stara-zagora-news_710347.html", "text": "  За пореден път възпитаници на Търговската гимназия „Княз Симеон Търновски“ в Стара Загора получиха , който внезапно си отиде през пролетта на 2013 година.     Идеята за наградите е на двама възпитаници на училището - . Те научават късно за смъртта на любимия си учител, с когото не успяват да се простят. Спонтанно решават да учредят награда на негово име. Тя е парична и се връчва на празника на гимназията – 6 декември. По-късно към Георги и Димитър за осигуряването на средствата за наградата се присъединяват Решението за носителите на наградата се взема от педагогическия съвет на гимназията. Отличават се ученици за успешно представяне на състезания по география и природни науки и за общо отлично представяне в обучението, активна обществена дейност и участие в национални ученически състезания.    Тази година носители на наградите са четирима единадесетокласници - . Силвия и Мирела са заели второ и трето място в XIV национален конкурс “Млад икономист”, а Живко и Стефан са първенци в областния кръг на олимпиадата по география и икономика. Наградите им връчиха Диян и Желязко.   “Г-н Камбуров беше от онази особена категория учители, които освен знаещи и можещи в собствената си насока и предмет, ни дават много други неща. Дават ни подготовка и ни учат как да се справяме в живота. Със сигурност в това, което съм днес и начинът, по който се е развил животът ми, той е оставил своя отпечатък”, споделя Диян Димитров. Той работи като икономист, общински съветник е и казва, че срещата с Румен Камбуров му е помогнала да избере какво да кандидатства след гимназията.\r\nЗа Желязко Динев, който също е завършил икономика, но работи като журналист и е изпълнителен директор на телевизия ”Стара Загора”, срещата с Камбуров е “изключително предизвикателство и късмет”. “Той беше много интересен човек, страхотен учител. Успяваше да бъде приятел с учениците си”, казва той.        “Тази награда е най-малкото, което можем да направим, за да благодарим на Румен Камбуров и да съхраним духа му”, сподели Димитър Желев. Той е географ, минал e през учителската професия, а в момента е главен асистент в катедра „Ландшафтознание и опазване на природната среда“ в Софийския университет “Св. Климент Охридски”.\r\n“Давайки тази награда, искаме възпитаниците на нашата гимназия да знаят, че има смисъл да си буден, да си инициативен, да ти пука за училището и за страната, в която живеем, както ни учеше г-н Камбуров”, обяснява пък Георги Георгиев, който е адвокат в престижна столична кантора. На днешния празник в Търговска гимназия “Княз Симеон Търновски” по традиция се проведе панаир на учебните тренировъчни фирми (УТФ) от различните профили. По този начин учениците се подготвят за бъдещото си участие в пазара на труда и се запознават с реалностите на професията, за която се обучават. “Пожелавам ви да сте здрави и да сте упорити, за да се множат успехите и да се обогатяват традициите и за да се съхрани чист духовният извор за бъдещите поколения”, поздрави учениците директорът Снежана Танева на тържеството за празника на училището.       Търговска гимназия “Княз Симеон Търновски” е основана през 1921 година и е най-старото професионално учебно заведение в региона. От неговите класни стаи са излезли хиляди професионалисти - банкери, счетоводители, финансисти, мениджъри. В момента в училището се обучават 669 ученици в седем профила. Образователно-възпитателните дейности се осъществяват в близко сътрудничество със звена на финансово-счетоводната практика, научни и културни институти, културно-информационните центрове на европейските страни. С тяхна помощ се осъвременява и модернизира учебно-материалната база. Успешно се реализира мащабен образователен проект с Република Австрия по специалностите Икономика и мениджмънт и Предприемачество и мениджмънт. ", "date": "2018.12.06", "title": "Връчиха наградите “Румен Камбуров” в Търговската гимназия в Стара Загора"}
{"url": "https://www.actualno.com/america/maduro-se-pohvali-che-rusija-shte-investira-6-mlrd-dolara-vyv-venecuela-news_710356.html", "text": "  Президентът на Венецуела Николас  Мадуро огласи намерението на Русия да  инвестира 6 млрд. долара в  разтърсваната от кризи южноамериканска страна. Мадуро пристигна в Москва, където разговаря с руския президент Владимир Путин и с редица представители на Кремъл, предаде БГНЕС. Венецуелският президент е в  Москва в търсене на подкрепа от Кремъл за спасяване на икономиката на  страната му, която се намира в състояние на свободно падане.     В сряда  Путин изрази подкрепата си за Мадуро, след като двамата проведоха  разговори.   Венецуела е в изключително тежка икономическа криза в последните години, а прогнозите за инфлацията ѝ са, че може да достигне над 1 000 000%.", "date": "2018.12.06", "title": "Мадуро се похвали, че Русия ще инвестира 6 млрд. долара във Венецуела"}
{"url": "https://www.actualno.com/bgfootball/cska-ne-se-predade-sreshtu-ludogorec-no-ne-uspja-da-obyrne-shampionite-news_710308.html", "text": "  Хегемонът в българската и настоящ лидер в първенството оцеля в гостуването си на \"Българска армия\" и стигна до 1:1 в столицата  срещу ЦСКА, а съдията се превърна в главно действащо лице, отсъждайки  едва 2 минути добавено време, въпреки че гостите бавеха играта, а при  червения картон на Сисиньо играчът излизаше 3 минути от терена.     През първото полувреме падна един гол, който беше дело на Кешеру в  29', а ЦСКА успя да изравни в 68' с красиво попадение на Кирил Десподов.  Истинската драма обаче беше в самия край на срещата.   След поредния груб фаул на Сисиньо защитникът на Лудогорец получи  втори жълт и респективно червен картон. Бранителят на \"орлите\" напускаше  терена около 2 минути, а след това Антони Здравков направи и смяна в  състава си. Въпреки това главният рефер Николай Йорданов отсъди 2 минути  продължение на фона на червения картон, попадението и общо над 11-те  нарушения през второто полувреме, в което бяха извършени и 5 смени.\r\nЗаради решението Нестор Ел Маестро легна и не вярваше на случилото  се, а феонвете на ЦСКА побесняха и почнаха да хвърлят различни предмети  към терена. Мачът продължи още 4 минути след редовните 90, но футбол  почти не се игра, а двата тима разделиха точките.   ", "date": "2018.12.06", "title": "ЦСКА не се предаде срещу Лудогорец, но не успя да обърне шампионите"}
{"url": "https://www.actualno.com/crime/mvr-pusna-klip-ot-pristiganeto-na-banevi-v-bylgarija-video-news_710348.html", "text": "  МВР продължава линията на подчертана показност при случая \"Баневи\". След като преди време публикува снимки на дома на задържаните бизнесмени,      Николай и Евгения Баневи пристигнаха с различни самолети, тъй като по правило двама арестанти под конвой не могат да пътуват в един и същ. След това съпрузите бяха отведени в следствения арест, където им бяха повдигнати обвинения за присвояване и данъчни престъпления.   На видеото не се виждат лицата на двамата. беше задържано във френския град Ница в края на октомври след издадена от българските власти европейска заповед за арест. Заповедта е във връзка с разследване на приватизацията на девненския завод \"Полимери\", укриване на данъци, финансови машинации и сговор за престъпления в чужбина.   ", "date": "2018.12.06", "title": "МВР пусна клип от пристигането на Баневи в България (ВИДЕО)"}
{"url": "https://www.actualno.com/starazagora/starozagorski-pisatel-s-nacionalnata-nagrada-za-detska-literatura-petja-karakoleva-news_710355.html", "text": "        Димитър Никленов пише за деца близо 40 години, има издадени повече от тридесет книги, много куклени пиеси, автор е на текстове и сценарии за документални и художествени филми.   „Участвах в конкурса от уважение към Петя Караколева, която познавах. Благодарен съм на моите малки читатели, защото без тях авторът не е автор. Първата моя пиеса бе поставена в Кърджали и по тази причина този град за мен е много скъп“, сподели при получаване на наградата писателят. Димитър Никленов е ръководител на Национален клуб \"Млад писател\" при Народно читалище \"Родина-1860\" в Стара Загора. Клубът списва и издава тинейджърския вестник \"Тийн`с пейпър\".\r\nПризът на името на Петя Караколева е учреден от община Кърджали и Съюза на българските писатели през 2004 г., а автор на статуетката е скулпторът Емил Пенчев. Лауреати на Националната награда „Петя Караколева” досега са били Кирил Назъров, Севда Севан, Панчо Панчев, Атанас Звездинов, Николай Милчев, Весела Фламбурари, Анелия Янковска-Сенгалевич, Румяна Капинчева, Мая Дългъчева, Петя  Александрова.  Наградата бе връчена от Ширин Сюлейман, директор на Дирекция „Хуманитарни дейности” в община Кърджали, която пожела на победителя да продължава да работи, за да радва с творбите си  малките читатели и да ги прави по-добри.", "date": "2018.12.06", "title": "Старозагорски писател с Националната награда за детска литература „Петя Караколева“"}
{"url": "https://www.actualno.com/koledenduh/grejna-kolednata-elha-vyv-varna-news_710361.html", "text": "        Стотици варненци се събраха на площад \"Независимост\", за да се насладят на празничния концерт \"И грейна нашата елха“. Малки и големи се забавляваха, танцуваха и пяха заедно с балетно студио „Звездна дъга“, ансамбъл за съвременни танци и детският танцов състав при СУХНИ „К. Преславски“, вокална формация  „Бънджи сингърс“,  хип хоп танцова формация „Rio Crew”, балет „Мелади“, вокално студио „Ейнджъл Войсес”, Даниела Иванова  и Донко Марков.    На тържеството присъства и кметът на Варна Иван Портних, който пожела на варненци весели и незабравими празници. След неговото слово грейна красивата коледна елха. Всички присъстващи се насладиха и на прекрасната заря, която озари небето.   Коледните концерти на площад \"Независимост\" продължават и дните от 7-ми до 9-ти декември, с начален час 17,30.   Програмата предвижда: На 7-ми декември обща концертна програма на академичния танцов театър при ВСУ „Черноризец Храбър“ и представителния фолклорен ансамбъл при СУХНИ „Константин Преславски“. На 8-ми декември - ансамбъл за народни песни и танци „Одесос“ при ОД на МВР – Варна; вокално студио по поп и джаз пеене „Мелисима“ при НЧ „Елин Пелин – 1977“. На 9-ти декември - дамски камерен хор „Свети Йоан Златоуст“ при старинен храм „Св. Успение Богородично“; женски народен хор „Цветница“ при НЧ „Асен Златаров – 1946“; вокална формация \"Хорал\" при Катедралния храм \"Успение Богородично\" – Варна; хор на учителите „Арс музика“, смесен хор „Морски звуци“ при хорова школа „проф. Марин Чонев“ – Община Варна, Варненска детско-юношеска опера при Общинския детски комплекс.    ", "date": "2018.12.06", "title": "Грейна коледната елха във Варна"}
{"url": "https://www.actualno.com/haskovo/kat-systavi-dva-akta-na-kmeta-na-haskovo-news_710345.html", "text": "   предаде Дарик.     Новината бе потвърдена след официално запитване до МВР-Хасково.   Актовете са за това, че пешеходните пътеки не са в изряден вид.\r\nПроверката бе разпоредена от Главния прокурор, а Хасково бе посочен като един от градовете с най-фрапантни нарушения. Двата акта са съставени преди няколко дни.  Очакват се да излязат и наказателните постановления. По закон глобата само заради единия акт може да бъде от 2000 до 7000 лв.\r\nБеливанов заяви, че има обявена обществена поръчка за освежаване на пешеходните пътеки.", "date": "2018.12.06", "title": "КАТ състави два акта на кмета на Хасково"}
{"url": "https://www.actualno.com/business/jeljazkov-direktorite-na-holding-bdj-sa-smeneni-zaradi-seriozni-propuski-v-upravlenieto-news_710354.html", "text": "   Това заяви министърът на транспорта Росен Желязков     Новите лица в ръководството на БДЖ ще са Григори Григоров и Светломир Николов, които имат богат опит в системата и добри мениджърски умения, уточни той пред bTV.   За министър Росен Желязков обясни, че международния интерес е голям. По думите му в концесията е заложено изграждането на нова писта. Печалбата на летището сега е 10 млн. лева годишно, а може да се удвои, смята Росен Желязков.  В централния бюджет е описано, че парите от концесията на Летището ще бъдат дадени за БДЖ и за покриването на дълговете му към държавата, коментира още той.   Министърът на транспорта обясни, че само България и Литва са били против предложенията на Брюксел за т.нар. план „Макрон“. По думите му те са имали ясно и единодушно мнение, заедно с превозвачите и евродепутатите ни. Този проблем показва разделението на Европа на периферия и централни държави, каза още той.\r\nЖелязков коментира, че българските превозвачи са много конкурентноспособни и имаме един от най – добрите автопаркове. По думите му тези общи законодателни решения целят да не засегнат големите европейски държави, но по този начин те дискредитират периферните държави и ги ощетяват. Според него за съжаление решенията в Съвета на ЕС се взимат по държави и за да се блокира този закон, то е трябвало поне 12 държави да не го подкрепят, но Полша и Чехия в последния момент са се отказали.   Желязков коментира още, че за да има едно правило, то трябва да бъде приложимо и да може да се контролира. В момента той не вижда вариант, при който да се следи дали даден шофьор се е прибрал вкъщи след четири месеца по пътищата. Неговото мнение е, че тази мярка е по – скоро да се удовлетворят исканията на гражданите в Западна Европа. Той подчерта, че няма да подкрепят и забраната да се спи в кабините, защото нашите са модерни и предлагат всички условия за почивка в тях.    ", "date": "2018.12.06", "title": "Желязков: Директорите на \"Холдинг БДЖ\" са сменени заради сериозни пропуски в управлението"}
{"url": "https://www.actualno.com/europe/zatvarjat-ajfelovata-kula-zaradi-protestite-v-parij-news_710371.html", "text": "  Айфеловата кула ще бъде затворена в  събота поради планираните антиправителствени протести на „жълтите  жилетки“ в Париж, заяви операторът на забележителността в четвъртък. Очакваните демонстрации, една  седмица след придружените от насилие улични сблъсъци и вандализъм във  френската столица, биха направили невъзможно да се гарантират \"адекватни  условия за сигурност\" в забележителността, каза операторът, цитиран от БГНЕС. Полицията на Париж призова  магазините и ресторантите по „Шанз-Елизе“ да останат затворени в събота,  за когато са обявени нови протести срещу президента Еманюел Макрон. Около десетина музеи във  френската столица вече обявиха своето затваряне заради вандализма и  сблъсъците с полиция по време на протестите на „жълтите жилетки“ през  уикенда. Представители на властите се  опасяват от повторение на насилието, при което демонстранти чупеха  прозорци, запалиха десетки коли и подпалиха шест сгради в центъра на  Париж миналия уикенд. На магазините по емблематичния  булевард е казано да останат затворени и да защитят витрините си, а  също и да преместят мебелировката от тротоарите като маси и столове. Служител на вътрешното  министерство каза на репортер от Франс прес , че властите са подготвени  за „значително насилие“ в събота, доколкото налице е информация за  плановете както на крайнодесни, така и на крайнолеви демонстранти да се  обединят в Париж. От два музея, които са близо  до „Шанз-Елизе“, са заявили, че ще бъдат затворени, както и музеите в  други райони на града, където е вероятно да има протести.     ", "date": "2018.12.06", "title": "Затварят Айфеловата кула заради протестите в Париж"}
{"url": "https://www.actualno.com/america/donald-trymp-sam-smjata-rejtinga-si-news_710374.html", "text": "  Американският президент Доналд Тръмп заяви, че всички допитвания са погрешни, така че сам пресметна рейтинга си – 75%. Тръмп започнал да следи процентите на одобрение за себе си и през нощта изрази задоволство от проучване, което му дава  50%, предаде БГНЕС. \"Работя здраво, благодаря!\"  написа той пише в Twitter като съобщението е придружено с негова снимка  от митинг и огромно „50%“ върху нея.         Рейтинг от 75% спокойно би  направил Тръмп един от най-популярните лидери в света. Той без усилие би  изпреварил и руския си колега Владимир Путин.   ", "date": "2018.12.06", "title": "Доналд Тръмп сам смята рейтинга си"}
{"url": "https://www.actualno.com/asia/dyrjavite-ot-opek-ne-se-razbraha-za-sykrashtvaneto-na-dobiva-na-petrol-news_710359.html", "text": "   предават TACC и \"Фокус\".     Делегатът на Рияд обаче не изключи възможността решението да бъде взето в рамките на втория ден на форума.   Ден преди откриването на двудневната среща във Виена държавният глава на САЩ Доналд Тръмп призова членовете на ОПЕК да не приемат решение за съкращаване на добива на следващото си заседание. Лидерът на Вашингтон подчерта, че цените на петрола в световен мащаб трябва да останат ниски.\r\n„Да се надяваме, че ОПЕК ще поддържа потоците от петрол такива, каквито са, без да ги ограничава. Светът не иска да вижда и не се нуждае от по-високи цени на петрола!\", написа Тръмп в социалната мрежа Twitter. Но малко преди началото на форума саудитският министърът на петрола Халид ал-Фалих подчерта, че организацията ще настоява за приемането на решение за „достатъчно съкращаване“ на добивите на петрол, за да се запази балансът на пазара.  По-късно той допълни, че САЩ не трябва да се опитват да диктуват политиката на ОПЕК. „Не се нуждаем от ничие разрешение, за да съкратим добивите (на петрол). САЩ не са в позиция да ни казват какво да правим“, предупреди представителят на Рияд.", "date": "2018.12.06", "title": "Държавите от ОПЕК не се разбраха за съкращването на добива на петрол"}
{"url": "https://www.actualno.com/society/papa-francisk-verojatno-shte-poseti-bylgarija-prez-2019-g-news_710362.html", "text": "   Това предаде bTV, като се позова на свои източници.     Той ще бъде вторият глава на католическата църква, посетил страната ни, след Йоан Павел Втори през 2002 г. Католиците от Раковски все още помнят срещата с папа Йоан Павел Втори преди 16 години.   Вестта за нова папска визита вече обикаля града. Макар още нищо да не е потвърдено, хората питат свещениците къде ще е мястото на срещата.\r\n„За мен най-важното е контактът с човека и да се срещне с хората  от града  църквите са големи,на стадиона може да се направи литургия, площадите са големи, така че каквото решат\", казва отец Румен от храм „Свети Архангел Михаил” в Раковски.  Поканата отправи министър-председателят Бойко Борисов при последното си посещение във Ватикана.\r\nЕдна визита на римския правосвещеник при държавен глава предполага един комитет по посрещането. Този път ще става дума именно за  държавно посещение, което е по покана на българските власти, а не за посещение по покана на съответната  православна църква. Това е силен политически сигнал, на една  протегната ръка, да се преодолеят разделенията, обяснява Тони Николов – философ, част от делегациите при папата.   Визитата  ще е част от балканска обиколка. Офциалното потвърждение за посещението на папа Франциск се очаква в следващите седмици.    ", "date": "2018.12.06", "title": "Папа Франциск вероятно ще посети България през 2019 г."}
{"url": "https://www.actualno.com/healthy/shofiori-na-linejki-stavat-paramedici-news_710368.html", "text": "  И шофьори на линейки вече ще помагат за спасяването на болни и пострадали. 53-ма водачи вече са обучени парамедици. Това означава, че те могат да участват в реанимационни действия по предписание на лекар. предаде Нова телевизия.      Шофьорите парамедици са обучавани от академик Владимир Овчаров - един от двамата българи, които имат публикации в емблематичния учебник \"Анатомията на Грей\", дал име и на телевизионен сериал.   \"Шофьорите заместват медицинската сестра. Знаете каква липса има на медици и особено на медицински сестри. Това е едно рамо, което ще допълни липсващите екипи\", коментира д-р георги Гелев, директор на Центъра за спешна медицинска помощ в София.\r\nА причината за липсата на кадри са ниското заплащане, натовареният график и нерядко - опасни пациенти.  Обученията на шофьорите от Спешна помощ продължават.", "date": "2018.12.06", "title": "Шофьори на линейки стават парамедици"}
{"url": "https://www.actualno.com/montana/lomchani-praznuvat-nikulden-s-ribna-salamura-i-pystro-horo-news_710312.html", "text": "  С рибна саламура, фолклорни танци и водосвет ломчани празнуваха Никулден на централния площад „Свобода“. Рибният курбан в чест на Св. Николай Чудотворец бе от и е осигурен от Община Лом. Специалитетът бе приготвен по рецепта на общинския служител Бисер Станев, който е запален риболовец, авджия и кулинар.     „Бистрата чорба се прави с три вида риба, печени на скара – шаран, бел амур и толстолоб. В горещия бульон се притурят и лук, чесън, сухи чушки, домати, магданоз, копър, девесил, червен и черен пипер, люти чушки и …щипка любов.“ – сподели Бисер, докато разливаше с черпак саламурата.\r\nПразничен водосвет с молебен отслужи отец Нестор. Своите пожелания отправи кметът Пенка Пенкова: „Уважаеми съграждани, Днес е светлият християнски празник Свети Николай Мирликийски – Чудотворец, известен още като Никулден. Честват го рибари, моряци, банкери, празнуват всички с името на светеца. Достоен знак на надежда за безценното покровителство на Свети Никола над всички нас е просперитетът и добруването на ломчани. На всички именици, на моряци, рибари, банкери – честит празник, с пожелания за здраве и благоденствие!“.\r\nНа площада извиха празнично  хоро децата от фолклорния танцов състав „Северняче“, с художествен ръководител Валери Горанов.  ", "date": "2018.12.06", "title": "Ломчани празнуват Никулден с рибна саламура и пъстро хоро"}
{"url": "https://www.actualno.com/business/indijska-kompanija-potvyrdi-che-ima-interes-kym-bylgarskija-biznes-na-chez-news_710364.html", "text": "        Компанията е вторият класиран кандидат след \"Инерком\" на Гинка Върбакова. След като в края на миналия месец от българската фирма не успяха да осигурят финансиране, от централата в Прага заявиха, че    От \"Индия Пауър\" са отклонили покана за интервю с мотива, че \"по стратегически причини не могат да коментират каквото и да е развитие, свързано с ЧЕЗ\".\r\nТе обаче подчертават, че се надяват да имат какво да споделят с аудиторията. С това потвърждават, че са запазили интереса си към закупуването на българските активи на ЧЕЗ, съобщава БНР.  Преговорите с \"Инерком\" започнаха през февруари, а от India Power са отново в играта от началото на декември, след като българското дружество не успя да осигури финансиране.\r\nОт сайта на \"Индия Пауър\", че историята ѝ започва през 1919 г. В момента тя работи на голяма част от територията на Индия, като има вятърни и соларни мощности, въглищна централа, както и лиценз за дистрибуция на ток в определени зони. От портфолиото на компанията не става ясно какъв е международният ѝ опит и дали изобщо има такъв.   Припомняме, че Върховният административен съд (ВАС) с продажбата на българския бизнес на ЧЕЗ. Жалба е била подадена от \"Инерком България\" – компанията на Гинка Върбакова, против повторния отказ на Комисията за защита на конкуренцията (КЗК) да образува производство за оценка на пазарния ефект от придобиването на бизнеса на ЧЕЗ в България от \"Инерком”. А според ВАС отказът на КЗК е противозаконен.    ", "date": "2018.12.06", "title": "Индийска компания потвърди, че има интерес към българския бизнес на ЧЕЗ"}
{"url": "https://www.actualno.com/sofia/zelen-bilet-v-sofija-veche-i-pri-jylt-kod-za-mygla-news_710369.html", "text": "  В София вече ще има „зелен билет“ и при жълт код за мъгла. С промяната столичани ще могат  да пътуват за 1 лев при мръсен въздух още при прогнози за завишени нива  на фините прахови частици, съобщи Нова телевизия. До момента „зелен билет“ се пускаше след два последователни дни на замърсяване.     Такъв билет беше пуснат например на 4 декември, когато отново имаше повишени нива на замърсяване на въздуха в столицата.   ", "date": "2018.12.06", "title": "\"Зелен билет\" в София вече и при жълт код за мъгла"}
{"url": "https://www.actualno.com/crime/myj-i-jena-zaginaha-pri-pojar-v-doma-si-v-novo-selo-news_710370.html", "text": "   Това съобщиха от ОДМВР – Видин.     Пожарът е възникнал следобед в стая в двуетажната къща на семейството.   Телата са транспортирани за аутопсия, извършен е оглед.\r\nВ хода на досъдебното производство ще се установява причината за инцидента.  ", "date": "2018.12.06", "title": "Мъж и жена загинаха при пожар в дома си в Ново село "}
{"url": "https://www.actualno.com/curious/dneven-horoskop-za-7-dekemvri-news_710213.html", "text": "        През този ден ви очаква толкова много общуване, че ще съжалите, че сте поздравили много хора. Останете любезни до края, това ви прави красиви. Днес околните ще ви разбират трудно. Най-добре не се опитвайте да обясните необяснимото. Кой може - ще разбере и сам.      Този петък поставете на преден план въпросите от личния ви живот. Има да наваксвате с подаръци и нежности, така че - действайте.     Денят ще ви предложи интересна дейност, която преди не сте изпълнявали. Не бъдете прекалено строги към себе си, насладете се на процеса. Всичко ще дойде с опита.    Този петък може да си позволите да бъдете по-разточителни. Осигурете си незабравимо прекарване на вечерта и не изневерявайте на желанията си. Това е ден, в който да действате с размах. Ако тръгнете да мислите преди всяко действие ще загубите и сили, и време. Не се съмнявайте в себе си.   Този петък е важно да отчетете мнението на околните, особено ако ви предстоят сериозни стъпки в служебната сфера. В противен случай отговорността за случващото се ще е само ваша.    Този петък не разчитайте изцяло на късмета си. Има фактори, които може да променят плановете ви и да се наложи да търсите други начини на действие. Този петък може да ви срещне с някоя от грешките ви. Благодарете ѝ за опита и научения урок и продължете нататък по-разумни и добри.    Този петък с чиста съвест може да се поглезите.  Подарете си, каквото ви душа иска и не проявявайте скромност. През този ден спазвайте баланса във всичко. Непремерени действия или думи може да ви извадят от равновесие за продължителен период от време. Не пропилявайте вечерта без среща с приятели. Имате нужда да разпуснете сред свои хора, да си припомните весели случки от миналото и да видите колко много път сте изминали.", "date": "2018.12.06", "title": "Дневен хороскоп за 7 декември"}
{"url": "https://www.actualno.com/vidin/vidin-otbeljazva-nikulden-s-litijno-shestvie-i-moleben-na-brega-na-dunav-news_710317.html", "text": "  С тържествена литургия на Св. Николай Чудотворец Мирликийски в едноименния храм започнаха честванията за християнския празник във Видин. Тя бе отслужена от Видинския владика Негово Високопреосвещенство Даниил. На нея присъстваха кметът на Община Видин Огнян Ценков, областният управител Албена Георгиева, заместник областните управители Анжело Методиев и Лъчезар Попиванов, заместник-кметът Венци Пасков и много граждани.     По традиция официалните гости запалиха кандилата в сребърния светилник под формата на кораб в митрополитския храм. След службата, заедно с Градския духов оркестър, потегли литийно шествие през Крайдунавския парк към централния понтон.   На брега на реката бе отслужен молебен и потопена във водите на Дунав иконата на светеца от катер на Гранична полиция. Негово Високопреосвещенство отправи своя поздрав към моряците, рибарите, банкерите, чийто покровител е Св. Николай Чудотворец, с пожеланието да извършват благополучно своята работа, с честност и усърдие.\r\nЗа присъстващите бе осветен празничен курбан, който бе раздаден след тържеството.  В Община Видин днес празнуват над 1060 души, които носят името Николай. Най-възрастният от тях е роден в село Жеглица през 1934 г., а най-младият е от град Дунавци и е само на няколко месеца.", "date": "2018.12.06", "title": "Видин отбелязва Никулден с литийно шествие и молебен на брега на Дунав"}
{"url": "https://www.actualno.com/ruse/turisticheskijat-biznes-podade-ryka-na-mladej-s-95-uvrejdanija-news_710162.html", "text": "  В туристическа агенция MG Travel от Русе, с радост и увереност, се определят като истински задружен екип. „Обслужването, което предлагаме на нашите клиенти и партньори е качествено, бързо и адекватно, благодарение на добрата комуникация между нас и нашите лични умения и познания в туризма“, това споделя Милен Герасимов, управител на агенцията пред кореспондент на .     Агенцията по заетостта стартира инициатива за назначаване на хора с увреждания във фирми, като стимулира работодателите за срок от 2 години със заплащане на заплати и осигуровки.\r\nМилен Герасимов научава от Бюрото по труда, че има различни програми, които стимулират работодателите за наемане на хора с увреждания.  Диян Господинов пък е 33-годишенс 95% увреждания и след като гледа репортаж по БНТ се обажда на Милен Герасимов, а последният преценява, че Диян има качества за работата, за която му е необходим служител. Въпреки че е трудно подвижен след прекарана детска церебрална парализа, той ще поддържа сайта на агенцията. На 1 ноември той е назначен на работа след преминаване на курс на обучение.\r\nОпитите на Дидо след дипломирането в Професионалната гимназия по икономика със специалност „Счетоводство\" за траен трудов договор са несполучливи. Работи доброволно в Национална организация на хора с увреждания като „консултант достъпна среда и помощни средства“.\r\nЯвява се на различни обяви от интернет, но престоят му в Бюрото по труда продължава 8 дълги години. Въпреки формалностите, чудото този път се случва и собственикът полага усилия да назначи Диян на най-подходящата позиция. Това е приятно изключение, защото работодателите се плашат от закрилата на закона и сложните изисквания.     Милен Герасимов споделя, че след необходимите процедури и обучение от август до 1 ноември всичко е приключило благополучно за договарящите се страни. Обучението на Диян продължава, а назначението по програмата е за две години. Всички обаче са оптимисти, че след този срок и придобития той ще има постоянен трудов договор.\r\nРаботодателят е категоричен, че назначението на Диян не е просто подаяние, а е нормален взаимноизгоден акт. Милен Герасимов декларира, че търси подходящи курсове, където младежът да усъвършенства познанията си и да бъде все по-полезен за фирмата. Диян ще може да работи дистанционно и вкъщи. Управителят проявява пълно разбиране за неговите специфични нужди и смята в бъдеще да пригоди офиса за потребностите му.\r\nДиян сподели във facebook: „Благодаря на Милен и на всички колеги за топлото посрещане ! Обещавам, че няма да съжалявате, че работим заедно! Знам какви усилия ми костваше да намеря добра работа и няма да пропилея шанса си !!!\r\nНовите му колеги отговориха: „Добре дошъл в нашия екип, Дидо! Желаем ти успех!“   ", "date": "2018.12.06", "title": "Туристическият бизнес подаде ръка на младеж с 95% увреждания"}
{"url": "https://www.actualno.com/politics/elektronni-vinetki-ot-dogodina-i-poveche-prava-za-api-sled-promeni-v-zakona-za-dvijenie-po-pytishtata-news_710318.html", "text": "  Парламентът прие на второ четене промени в Закона за движение по пътищата. Депутатите гласуваха три законопроекта, по предложение на Министерски съвет, на ПГ на ГЕРБ и на ПГ на „Воля“.     От 1 януари догодина влиза в сила електронната винетка. Закупените до тогава хартиени стикери ще бъдат валидни до изтичане на срока им.\r\nПредложението на \"Воля\" е  във всички автомобили на контролните органи на МВР да се инсталират ПОС терминални устройства, чрез които глобите да се събират на място и на момента.\r\nПредвижда се и втори вариант за заплащането на глобите, а именно 2 часа след връчването на акта.  Измененията, които от ГЕРБ предложиха, са свързани с тол системата. Парадокс е, че обхватът на тол системата, т.е. пътищата, за които ще важи, все още не е определен и не е ясно и за кои пътища леките коли ще плащат винетки. Глобите за нарушения за неплатена пътна такса започват от 300 и достигат 1800 лева.\r\nСпоред промените служители на Агенция \"Пътна Инфраструктура\" (АПИ) вече ще имат право да спират автомобили за неплатена пътна такса (винетка) или тол такса. Те ще разполагат и с данните за други нарушения, извършени със съответния автомобил.   Задължителният годишен преглед ще бъде отказван, ако водачът на превозното средство е бил хванат да кара без винетка или има неплатени глоби или имуществени санкции по влезли в сила наказателни постановления или електронни фишове за нарушения.    Само през тази година законът вече претърпя 6 корекции. Промените се правят заради въвеждането от началото на идната година на електронна винетка за леките автомобили и на тол система за изминато разстояние от тежките камиони от средата на август 2019 г.\r\nАПИ ще осъществява контрол върху спазването на задължението за движение на пътните превозни средства по пътищата, включени в обхвата на платената пътна мрежа.\r\nТова ще става с доклади за всяко установено нарушение, към които автоматично се прилагат статични изображения във вид на снимков материал и/или динамични изображения - видеозаписи.\r\nТе ще се приемат за доказателства за отразените в тях обстоятелства относно пътното превозно средство, неговата табела с регистрационен номер, датата, часа и мястото на движение по участък от път, включен в обхвата на платената пътна мрежа, и местонахождението на техническото средство - част от системата.   Пътната агенция ще създава и поддържа информационна система, в която се издават и съхраняват докладите. В нея обаче ще се съхраняват и съставени, но невръчени покани за съставяне на актове за установяване на административни нарушения, актове за установяване на административни нарушения и наказателни постановления за нарушения.   Според промените определени от председателя на управителния съвет на АПИ длъжностни лица ще имат право да спират движещи се пътни превозни средства чрез сигнал със стоп палка с описваща полукръг червена светлина, като сигнал за спиране може да бъде подаден и от движещ се автомобил на АПИ. Досега такива права имаше само КАТ. Впоследствие те бяха позволени в определени случаи и за мобилни екипи на митниците и на НАП.\r\nСлужители на новата структура - Национално тол управление, вече ще могат чрез постоянно светещ или мигащ надпис \"Национално Тол управление - Следвай ме!\" да проверяват документите за самоличност и свидетелството за управление на водача, както и всички документи, свързани с управляваното превозно средство, пише в проекта за законови промени.\r\nТе ще връчват покани за съставяне на актове за установяване на административни нарушения, актове за установяване на административни нарушения, електронни фишове и/или наказателни постановления, включително и такива, съставени от други контролни или административнонаказващи органи извън структурата на АПИ.\r\nОпределените от управителния съвет на Агенция „Пътна инфраструктура” длъжностни лица ще имат право на достъп до водените от Министерството на вътрешните работи и Министерството на транспорта, информационните технологии и съобщенията регистри с оглед установяване на собствеността, ползването, вида и др. характеристики на превозните средства.   Ако колата е била засечена да се движи по платената пътна мрежа, без да е платена винетна такса, тя няма да бъде допускана до годишен технически преглед, докато собственикът й не се издължи на хазната, гласят други промени в закона.\r\nАвтомобилите няма да могат да напускат и страната, докато не си платят. Това е ново изискване за задължителните годишни прегледи. Досега за тях се искаше само бележка за платен годишен данък върху превозното средство към общините, но след като бе направена връзка между системите на КАТ и на общините, и това задължение отпадна.\r\nПромените добавят сериозно утежняване на режима - преглед да се отказва и за всякакви други непогасени нарушения по Закона за движение по пътищата.\r\nПредложените от Министерски съвет промени целят намаляване на административната тежест върху гражданите и бизнеса. Премахва се изискването за предоставяне на удостоверение за актуално състояние и на копие от съдебното решение за регистрация по реда на Търговския закон. Такова изискване няма да има и за декларация за липса на открита процедура за обявяване в несъстоятелност, както и при искане за издаване на удостоверение за вписване в регистъра на лицата, осъществяващи пътна помощ.\r\nМеждувременно между първо и второ четене постъпиха и редица предложения на ПГ на „БСП за България“, но те не бяха приети.", "date": "2018.12.06", "title": "Електронни винетки от догодина и повече права за АПИ, след промени в Закона за движение по пътищата"}
{"url": "https://www.actualno.com/vraza/tyrsjat-se-800-rabotnici-za-brane-na-jagodi-v-ispanija-news_710309.html", "text": "   търси испански кооператив на производители от провинция Уелва. Работодателите предлагат брутна заплата в размер на н, като след внасяне на здравни осигуровки и данък общ доход нетното възнаграждение е 39,71 евро на ден. Информацията е от Бюрото по труда във Враца, където може да се намерят повече данни по офертата.     В съобщението се казва, че разходите за път до Испания са за сметка на кандидата, като той заплаща билета за автобус предварително или стойността на билета се удържа от първата му заплата. Връщането до България е за сметка на работодателя, ако работникът остане до края на кампанията и не напусне самоволно работа. Работното време е определено на 39 часа седмично, разпределени неравномерно и гъвкаво през седмицата според необходимостта на предприятието. Часовете над 39, положени в работни или почивни дни, се считат за извънреден труд и се заплащат с 50% над редовното заплащане.   В периода между 15 февруари и 1 юни при необходимост работодателят има право да изведе работниците си на полето и в неделя, ако се събират бързо развалящи се плодове като ягоди, малини, боровинки и къпини. В този случай работниците трябва да почиват в друг ден от седмицата, ако са направили необходимите 39 часа. . Очакваното заминаване на одобрените кандидати е през февруари и март 2019 г. Трудовите договори се подписват на място в Испания и съдържат клауза за пробен период до 15 дни.  Кандидатите трябва да заявят своя интерес за работата в бюрата по труда по местоживеене.", "date": "2018.12.06", "title": "Търсят се 800 работници за бране на ягоди в Испания"}
{"url": "https://www.actualno.com/vraza/bchk-vraca-zapochna-da-razdava-hranitelni-pomoshti-news_710307.html", "text": "  От г. БЧК Враца ще раздаде пакети с хранителни продукти. Кампанията се организира от Европейския социален фонд и в нея ще бъдат обхванати близо 14 хил. души от областта.     Хранителните пакети включват основни продукти, сред които захар, леща, ориз, олио, спагети и консерви с общо тегло  24 кг. .   Хората, които имат право да получат тези помощи, са подбрани от Агенция „Социално подпомагане“. Това са лица и семейства, получили помощи за отопление за зима 2016/2017; майки, които получават помощи за отглеждане на дете до 1-година; лица и семейства, получили помощи за първокласник през миналата година; хора с трайни увреждания, с право на лична помощ и ниски доходи ; семейства, които получават месечни помощи за отглеждане на дете с трайни увреждания, както и лица, инцидентно пострадали от бедствия и аварии.\r\nВъв Враца помощите се раздават на 2 места   Всяка община в област Враца има график за получаването на помощите. Информация  може да се получи от съответните кметства по местоживеене.", "date": "2018.12.06", "title": "БЧК Враца започна да раздава хранителни помощи"}
{"url": "https://www.actualno.com/plovdiv/ikonomisti-plovdiv-e-industrialnijat-centyr-na-stranata-news_710321.html", "text": "  Пловдив е с най-високия ръст на заплатите в Производствената сфера. Това стана ясно по време на пресконференция на Образователно-индустриалния борд, в която взеха участие кметът Иван Тотев, заместникът му Стефан Стоянов и икономистът Георги Стоев.     \"9,1 процента е средногодишният ръст на заплатите в индустрията за Пловдив и областта. Това е повече от средния за страната, който е 7,5 на сто\", обяви Георги Стоев. \"Пловдив е индустриалният център на страната, тук заплатите растат много по-бързо от средните\", обобщи положението икономистът. Градът отбелязва и друг рекорд - в ръстът на заетостта. През миналата година тук са наети 38 000 души, като този ръст е по-голям от този на цяла Северна България. Общо 72 000 души в Пловдив са ангажирани с трудов договор в индустрията, като продукцията е на стойност 17 милиарда лева.    , изтъкна Стоев. Възможностите за младите (18-19-годишни) са още по-големи, особено ако току-що са завършили техникум - така например прогнозите стартови заплати за монтажници, оператори на машини или т.н. хора, които работят с ръцете си, са между 750 и 1000 лева чисто.\r\nВсичко това се дължи и на Образователно-индустриалния борд, който Пловдив въведе пръв в България. Той бе учреден преди две години от Община Пловдив, Министерство на Образованието и науката, клъстер Тракия икономическа зона и „Индъстри уоч“. Споразумението осигурява тясно сътрудничество за създаване на условия за задоволяване на увеличеното търсене на човешки ресурс с различни професионални квалификации и компетенции чрез свързване на плановете на работодатели и професионални гимназии. Целта е популяризиране на професиите и подпомагане с адекватна информация решенията на родители и ученици за обучение в професионални гимназии. Създаването на борда е един от начините за справяне с проблема за липсата на кадри и търсене на хора с различни професионални квалификации.  ", "date": "2018.12.06", "title": "Икономисти: Пловдив е индустриалният център на страната"}
{"url": "https://www.actualno.com/society/protest-pred-sgradata-na-ms-zaradi-izgarjaneto-na-otpadyci-v-tec-bobov-dol-news_710323.html", "text": "  Загрижени за чистотата на въздуха хора се събраха на протест на пл. „Независимост“ в София, за да спрат изгарянето на отпадъци в ТЕЦ „Бобов дол“. Организаторите от „Грийнпийс“ – България информираха за рисковете от изгарянето чрез прожекция на кадри от района на теца и брошури. Те раздаваха и пощенски картички със снимки на централата, адресирани до ИАОС и МОСВ, които хората да изпращат с апел против изгарянето на отпадъци. На протеста в центъра на София присъстваха и жители на Перник и Големо Село.     Събитието завърши с флашмоб - протестиращите извикаха „Чистият въздух е наше право“, държейки снимки на теца и банер със същия текст.\r\nОсвен прожекцията близо 300 писма бяха изпратени онлайн до изпълнителния директор на ИАОС Георги Балчев и министъра на околната среда и водите Нено Димов.  „ТЕЦ „Бобов дол“ е остаряла централа, която замърсява региона постоянно. Подали сме десетки сигнали, че пуши коминът, който не е снабден със сероизчистваща инсталация. Сега към замърсяването от горенето на въглища ще се добави и горене на пластмаси, общ отпадък, което неминуемо ще доведе до ново замърсяване на въздуха и околната среда. И това без да има каквито и да е било филтри, които да ни защитят от вредните емисии“ -  коментира Деница Петрова, ръководител на „Грийнпийс“ – България.\r\nТЕЦ „Бобов дол“ е един от най-големите източници на опасни замърсители на въздуха в Европа. През юли 2018 г. централата поиска разрешение за изгаряне на биомаса и отпадъци заедно с въглищата, без обаче да променя горивната си инсталация или да инвестира в нови модерни пречиствателни системи. Предстои Изпълнителната агенция по околна среда да обяви своето решение в полза на искането или против него.    Макар че ИАОС още не се е произнесла по искането на ТЕЦ „Бобов дол“ за добавяне на биомаса и отпадъци към горивото, централата вече гори неправомерно слама и дори беше глобена за това. Според Акт за установяване на административно нарушение на РИОСВ - Перник \"от предоставените документи, водени от ТЕЦ Бобов дол ЕАД е видно, че биомаса е доставяна и разходвана през цялата 2017 г.\"\r\nТЕЦ „Бобов дол“ се намира едва на 300 метра от централния площад на Големо село и в непосредствена близост до домовете на жителите му. В резултат на дейността на централата всичко наоколо - къщи, коли, градини и ниви, е покрито с плътен слой прах, а въздухът е наситен с фини частици и опасни за здравето вещества. Въпреки че на два от комините са инсталирани сероочистващи инсталации според изискванията, централата често използва високия комин, от който вредните емисии се отделят в атмосферата без пречистване и в нарушение на правилата.", "date": "2018.12.06", "title": "Протест пред сградата на МС заради изгарянето на отпадъци в ТЕЦ \"Бобов дол\""}
{"url": "https://www.actualno.com/europe/ungarski-ministyr-celite-v-oblastta-na-klimata-ne-mogat-da-se-realizirat-bez-atomna-energetika-news_710325.html", "text": "  „Целите на политиката в областта на климата не могат да бъдат реализирани без атомна енергетика. АЕЦ могат непрестанно да произвеждат електроенергия за нуждите на промишлеността и населението“.     Това заяви унгарския министър без портфейл, отговарящ за проектирането, строителството и въвеждането в експлоатация на двата нови енергоблока на АЕЦ „Пакш“ Янош Шули, предаде MTI.   На международна енергийна конференция в Будапеща министърът подчерта, че „предвид надеждността на енергоснабдяването, както и икономическите и климатичните аспекти, Унгария няма алтернатива на строителството на АЕЦ“.\r\nШули отбеляза, че правителството подкрепя увеличаването на дела на възобновяемите енергийни източници.  Според анализ, който министърът цитира, през 2030 г. на унгарската индустрия ще е необходима допълнителна мощност от 3500-5000 мегавата, което ще оправдае строителството на новите блокове на АЕЦ „Пакш\".\r\nВ момента около 30% от използваната електроенергия в Унгария се осигурява от внос.", "date": "2018.12.06", "title": "Унгарски министър: Целите в областта на климата не могат да се реализират без атомна енергетика"}
{"url": "https://www.actualno.com/europe/vnasjat-vot-na-nedoverie-sreshtu-kabineta-na-makron-news_710327.html", "text": "  Френски опозиционни партии организират вот на недоверие срещу правителството на президента на страната Еманюел Макрон на фона на разрастващите се протести и страха от насилие, информира АП.     Социалистическата партия, крайнолявата \"Непокорна Франция\" и Комунистическата партия оставиха настрана разногласията и обещаха да внесат предложение за организиране на вот на недоверие в долната камара на парламента в понеделник.   Левицата няма достатъчно гласове, за да събори кабинета. Центристката партия \"Република, напред!\" на Макрон има стабилно мнозинство в 577-местната камара. Но левицата се опитва да привлече подкрепа и от други опозиционни сили.\r\nУправлението на френския лидер е отслабено от седмиците на протести на \"жълтите жилетки\".  ", "date": "2018.12.06", "title": "Внасят вот на недоверие срещу кабинета на Макрон "}
{"url": "https://www.actualno.com/books/zapochva-shestoto-izdanie-na-sofijski-mejdunaroden-literaturen-festival-news_710288.html", "text": "  На 11 декември започва шестият „Софийски международен литературен фестивал“. Дните до 16 декември ще включват срещи с писатели, дискусии, детска програма и изложби. Тази година събитията ще се разширят с още три нови формата: Бързи литературни срещи, Софийски международен литературен фестивал представя и Тайно поетическо четене.     Форумът събира на едно място български и световни автори и създава пространство за среща на литературите, на големите и малките езици, на културите на различните държави. Пълната програма на фестивала включва над 80 участници и 40 събития. Традиционно, чуждестранната програма на Фестивала е концентрирана върху тематични ядра на дадена литературна традиция. Политическата, социалната, аналитичната и ангажираната литература ще имат обединяващ характер за тазгодишния международен фокус на Литературния фестивал, посветен изцяло на немскоезичната съвременна литература.  Гости ще бъдат някои от най-значимите съвременни автори от Германия, Австрия, Швейцария, Лихтенщайн като Кристоф Хайн, Роберт Менасе, Лукас Берфус, Шерко Фатах, Илия Троянов, Йонас Люшер, Фердинанд Шмац, Марион Пошман и Забине Бокмюл. Те ще се срещнат с публиката на Литературния фестивал, заедно с българските писатели и поети: Алек Попов, Владимир Полеганов, Владислав Христов, Георги Господинов, Едвин Сугарев, Здравка Евтимова, Илиана Илиева, Кристин Димитрова, Крум Филипов, Людмила Миндова, Марин Бодаков, Мирела Иванова, Мехмед Атипов, Палми Ранчев, Петър Чухов, Румен Петров, Христо Карастоянов, Цвета Софрониева и Яна Букова.\r\nСрещата и диалогът на литературите и културите на различните държави е вписан и в многообразните теми и дискусии. Разговорите с писателите ще осмислят въпроси като днешните неврози; социалната травма; Европа като сюжет; историческото наследство: паметта и истината; поезията, представена пред скоби; проза и справедливост  и много други.\r\nРазнообразни и многопластови, дискусионните панели ще се занимават с темите: „Случаят СВЕП, визуалната поезия и свободата на образите“, „Маршрути на превода. Разговор за преводните издания на българска литература на немски език\", „Как се отваря архив на тайните служби?“, „Аз съм тук, за да питам, не да отговарям. Въпросите на Георг Бюхнер и Бертолт Брехт. Българският театър и жалоните на драматургичното мислене“, „Говорим за българската драматургия: Пиеси за родината или за трудните отношения между българската театрална сцена и българските автори на пиеси“, „Къде се крие богът на късия разказ“, „Измерване на съвременното. Немскоезичният роман днес“.    Някои от дебатните блокове ще бъдат ангажирани с новите тенденции в издаването на книги, със социокултурната роля на издателя, с литературата, пренесена във виртуалната реалност, с аудиокнигите или с това как чуваме литературата.\r\nТри нови форми на срещи с публиката ще бъдат добавени в тазгодишната програма. Първото Тайно поетическо четене няма да признае до края къде ще се проведе и кои поети и музиканти ще участват в него. Както всички събития на фестивала, входът ще е свободен, но предварителното записване ще е задължително, тъй като местата са ограничени.\r\nАлек Попов, Виргиния Захариева, Елена Алексиева, Иван Ланджев и Соня Тодорова ще бъдат първите автори, които ще участват в Бързите литературни срещи. Тези лични срещи между читател и писател ще заимстват случайния принцип на Speed Dating-формата. Събитието също изисква да бъде запазен безплатен билет.\r\nФестивалът се ангажира да посвещава специално внимание на важни литературни инициативи в страната. В рамките на Софийски международен литературен фестивал представя всяка година ще бъдат канени разпознаваеми, устойчиви, интересни, непознати или напълно нови  начинания. Тази година това ще бъдат Международния литературен фестивал в Русе, Прозрачният преводач на Къщата за литература и превод, Артизанин, Свободно поетическо общество\r\nСъвсем закономерно, дните на Литературния фестивал започват със събития, свързани с детските книги, срещи с писатели или работилници. Дагмар Гайслер, Калина Мухова, Катя Алвес, Мила Попнеделева-Генова, Петя Кокудева, Радостина Николова, Сотир Гелев и Юлия Спиридонова–Юлка са писателите, които ще вземат участие в  тазгодишната детската програма   На сцената на Литературния фестивал ще бъдат представени и две изложби. BUCHSCHMUCK включва селекция, след конкурс, от визуални интерпретации на произведения на немскоезични автори като Франц Кафка, Патрик Зюскинд, Гьоте, Херман Хесе и Е.Т.А. Хофман. Паралелно на конкурса на Гьоте-институт течеше и отворената покана „Параграф“, в която от колектив ТИ-РЕ търсиха най-интересните арт книги, вдъхновени или интерпретиращи литературни произведения. Двете инициативи се обединиха с общо откриване в двете сгради на Гьоте-институт по-рано тази година, а сега могат да бъдат видени отново заедно по време на Софийския литературен фестивал. Шестте дни на Софийския международен литературен фестивал 2018 се провеждат по време на 46-ия „Софийския международен панаир на книгата“. Тазгодишното му издание ще премине под мотото: Четири страни – един език, посветено на немскоезичните държави Австрия, Германия, Лихтенщайн и Швейцария, които тази година ще бъдат Почетни гости на събитието. Шестото издание на Софийския международен литературен фестивал и 46-ия Международен панаир на книгата се организират от Асоциация „Българска книга“ с подкрепата на Министерството на културата на България и Столична община. Събитията се провеждат в партньорство с Франкфуртския панаир на книгата, Гьоте-институт България и с финансовата подкрепа на Министерство на външните работи на Германия. Партньори на Почетната програма са Посолство на Федерална република Германия, Княжество Лихтенщайн, Посолството на Република Австрия, швейцарската културна фондация „Про Хелвеция“, Посолство на Швейцария в България, „Традуки” и Фондация „Курт Волф”. ", "date": "2018.12.06", "title": "Започва шестото издание на Софийски международен литературен фестивал"}
{"url": "https://www.actualno.com/society/prof-nikolaj-slatinski-stanahme-urodliva-dyrjava-news_710273.html", "text": "  \"Уродливите хора превръщат всичко в уродливост.     Те натрапват уродливия си вкус навсякъде и във всяка сфера на дейност.\r\nОбричат ни да живеем в уродлива среда с уродливи нрави, с уродлив вкус, по уродливи закони.   Каква ти морална криза, то си е морална катастрофа!  Какво още стана, на което не е посегнато, за да придобие то уродлив вид?\r\nКак ще я караме нататък, нищо свято ли няма да остане, нищо красиво ли няма да има?\r\nБългария трябва да си върне нормалността - ако трябва, да се надигне, ако може да се пребори за правото си да живее нормално - с нормални политици, в нормална естествена среда, с нормална естетика, с нормална архитектура, с нормално строителство, с нормална столица, с нормални градове и нормални села\", професорът и политик Николай Слатински.       \"Не може да се продължава така агресивно да затъваме в грозотия, да ни заграждат отвсякъде с пълна липса на въображение, да ни натрапват сбърканите си представи за хубаво и смислено, да ни карат да смятаме, че тяхната уродливост е еталон за подражание и пример за следване..\r\nНе се ли промени нещо, ей така ще си затънем в уродливост и ще престанем да разпознаваме стойностното и красивото.\r\nМоже някой да нарича това черногледство, а то е просто невъзможност да се понася повече уродливостта, която ни натрапват със самочувствието на собственици на държавата и притежатели на изключителното право върху истината от последна инстанция...\r\nГосподи, как се изроди всичко, което тръгна толкова искрящо и възторжено преди 30 години!\", допълни той.", "date": "2018.12.06", "title": "Проф. Николай Слатински: Станахме уродлива държава"}
{"url": "https://www.actualno.com/koledenduh/djado-koleda-pristigna-s-ekoavtomobil-v-smoljan-news_710267.html", "text": "  С екоавтомобил пристигна Дядо Коледа снощи в Смолян. Добрият старец дойде на центъра с много чували – по един за всяка детска градина, пълни с лакомства и играчки. А малчуганите, въпреки студа, пяха и танцуваха в очакване на подаръците.        С помощта на едно от децата кметът на Смолян Николай Мелемов запали светлините на коледната елха. Той пожела на всички деца да са здрави, весели, усмихнати и да получат много подаръци, защото това е само началото, а на родителите – мир и спокойствие в семействата и никога да не забравят, че всички са били деца.\r\nНовогодишната елха в областния град е изкуствена. Преди 2-3 години до сцената на амфитеатъра градоначалникът засади елхово дръвче. От общината казват, че когато порасне достатъчно, него ще украсяват за празника, а дотогава ще ползват изкуствената. Екавтомобилът пък, с който дойде снощи Дядо Коледа, е собственост на местната администрация.  Миналата година по покана на евродепутата от Родопите Владимир Уручев и кмета Мелемов Дядо Коледа дойде на бял кон, за да донесе подаръци на деца със специални потребности от Смолян.", "date": "2018.12.06", "title": "Дядо Коледа пристигна с екоавтомобил в Смолян"}
{"url": "https://www.actualno.com/plovdiv/kakvo-shte-vidim-na-otkrivashtoto-sybitie-na-plovdiv-evropejska-stolica-na-kulturata-news_710283.html", "text": "  Днес артистичният директор на фондация \"Пловдив 2019\" Светлана Куюмджиева и шефът на немската компания- организатор \"Фаза 7\" Свен Сьорен Байер представиха пред медиите сценария на откриващото събитие на Европейската столица на културата на . Очаква се то да събере , които ще имат видимост от 360 градуса, доколкото изявите ще се изпълняват на кула, построена на бул. \" Цар Борис Трети Обединител\". Кулата ще има 6 нива, на пет от тях ще има изяви, височината и е 25 м. Ще бъде осветена от , а в строежа и ще участват над 200 души. Шоуто започва в 19 часа, но организаторите призовават хората да идват по-отрано, тъй като достъпът ще бъде единствено пешеходен.      Първи на сцената ще излезе Теодоси Спасов, който ще изпълни народна музика и авторска композиция, създадена специално за събитието. В нея ще се включат повече от от Пловдив и региона, както и 22 ученици от Националното училище за сценични кадри, също и 150 ученици от Спортното училище. Следва изпълнение на ансамбъл \"Тракия\" с нова хореография на Лидия Клемент, подкрепени от видео и светлини. Следва изпълнение на композиция от над 200 хористи, творба на театралния композитор Христо Намлиев.  В рамките на шоуто следват академичният хор при АМТИИ, хор\"Гаудеамус\", хор\"Иван Спасов\", хор \"Детска китка\", Хорът на пловдивските момчета и на Държавна опера- Пловдив. В техните изпълнения ще се включат и 20 гайдари. След хоровите изпълнения, на кулата се качват арфисти от Академията за музикално, танцово и изобразително изкуство, които ще свирят на лазерни арфи. На двете странични сцени до тях ще излязат танцьори, а малко по-късно в танците са поканени да се включат и зрителите.   Финал на едночасовото шоу ще бъде изпълнението на Валя Балканска и на гайдаря Петър Янев. По- нататък купонът продължава в по- свободен стил с немския диджей Шилер.   Откриващото събитие на 12 януари е , който започва на 11 януари и продължава до 13-ти, когато е предвиден празник за деца. Шоуто вече се репетира в СКЛАД в Тютюневия град. Много цвят ще има в шоуто, а организаторите поканиха зрителите да идват с ярки шапки. \r\nЗасега не е ясна прогнозата за времето, резервен вариант няма, организаторите изказаха надеждата, че зрителите ще издържат. Всички откриващи събития в градовете, които досега са били Европейска столица на културата, се правят на открито и обикновено привличат най- много хора за цялата година, казаха още те.    ", "date": "2018.12.06", "title": "Какво ще видим на откриващото събитие на Пловдив Европейска столица на културата?"}
{"url": "https://www.actualno.com/politics/pargov-gospodin-barbalov-se-prevryshta-v-mnogorykija-shiva-news_710289.html", "text": "  \"Господин Барбалов се превръща в многоръкия Шива - в едната страна държи болница, в другата пари, а в третата - трамвайче\".     Това заяви лидерът на БСП-София и председател на общинските съветници от БСП в Столичния общински съвет (СОС) Калоян Паргов пред журналисти по време на заседанието на Столичния общински съвет.   Дончо Барбалов бе определен за временно изпълняващ длъжността зам.-кмет с ресор „Транспорт” в Столичната община.\r\n\"За 10 години трима зам.-кмета по транспорт спукаха гума по една и съща причина, очевидно кадровата политика в Столична община не е толкова добра, заяви Паргов.  \"В последната година от мандата на г-жа Фандъкова предложихме тя да си поеме ресора „Транспорт“, както си пое ресора „Сигурност“.\r\nНие винаги сме подкрепяли добри и ефективни политики за София, които решават проблемите. Големият проблем на София е контролът и отговорността, а тя се носи от кмета и той трябва да я покаже на практика, не като се крие зад една пешка или друга, която давайки ѝ шах, тя да пада и бива заместена от друга“, коментира още той.   \"Отговорността, която се носи за дадено действие и бездействие на всяка община се носи в първо лице единствено число от кмета на общината. Това го казва и законът за финансово управление и контрол на публичния сектор, както и законът за обществени поръчки“, каза Паргов.    \"Нека Калоян Паргов има търпението да се яви на избори и да спечели, тогава да кадрува в Столична община\", беше отговорът на кмета на София Йорданка Фандъкова, относно предложението Паргов тя да поеме транспортния сектор. \r\nФандъкова заяви още, че въвеждането на „зелен билет“ на 4 декември е мярка, която се приема добре от гражданите на столицата.\r\n„Аз вярвам, че ако това стане редовно много повече граждани ще използват тази възможност. Всяко начало изисква някакво време,“ каза тя, като обясни, че въвеждането на зеления билет не е било възможно да се направи в понеделник, защото тя самата е получила резултатите за превишените норми на ФПЧ много късно вечерта в неделя.   „Самите метеоролози казаха в неделя вечерта, че ще продължат мъглите и инверсиите, но аз нямах право да пусна мярката. Тази мярка е свързана със сериозни финансови ангажименти. ЦГМ търпи загуби и Столична община трябва да финансира мярката“ добави тя.", "date": "2018.12.06", "title": "Паргов: Господин Барбалов се превръща в многоръкия Шива"}
{"url": "https://www.actualno.com/curious/kak-da-poznaem-che-ribata-e-prjasna-news_710256.html", "text": "  На Никулден традиционно на трапезата се сервира риба, като тя трябва да има люспи. Независимо каква решите да поднесете на семейството си, трябва да се уверите, че е прясна.         Като за начало, колкото и логично да звучи, външният вид на рибата трябва да ви хареса. Огледайте я много добре и ако нещо ви се стори съмнително или не ви хареса, оставете я. са от нежнорозови до яркочервени. Ако има сиви, сини, черни петна по тях, оставете я.   , колкото и неприятно да е да се взирате в тях, трябва да са бистри и бели.\r\nВгледайте се добре в - той не трябва да е подут, нито да има някаква подутина. Това може да е симптом, че рибата е била болна.   Хубавата прясна риба има ...     ", "date": "2018.12.06", "title": "Как да познаем, че рибата е прясна "}
{"url": "https://www.actualno.com/koledenduh/praznichna-kuhnja-kakvo-oshte-ni-trjabva-news_710101.html", "text": "  Наближава Коледа и нямаме търпение да съберем семейството вкъщи. Тематичната декорация на дома е важна, защото допринася за празничното настроение. И не говорим само за лампички по прозорците, украсена коледна елха и гирлянди по стените. Не трябва да забравяме и масата, върху която ще поднесем вкусни ястия на близките си.     Сигурни сме, че имате любими рецепти, които приготвяте с любов, защото ухаят на Коледа. Ние пък ще ви предложим няколко идеи как тази година можете да украсите трапезата. \"Облечете\" масата с покривка в традиционни коледни цветове или пък със закачливи принтове. Съчетайте я с платнени салфетки или пък с хартиени – изборът е ваш, а в има голям избор. Можете да ги сложите директно върху масата или пък в красива поставка за салфетки.    След като сте сготвили вкусни ястия за празника, трябва и да ги поднесете в красиви чинии. Бъдете сигурни, че семейството и гостите ви ще го оценят. Те радват окото и допринасят за коледното настроение. Можете да заложите на един цвят, да комбинирате няколко или пък да се спрете на такива с празнични мотиви.      Разбира се, не забравяйте и чашите, които е хубаво да са съчетани със сервиза за хранене. Чаша за червено вино 590 мл, HEDERLI, ИКЕА, 2,99 лв     Няма нещо, което да внася повече уют и топлина, от свещите. Затова не е изненадващо, че в скандинавките домове, а те разбират от създаване на комфорт, винаги присъстват. Коледа е най-семейният празник, затова не пропускайте да сложите свещи и върху масата. Можете да поставите малки чаени в предпочитаните от вас цветове, с тематична форма или пък да заложите на класическите високи свещи.  Неароматизирана блок свещ, 5 броя, VINTER 2018, ИКЕА, 9,99 лв  Коледа няма как да мине без сладки. Наближи ли празникът цялата къща започва да ухае на канела и джинджифил... За целта имате нужда от необходимите продукти, формички за сладки и щипка любов.  След като ги изпечете, оставете да изстинат, след което ги приберете в кутия с капак. И бъдете сигурни, че често ще чувате отварянето на капака от малки ръчкички. Кутия с капак VINTER 2018, ИКЕА, 8,99 лв ", "date": "2018.12.06", "title": "Празнична кухня? Какво още ни трябва?"}
{"url": "https://www.actualno.com/europe/viktor-orban-slaga-ryka-vyrhu-nad-500-medii-news_710229.html", "text": "  Унгарският премиер Виктор Орбан лично разреши създаването на гигантска проправителствена медийна империя в страната, пише БГНЕС.     Собствениците на около 500 унгарски национални и регионални медии миналата седмица при координирана акция на бившия депутат от управляващата партия \"Фидес\", Габор Лискай. Всички тези \"подарени медии\" ще бъдат управлявани от фондацията на Лискай \"Централноевропейска фондация за печат и медии\". Подаряването и даренията, съгласно местното законодателство, не задължава при прехвърлянето на собствеността да има парични транзакции. И поради тази причина няма да бъде платен никакъв данък на държавата.   От \"Централноевропейска фондация за печат и медии\" съобщиха, че \"тяхна основна цел ще бъде опазването на националните ценности\".\r\n\"Става въпрос за проект от национално и стратегическо значение с обществен интерес\", каза самият при подписването на указа, който разрешава въпросното прехвърляне на собствеността и създаването на практика на .  Припомняме, че след идването на на власт през 2010 година обществените медии открито застанаха в защита на режима му, а огромна част от частните медии бяха превзети от лица, близки до властта.\r\nПрез 2010 година Унгария заемаше по свобода на медиите в света. В момента тя се намира на , съгласно класацията на \"Репортери без граници\".    . Близки на Виктор Орбан медийни босове са собственици и на медии в Република Македония. Всички те яростно защитаваха режима на Никола Груевски, открито се противопоставят на Договора за добросъседство между Македония и България, както и на този от Преспа, който сложи край на спора за името и откри пътя за евроинтеграцията на Република Македония.    ", "date": "2018.12.06", "title": "Виктор Орбан слага ръка върху над 500 медии"}
{"url": "https://www.actualno.com/burgas/burgas-otbeljazva-praznika-na-grada-i-pochita-svoja-zakrilnik-sv-nikolaj-chudotvorec-news_710290.html", "text": "  С тържествена сесия започна празничният ден в Бургас. На нея бяха обявени новите почетни граждани и отличените с други награди бургазлии. Всички бяха поздравени от кмета Димитър Николов, областния управител Вълчо Чолаков и председателят на Общинския съвет Костантин Луков.      Архитект Константин Коцев, скулпторът Никола Станчев, Петър Дойчев, доайен на туризма в България, Мустафа Чаушев, певец, д-р Стойчо Кьосев, философ.\r\nТази година посмъртно беше връчена наградата \"Почетен общински съветник на Бургас\" на италианеца Рикардо Тоскани. Тази година се навършват 90 години от неговата смърт.  Тоскани е архитект, един от инициаторите за модернизацията на града. С негово участие са изграждат - катедралата \"Св. Св. Кирил и Методий\", хотел \"Империал\" и къщите на видни българи. Промяната в архитектурния облик на централната част на Бургас е негова заслуга. Празникът продължи на площад \"Атанас Сиреков\", където се състоя ритуалът по издигане флаговете на Република България, Община Бургас и Европейския съюз.     Строят на Военноморските и сухопътни сили на гарнизон Бургас прие кметът на града Димитър Николов, областният управител, в присъствието на много граждани.\r\nНегово Високопреосвещенство сливенският митрополит Иоаникий осветии обредната, празнична трапеза и традиционния за Никулден рибен курбан. Литийното шествие стигна до моста в приморския парк, откъдето в морските води бяха осветени и хвърлени венци и цветя в памет на загиналите моряци и рибари.   На различни места в града, всеки може да се включи в избрана от него изява, да послуша музика или да похапне рибена чорба.", "date": "2018.12.06", "title": "Бургас отбелязва празника на града и почита своя закрилник Св. Николай Чудотворец"}
{"url": "https://www.actualno.com/curious/godishen-horoskop-za-2019-g-lyv-news_710185.html", "text": "  В началото на новата година  съдбата ще бъде изключително благосклонна към вас. Каквото не си пожелаете - това няма да се случи. През ви предстоят изключително интересни срещи и много нови познанства с хора, с чието сътрудничество ще може да постигнете много в професионален план. Интересно предложение ще ви накара да опитате да тръгнете в нова насока в професионално отношение. Известно време ще трябва да съчетавате повече от една дейност.     Всичко това може да доведе до изтощение през . Възможни са финансови затруднения. Не се колебайте да се обърнете за помощ към ваши близки и приятели. Краят на месеца ще ви даде възможност да си поемете въздух, като открие нови възможности за почивка за вас.   През жаждата ви за свобода може да доведе до някои неразбирателства с партньора ви. Преценете добре кое е по-важно за вас и не рискувайте в личен план. Това е период, в който трябва да бъдете по-отговорни и внимателни със здравето си.\r\nПрез няма да ви липсват сили и вдъхновение. Това е подходящ момент да се хвърлите в неизвестното, започвайки нова работа или нов проект. В личен план ще сте доказали сериозността на отношенията ви с вашия партньор, така че в тази сфера не се очакват никакви проблеми. В края на април може да очаквате повишаване на доходите ви или извънредна финансова инжекция.  През не бързайте да решавате всичко накуп. Започнете с решаването на проблемите, като ги подредите по приоритети и неотложност. Възможни са пътувания и ремонтни дейности. Пестете силите си, както физическите така и психическите. ще бъде шарен месец за вас. Ще преживеете своите моменти на възходи и падения. Някои представители на знака може да преживеят силни любовни вълнения. На други им предстоят промени в работата. Със сигурност личните вълнения ще се отразят на работата ви, така че бъдете внимателни. Възможно е да допуснете сериозни грешки. е подходящ месец за стъпки, насочени към повишение в работата. Представителите на знака, които все още търсят своя партньор е добре да не пропускат събития и мероприятия, където може да се срещнат с хора със сходни интереси.       През е желателно да намалите активността и най-сетне и да си подарите заслужена почивка. Прекарайте свободното си време възможно най-близко до природата без излишен лукс и шум. Месецът не е подходящ за започване на нова връзка, но пък е добър момент за заздравяването, на вече съществуващи, отношения.\r\nПрез промените ще нахлуят в живота ви. Жаждата ви за промяна може да се изрази, както в малки, така и в големи стъпки - от смяна на прическата до смяна на местоработата.\r\nПрез и няма да ви е скучно, особено ако имате деца. Ще се наложи да направите някои промени в режима и начина на възпитание. Бъдете пестеливи, тъй като са възможни неочаквани разходи. Бъдете внимателни към нови предложения в професионалната сфера.\r\nПрез ви очакват успехи на любовния фронт. Някои представители на знака ще бъдат толкова ентусиазирани, че може да се решат да направят предложение за брак на своята половинка. Пазете здравето си, особено ако страдате от хронични заболявания. ще ви зарадва с повишаване на доходите ви, което ще ви позволи да изпълните свои мечти и да направите близките си щастливи.      ", "date": "2018.12.06", "title": "Годишен хороскоп за 2019 г. - Лъв"}
{"url": "https://www.actualno.com/actualno/goranov-krystnika-i-inflacijata-na-morala-news_710257.html", "text": "  Сагата с Кръстника на финансовия министър Горанов придоби онзи епичен мащаб, който Франсис Форд Копола, Ал Пачино и Марлонд Брандо търсеха и вложиха цялото си артистично майсторство години наред. Но, както е казано от един друг умен режисьор, животът подражава не на изкуството, а на лошата телевизия.     Горанов , че отишъл в апартамента-подарък заради земетресението в Перник през 2012-та година. Децата му се уплашили от трусовете, цялото семейство преживяло страхотен стрес и от там дошла идеята за луксозния апартамент на Кръстника, където всички да се преселят на едно по-безопасно, по-красиво и най-важното, напълно безплатно вече години наред 180 квадратово място. Кръстникът е направил, както се казва във филма, предложение на което не може да откаже. А Горанов веднага рече, че бизнесът на този човек не е печелил обществени поръчки, ерго, няма конфликт на интереси. Вероятно дотам ще стигне и прокуратурата. Всичко точно.\r\nТук обаче възниква питане, с което властта рядко се занимава, понеже е свързано с влудяващата и неприятна думичка \"морал\". Морално ли е финансов министър да живее в безплатно жилище, чиито наем е минимум 1000 лева, а преди време да се жалва на Борисов, че негови колеги станали милионери, а той работел за 2000 лева в Народното събрание и не може да просперира така, както би искал?\r\nНие, разбира се, вярваме в предприемаческия дух на Горанов, в неговата богаташка амбиция, в желанието му да гради дом и кариера, които не ги бутат нито земетресение, нито прокуратура, нито протести. Обаче все пак ми се ще да попитам - за чий буй този човек трябва да бъде финансов министър? Ми нека тръгне по стремглавия и велик път на забогатяването, да чете книгите на Ричард Брансън, да се просълзява на биографията на Стив Джобс, да трупа коли и банкови сметки и накрая щастлив и предоволен, да погледне назад към империята си и всяка вечер да принтира банковата си сметка, която да гали и пришива към възглавницата, където морно да полага глава, разбира се, в някоя от многото спални, които 180-те квадрата на Кръстника безвъзмездно предлагат - той да не е абдал като нас да спи в една единствена спалня. Но какво общо има това с държавното управление? Защо точно такъв тип човек трябва да е финансов министър? Изглежда ми така сякаш ако има финансова криза не би се уплашил, но от земетресение, което правилно да го насочи към луксозен имот - веднага.  Това, разбира се, е най-сериозната инфлация, от която Горанов, Борисов и компания, и въобще политическият квазиелит страда: инфлация на морала. Много нули трябва да се махат отзад; политически нули, и пак няма да са достатъчно.  Райко Байчев     ", "date": "2018.12.06", "title": "Горанов, Кръстника и инфлацията на морала"}
{"url": "https://www.actualno.com/crime/banevi-kacnaha-na-letishte-sofija-news_710296.html", "text": "  С полет от Мюнхен на летище София кацна самолетът, който превозва Евгения Банева. Малко по-късно с полет от Франкфурт кацна и самолетът, превозващ Николай Банев, предаде БГНЕС.     Още вчера главният прокурор Сотир Цацаров съобщи, че специализираната прокуратура ще предприеме незабавни действия, ново актуализирано обвинение, задържане за 72 часа и незабавно искане за постоянно задържане.   Припомняме, че на 21 ноември френският апелативен съд в Ница даде съгласието за предаване на съпрузите Баневи на българските власти.\r\nСемейство Баневи беше задържано във френския град Ница в края на октомври след издадена от българските власти европейска заповед за арест. Заповедта е във връзка с разследване на приватизацията на девненския завод \"Полимери\", укриване на данъци, финансови машинации и сговор за престъпления в чужбина.  На 26 октомври зам.-главният прокурор Иван Гешев даде разяснения по случая на извънреден брифинг в спецпрокуратурата по повод проверки на адреси и разпити на хора за приватизацията на „Полимери“ АД.\r\nДвамата са задочно обвинени за длъжностно присвояване, документни измами, данъчни престъпления и пране на пари. Разследването е започнало преди около два месеца.   Бизнесът на скандално известното с демонстрация на богатството си семейство е проверяван нееднократно. При проверка през миналата година в „Полимери“ премиерът Борисов заяви : “Убеден съм, че тези, които са причинили този пладнешки грабеж ще си получат заслуженото. Искам да успокоя хората в региона и самата Варна, защото това е екологична бомба, която ако не се вземат мерките, които взехме, ще причини огромни екологични последствия. Обръщам се и към Зелените, защото освен всичко, което правят, трябва да наблюдават и тези процеси. Защото приватизацията, освен че е разбойническа, решението, което е дадено при следващите разпродажби, то е минало през няколко собственика, е много интересно. Активите отиват за частниците, а вредния отпадък и утилизацията остават за данъкоплатеца, добре ли е. Звучи като виц, но е факт. В момента държавата плаща тока, водата наблюдението“, заяви премиерът    ", "date": "2018.12.06", "title": "Баневи кацнаха на летище София"}
{"url": "https://www.actualno.com/starazagora/uchilishte-v-stara-zagora-otbeljazva-177-godini-ot-syzdavaneto-si-news_710262.html", "text": "  На патронния си празник днес Шесто основно училище „Свети Никола“ отбелязва . В седмицата между са проведени редица мероприятия и инициативи, посветени на празника. С празничен концерт под мотото „Нещо специално, запечатано с усмивка” ще бъде отбелязана годишнината днес. Той се организира с помощта на  Център за подкрепа на личностното развитие, Националното училище за музикални и сценични изкуства „Христина Морфова“ и Обединеното детско заведение „Звездица“. В седмицата, посветена на празника, са се включили всички деца и ученици от училището. Гостували са им деца от детски градини, организирани са спортни игри, седмокласниците и второкласниците посетиха храма “Св. Николай Мирликийски Чудотворец”. С интерактивни игри второкласниците са направили  възстановка на учебния процес в миналото. Шести клас са проследи стъпките на предците си от Светиниколското училище в Хилендарския метоха при храма “Св. Димитър” и в Регионалния исторически музей. Учениците от втори и трети клас, участващи в театрални групи, са се срещнали с екипа на постановката “Пинокио”, разгледали са театъра и са се запознали с тайните на театралните професии.         ", "date": "2018.12.06", "title": "Училище в Стара Загора отбелязва 177 години от създаването си"}
{"url": "https://www.actualno.com/varna/novi-pravila-za-jaslite-vyv-varna-ot-2019-godina-news_710244.html", "text": "  От 1 януари 2019 година ще влязат в сила новите правила за прием в детските ясли на територията на Община Варна. Това се налага, във връзка с приетия . Очаква се с новите правила да бъдат улеснени родителите при кандидатстване в детските заведения.     Според промените, класирането на децата ще се извършва в низходящ ред, в зависимост от събрания общ брой точки по посочените от родителите критерии, описани в правилата. При равни условия ще се прилага процедура по генериране и присъждане на случайни числа от електронната система за прием – децата ще се подреждат във възходящ ред по случайно число. Още една новост е, че регистрирането на заявление за кандидатстване вече ще важи за една календарна година. Системата ще се отваря за регистрации на заявления на 10 януари и ще се затваря на 15 декември. След приключване на приема за календарната година личните данни на децата и заявителите ще се заличават.   Новите правила имат за цел да дадат възможност за равен старт при различни социални ситуации, като миграция, завръщане на граждани от чужбина и други. \r\nПроектодокументът може да откриете на страницата на община Варна.  ", "date": "2018.12.06", "title": "Нови правила за яслите във Варна от 2019 година"}
{"url": "https://www.actualno.com/smolyan/obshtina-chepelare-s-nagrada-naj-ustojchivo-sytrudnichestvo-v-turizma-s-malka-obshtina-news_710293.html", "text": "  Българската хотелиерска и ресторантьорска организация връчи своите награди за 23-ти пореден път за постигати успех в туристическия бранш в различни категории. Официална церемония се проведе в „София Хотел Балкан“ на 05.12.2018 г. На събитието бяха раздадени , сред които бяха отличени общини, хотели, ресторанти и партньори на хотелския бизнес в България.        Община Чепеларе бе наградена в категория \" “. Наградата получи лично кметът Славка Чакъров. Тя сподели, че наградите на БХРА са признание за професионализма и положените усилия в сферата на туристическия бранш, но са и голяма отговорност за този, който ги получава. Чакърова благодари на всички свои партньори в сферата на туризма на територията на Община Чепеларе и им пожела един успешен зимен сезон.\r\nОбщина Чепеларе е носител на награда на БХРА през 2016 г. в категория: „Създаване на туристически атракции и най-добро информационно обслужване на туристите“.  ", "date": "2018.12.06", "title": "Община Чепеларе с награда \"Най-устойчиво сътрудничество в туризма с малка община“"}
{"url": "https://www.actualno.com/politics/parlamentyt-ratificira-tyrgovskoto-sporazumenie-seta-mejdu-dyrjavite-ot-es-i-kanada-news_710294.html", "text": "  Народното събрание ратифицира споразумението за стратегическо партньорство между ЕС  и Канада, познато като СЕТА.     Приемането мина без дебати, въпреки че още през миналата година лидерът на БСП Корнелия Нинова обяви споразумението за вредно за икономиката и суверенитета на България.   Пактът е подписан на Срещата на високо равнище ЕС – Канада на 30 октомври 2016 г. в Брюксел и беше одобрено от ЕП на 15 февруари 2017.\r\nОтделни негови части се прилагат временно от 1 април 2017 г., защото е споразумение от смесен тип.  Той ще влезе в сила изцяло и окончателно едва когато приключи ратифицирането му от всички държави в общността.\r\nПо силата на споразумението се премахват тарифните линии, с които ЕС търгува с Канада.   Създава се съвместен комитет на министрите и съвместен комитет за сътрудничество, които наблюдават развитието на стратегическите отношения между страните и правят предложения на всички въпроси от общ интерес.    ЕС допълнително отвори пазара си за някои конкурентни канадски продукти по един ограничен и балансиран начин, като успоредно с това е подобрен достъпът до канадския пазар за важни европейски експортни продукти, посочват от ЕК.\r\nСтава дума за сирене, вино и спиртни напитки, плодове и зеленчуци, както и преработени продукти. ВИТС също така ще защити 143 географски означения на ЕС в Канада, отнасящи се до висококачествени регионални хранителни продукти и напитки.\r\nСпоразумението укрепва всеобхватния, дългосрочен и стратегически характер на партньорството между ЕС и Канада, обясняват и от правителството, което е вносител на ратификацията.   Целта на споразумението от една страна е да разшири политическите връзки между ЕС и Канада, особено в областта на външната политика и сигурността, а от друга - да съдейства за развитие на сътрудничеството в области извън търговските и икономически отношения.", "date": "2018.12.06", "title": "Парламентът ратифицира търговското споразумение СЕТА между държавите от ЕС и Канада"}
{"url": "https://www.actualno.com/sofia/doncho-barbalov-poema-funkciite-na-evgeni-krusev-news_710263.html", "text": "  Дончо Барбалов е новият временно изпълняващ длъжността зам.-кмет по направление „Транспорт и транспортни комуникации“ в София. Това каза кметът на София Йорданка Фандъкова по време на редовно заседание на СОС, предаде агенция \"Фокус\".     Барбалов наследява поста, след като вече бившия зам.-кмет по транспортни въпроси в Столична община , който подаде оставка, след като стана ясно, че е получил призовка във връзка с проверката на прокуратурата за ремонта на столичната улица „Граф Игнатиев“.   Дончо Барбалов е зам.-кмет по направление „Финанси и стопанска дейност” и временно изпълняващ длъжността заместник-кмет по направление „Столично общинско здравеопазване”.\r\n\"Работата е много, но ние имаме добри екипи в общината и очаквам те да продължат да работят активно и да постигаме успехи по всички направления. Рано е да се говори за реформи, това което имам като поставена номер едно задача е да възстановим движението на трамваите по ул. \"Граф Игнатиев\", каза Дончо Барбалов.  \"Трябва да подготвим и бюджета за 2019 г., в който транспортът също има големи инвестиции. Всичко това трябва да го подготвим, за да може през 2019 г да изпълним и да продължим да изпълняваме програмата за ремонт на улици, строителство на нови такива и обновяване на , който е доста напреднал\", допълни още той.\r\nБарбалов посочи, че решението за назначаването му на поста е на кмета на София.   \"Тя има правото да прецени, тя е направила преценката кой каква позиция да изпълнява.\"    Относно новите разделите на трамвайната линия на ул. “ той коментира:\r\n\"Още днес ще отида на място със строителната фирма и надзора да обсъдим, докъде са стигнали дейностите и какво може да се направи от тук нататък, да разбера все пак обосновката за тези съоръжения там.\"", "date": "2018.12.06", "title": "Дончо Барбалов поема функциите на Евгени Крусев"}
{"url": "https://www.actualno.com/politics/narodnoto-sybranie-prie-zakona-za-lichnata-pomosht-news_710258.html", "text": "  Парламентът прие на второ четене Закона личната помощ, който касае хората с увреждания.     Законът е в отговор на протестните действия на майките на деца с увреждания от инициативата „Системата ни убива“, които от месеци настояват за реформа в социалната сфера.\r\nБлизо половин година те са на палатков лагер пред парламента, с настояване законът да бъде изработен и приет нормативен акт, който да урежда условията и реда за предоставянето и ползването на лична помощ от хора с увреждания.\r\nСпоред закона, държавната политика за лична помощ на хора с увреждания ще се осъществява от Министерството на труда и социалната политика, а предоставянето ѝ – от доставчици на лична помощ.  Това ще става само въз основа на изготвена индивидуална оценка на потребностите. Броят на часовете за лична помощ се определя въз основа на четири степени.\r\nПърва степен на умерена зависимост - при нужда от помощ за реализиране на различни  дейности в ежедневния живот от няколко пъти на месец или необходимост от ограничена подкрепа за персонална автономност.\r\nВтора степен на тежка зависимост – при нужда от помощ за реализиране на различни дейности в ежедневния живот до два пъти на ден или необходимост от ограничена подкрепа за персонална автономност.    Трета степен на много тежка зависимост – при нужда от помощ за реализиране на различни дейности в ежедневния живот не повече от четири пъти на ден или необходимост от ограничена подкрепа за персонална автономност.   Четвърта степен на тотална зависимост – при нужда от помощ и постоянна подкрепа от друго лице за реализиране на различни дейности  в ежедневния живот повече от четири пъти на ден, поради пълната загуба на физическа, умствена, интелектуална или сетиван автономност.\r\nПолзвател на лична помощ или упълномощено от него лице, което декларира неверни данни или наруши правилата за ползване на личната помощ, се наказва с глоба от 100 до 300 лв.\r\nСъгласно приетите текстове доставчикът на личната помощ по закона е общината. Парламентът реши Изпълнителният директор на Агенцията за социално подпомагане ще планира, разпределя, контролира и отчита средствата за финансирането на личната помощ.   Той ще има задължението и за издаване на задължителни методически указания за предоставянето на помощта, както и да осъществява контрол за предоставянето на лична помощ и изразходването на отпуснатите средства.   Директорите на дирекции „Социално подпомагане“ към Агенцията ще организират изготвянето на индивидуалните оценки на потребностите от лична помощ. на юридическите лица, предоставящи услугата лична помощ.\r\nНейн ползвател може да бъде всеки човек с увреждания, довели до ограничения в способността му за самостоятелно обслужване в ежедневието и до зависимост от чужда помощ.\r\nЗаконът дефинира и понятието ползвател на лична помощ. Това е човек с увреждане, довело до ограничения в способността му за самостоятелно обслужване в ежедневието и до зависимост от чужда помощ, която да компенсира функционалния дефицит и да осигури подкрепа за упражняването на основните му права и пълноценно участие в обществото.\r\nТой ще може да избира асистенти, да договаря тяхната заетост съобразно потребностите си и да подписва месечния му отчет за отработените от него часове. За конфликт с асистента човекът с увреждания ще може да уведомява писмено доставчика на личната помощ.", "date": "2018.12.06", "title": "Народното събрание прие Закона за личната помощ"}
{"url": "https://www.actualno.com/bgfootball/vijte-kyde-da-gledame-derbito-mejdu-cska-i-ludogorec-news_710260.html", "text": "  Днес ще се изиграе един от най-интересните мачове в българската Първа лига за целия сезон. Отборът на приема на \"Българска армия\" шампиона и лидер в класирането Лудогорец, а началният час е 17:30.     Към момента имат шест точки аванс на първата позиция пред Левски и ЦСКА, които са с по 38 пункта. Днешната битка може да върне играчите на Нестор Ел Маестро в \"правия път\", след като през уикенда изненадващо загубиха от Славия.    Дербито между ЦСКА и Лудогорец ще се изиграе днес на \"Българска армия\", а коя телевизия ще предава мача   ", "date": "2018.12.06", "title": "Вижте къде да гледаме дербито между ЦСКА и Лудогорец"}
{"url": "https://www.actualno.com/kustendil/dupnichanin-blysna-na-peshehodna-pyteka-15-godishno-momiche-i-izbjaga-news_710261.html", "text": "  Дупнишки полицаи са задържали 26-годишен неправоспособен водач, който е блъснал с автомобил 15-годишно момиче на пешеходна пътека в града и напуснал произшествието. Пострадалата е с охлузни наранявания и без опасност за живота. 26-годишният е установен след оказано съдействие от граждани. По случая е започнато досъдебно производство в РУ Дупница, уведомен е дежурен прокурор.     Снощи, малко след 21.00 ч., двама неизвестни, чрез упражнена сила, са отнели от продавачка в хранителен магазин в Сапарева баня 400 лв. и 10 кутии цигари от различни марки. Местопроизшествието е обслужено от дежурна полицейска група. По случая е започнато досъдебно производство в РУ Дупница, уведомен е дежурен прокурор, предаде кореспондент от града, за .   Друг водач на лек автомобил от Дупница причини значими материални щети и е напуснал местопроизшествието. Произшествието е с паркиран л.а. БМВ на ул. „Дупнишко шосе“. При последвалото обслужване на произшествието и проведени оперативно издирвателни действия е установен лекият автомобил – „Сузуки Витара“, собственост на 55-годишен кюстендилец и паркиран в близост до дома му. По случая е започнато досъдебно производство в РУ Кюстендил, уведомен е дежурен прокурор.", "date": "2018.12.06", "title": "Дупничанин блъсна на пешеходна пътека 15-годишно момиче и избяга"}
{"url": "https://www.actualno.com/curious/lubopitni-obichai-okolo-nikulden-news_710276.html", "text": "  Никулден е един от важните православни празници. Посветен е на Свети Николай Мирликийски, който се почита като избавител на пленниците и покровител на моряците, пътешествениците, търговците и банкерите      Когато шестима братя светци си поделяли света, на Свети Николай се паднали водите, затова той е надарен със силата да контролира морето, да спира ветровете или да усилва ураганите, когато се ядоса.\r\nНа Никулден се яде риба, най-добре шаран. Шаранът е смятан за помощник на Свети Николай, защото веднъж му помогнал в беда. Легендата разказва, че Свети Николай бил застигнат от буря и на дъното на лодката се появила дупка. Тогава Свети Николай бръкнал във водата и извадил един шаран, с който запушил дупката.  На 6-ти декември освен риба на трапезата има обредни хлябове и постни ястия. Масата не се вдига цял ден, а от обредните хлябове се дават късове на съседите, за да се запазят добрите отношения и да се множи богатството.\r\nНа Никулден не се плава в открито море. Първата хваната риба на 6-ти декември трябва да се изяде от рибарите.   След празничната вечеря костите на шарана се изгарят, закопават се в земята или се хвърлят в течаща вода, за да бъдат всички членове на семейството здрави през цялата година. Запазва се само костта от главата на рибата, тъй като се приема, че има формата на кръст. Хората вярват, че костта е лековита, затова се пришива към шапката на новороденото, за да го пази от зли очи и болести.    На Никулден празнуват Никола, Николай, Николина, Николера, Ненка, Ненчо, Нина, Кольо. Името Николай означава побеждаващ.", "date": "2018.12.06", "title": "Любопитни обичаи около Никулден "}
{"url": "https://www.actualno.com/society/ivan-bakalov-sofijanecyt-e-seljanin-no-bez-koleloto-news_710264.html", "text": "  \"Като духа вятър въздухът в София е чист като в планината. И споровете какво замърсява затихват.     Няма много обяснения - в София вече няма индустрия. Кремиковци беше от основните замърсители, не работи от години.   Сега основен замърсител са колите и 50 хил. домакинства на твърдо гориво. Просто в сезона на мъглите през ноември-декември, като спре вятърът, котелът Софийско поле става като газова камера.\r\n1,2 млн. автомобили са регистрирани в София. За сравнение в Копенхаген (1,7 млн. жители) има наполовина по-малко коли и над 600 хил. велосипеди, повече от аввтомобилите\", в социалните мрежи журналистът Иван Бакалов.  \"Ще заобича ли софиянецът велосипеда? Аз съм писал за велосипедни алеи още в края на комунизма, като работех в списание \"София\". Софпроект работеше по въпроса. Сега в общината работят за възможно по-скъпи подлези и ремонти, за да поощряват автомобилите.\r\nА софиянецът е селянин, но без колелото. Иска да иде с колата в центъра и да паркира безплатно пред входа на магазина или ресторанта\", допълни той.   ", "date": "2018.12.06", "title": "Иван Бакалов: Софиянецът е селянин, но без колелото"}
{"url": "https://www.actualno.com/politics/simeonov-ima-padnala-ograda-na-granicata-s-turcija-no-se-raboti-po-otstranjavaneto-news_710284.html", "text": "  Участък от около 30-40 метра от оградата с Турция е отнесен, работи се по възстановяването ѝ. Това каза лидерът на НФСБ и депутат от „Обединени патриоти“ Валери Симеонов във връзка с публикуваните снимки във Facebook от депутата от БСП Николай Цонков, показващи паднала оградата на границата с Турция, предаде „Фокус“.     Симеонов подчерта, че на такива места се поставят 24-часови постове до отстраняване на проблема и призова БСП да сезират прокуратурата. „Всеки има право да подаде сигнал в случай, че смята, че има нарушение. Снимките са ми известни. Известно ми е мястото. Може би е необходимо да се даде малко пояснение за какво става въпрос. Снимките са истински. Един участък около 30-40 м от оградата е отнесен“, каза Симеонов. Той поясни, че участъкът се казва „Дълбок дол“ и се намира южно от Сливарово. „Самото наименование трябва да ви говори, че става въпрос за дълбок дол. Датата е 28 ноември, сряда. На 28-ми падна дъждът, на 29-ти става поражаването на тези 30-40 метра от оградата“, заяви Симеонов.   „Това струпване и стичане на огромни количества вода е предизвикало повличане на чакъл, дървета, отнасяне на пътища и отнасяне на тази част от оградата. Оградата не е направена около „Александър Невски“ на жълтите павета, а на изключително насечен терен и вече се работи по възстановяването“, поясни той и добави, че не може да се гарантира, че в бъдеще няма да има такива събития.\r\nСимеонов припомни, че преди години при наводнения е имало жертви и отнесени къщи при наводнения. „На някой много му се иска това да бъде доказателство за лошо изпълнение, но искам да ви уверя, че оградата е изпълнена по проекта“, обясни още народният представител от ПГ на „Обединени патриоти“. Симеонов заяви, че още от миналата година е организирана издръжка на оградата.  ", "date": "2018.12.06", "title": "Симеонов: Има паднала ограда на границата с Турция, но се работи по отстраняването ѝ"}
{"url": "https://www.actualno.com/crime/desislava-ivancheva-i-biljana-petrova-ostavat-za-postojanno-v-aresta-news_710298.html", "text": "  Десислава Иванчева и Биляна Петрова остават в ареста с мярка за неотклонение \"Задържане под стража\", като определението не подлежи на обжалване и протестиране. Това реши Апелативният специализиран съд, предаде БГНЕС.      Припомняме, че отстраненият от длъжност кмет на столичния район „Младост” и заместничката ѝ Биляна Петрова са обвинени за искан подкуп от 500 хил. евро и получени 56 хил. eвpo.     Третият подсъдим по делото като помагач е бившият кмет на район „Младост” Петко Дюлгеров. са в ареста от почти 8 месеца – те бяха зрелищно арестувани на 17 април пред Спортната палта в София. В определението от днес, 6 декември 2018 г., II-ри състав на Апелативен специализиран наказателен съд с председател Веселина Вълева в закрито съдебно заседание реши, че .  Задържането на двете подсъдими не накърнява правото им на защита, както неправилно е приел Специализиран наказателен съд. От данните по делото е видно, че двете подсъдими не са били лишени в нито един момент от развитието на наказателното производство от възможността да се запознават лично и непосредствено с материалите по делото и да правят искания. .\r\nСъдът определя като основателен частния протест на Биляна Петрова, но частната ѝ жалба е неоснователна. Съдът определя още, че не отвежда от участие в разглеждане на делото на съдиите Веселина Вълева, съдия Димчо Георгиев и съдия Даниела Росенова.   Апелативният спецсъд констатира, че няма забавяне на разследването. Процесът срещу продължава, като занапред е насрочена поредица от съдебни заседания, първото от което е на 17 декември.    ", "date": "2018.12.06", "title": "Десислава Иванчева и Биляна Петрова остават за постоянно в ареста"}
{"url": "https://www.actualno.com/dobrich/obvinenijat-v-zloupotrebi-kmet-na-shabla-nevinen-sym-news_710270.html", "text": "  „Не мога да се чувствам виновен, че съм спестил няколко милиона лева данъци на жителите на община Шабла. Не мога да се чувствам виновен и за това, че съм дал шанс на този проект да бъде реализиран“.     Това заяви кметът на Шабла Мариян Жечев след съдебното заседание срещу него. По думите му в спортния комплекс, заради който е изправен пред съда, вече са проведени два лекоатлетически турнира с национално значение. „На стадиона това лято проведе контролна среща „Динамо“ – Москва, защото по това време нямаше друг терен в морските общини, който да отговаря на изискванията на отбор от такъв ранг“, каза още Жечев.\r\nТой твърди, че експертизата, на която се позовава прокуратурата, не кореспондира с реалността. Още в началото на документа кметът открил .     Обвинението срещу Жечев е за по проект за реконструкция на стадиона в Шабла. Според прокуратурата на 13 ноември 2015 г. той е представил неверни данни за изпълнението на проекта пред Регионална разплащателна агенция на ДФ „Земеделие“ във Варна с цел да получи 525 488,25 лв. без ДДС. Парите са от фондове на Европейския съюз. Обвинението твърди също, че месец по-късно са получени 267 836,64 лв. от заявените средства. Жечев е извършил деянието в качеството си на кмет по договор за проект „Развитие на спорта в Община Шабла, реконструкция и доизграждане на стадион и парков комплекс в Шабла“, сключен с Министерство на земеделието и храните по мярка „Основни услуги за населението и икономиката в селските райони“ от Програмата за развитие на селските райони.\r\nНеверните данни се съдържали в заявката за окончателно плащане и в приложени към нея документи за предаване на изпълнени строително- монтажни работи в първия етап на проекта. Според прокуратурата част от отчетените като свършени дейности, не са били изпълнени и завършени към датата на изготвяне на документите.\r\nОбщо 40 са свидетелите по делото. Взе се решение да бъдат разпитани 1/3 от тях. За 17 януари е насрочено следващото заседание на съда.    ", "date": "2018.12.06", "title": "Обвиненият в злоупотреби кмет на Шабла: Невинен съм!"}
{"url": "https://www.actualno.com/society/nad-111-mln-lv-otivat-pri-sedem-obshtini-za-da-se-borjat-s-mrysnija-vyzduh-news_710239.html", "text": "   .     Управляващият орган на Оперативна програма „Околна среда 2014-2020 г.“ (ОПОС) обяви процедура чрез директно предоставяне на безвъзмездна финансова помощ „Мерки за подобряване качеството на атмосферния въздух“ на обща стойност Отчитайки значимите нужди в сектора, финансовият ресурс по програмата се фокусира в ограничен брой общини – конкретни бенефициенти по процедурата. Това са , съобщиха от Министерството на околната среда и водите (МОСВ).   Процедурата чрез директно предоставяне на безвъзмездна финансова помощ има за цел . Същевременно финансирането ще допринесе за изпълнение на ангажиментите на страната във връзка с осъдителното решение на Съда на ЕС за неспазване на нормите за съдържание на ФПЧ10 в .\r\nМерките, които ще бъдат подкрепени със съфинансиране от кохезионния фонд на ОПОС 2014-2020 г., са свързани .  Като крайна алтернатива (когато всички други опции са неприложими или изчерпани) е допустима и . Тези мерки, едновременно с планираните информационни и образователни кампании, се очаква да доведат до промяна в цялостното мислене на гражданите по отношение опазване чистотата на въздуха. С това ще се постави основата на ефективен национален модел за преодоляване на проблемите с на атмосферния въздух в резултат от битовото отопление.\r\nМаксималният срок за физическо изпълнение на дейностите по проектите е 54 месеца, уточняват още от МОСВ.   ", "date": "2018.12.06", "title": "Над 111 млн. лв. отиват при седем общини, за да се борят с мръсния въздух"}
{"url": "https://www.actualno.com/society/ognjan-minchev-zaradi-metoo-da-naemesh-jena-veche-e-risk-news_710269.html", "text": "  Бизнес в ерата #MeToo: \"да наемеш на работа жена днес е риск с много неизвестни\". \"Не вечеряйте с колежки. Не сядайте до тях по време на полет. Наемайте стаи в хотел на различни етажи. Избягвайте срещи \"тет-а-тет\", политологът Огнян Минчев: И допълни:     \"Какво да посъветваме самите себе си? От много години съм привърженик на американските ценности - в политиката, в обществения живот, в културата на общуване... Това, за което пишем днес е една вълна от нелепост, която ще отмине заедно с радикализацията на побеснялата левичарска политическа култура в Америка и в западна Европа. Всяко чудо за три дни... На българското общество е необходим бърз цивилизационен процес за усвояване и прилагане на правилата за възпитано обществено поведение. Огромен брой наши сънародници/чки и съграждани/нки са автентични простаци/простакеси, които се държат в семейството и в обществото по начин, който пряко им диктува примитивната им природа. Отношенията между мъже и жени често стават жертва на просташко поведение - както от страна на мъже, така и от страна на жени. Животът е толкова по-хубав, колкото по-възпитано и усмихнато се отнасяме един към друг.   Тази истина се култивира в Европа в продължение на векове - от минизингерите в ранното Средновековие, през любовното изящество на Ренесанса, през издигането на човека в култ от Просвещенския хуманизъм... Ние късничко тръгнахме по този път и не сме го извървяли дори и до половината - поне някои от нас. Но нека бъдем наясно - да извървим пътя към обществено възпитание и галантност в никакъв случай не означава да затанцуваме под музиката на #MeToo и подобните нему идиотщини на постмодерна. (Припомнете си \"Криворазбраната цивилизация\".) Някои това искат - видяла жабата, че подковават вола и вдигнала крак. На нас ни е необходима цивилизованост, възпитание, уважение към човека без разлика на пола му, статута му или произхода му. Дайте това да постигнем - дотогава, току виж, #MeToo се преместило в музея на постмодерния авангардизъм, а Америка и Западът - дай Боже - да са се центирали около ценностите на собственото си хуманистично наследство.\"", "date": "2018.12.06", "title": "Огнян Минчев: Заради #MeToo да наемеш жена вече е риск"}
{"url": "https://www.actualno.com/viewpoint/zavodyt-izgarjasht-mechtite-za-istinsko-otoplenie-news_710135.html", "text": "  Останах изключително разочарован от подхода и действията на СО (Столична община) както към настоящото обсъждане, така и към проблема като цяло. Така г-н Ясен Цветанов, който се представя като инженер по професия, изразява разочарованието си от явно неиминуемото построяване на т.нар. завод за изгаряне на отпадъци към \"Топлофикация София\". Решението за изграждането на мощността беше взето още в средата на месец май тази година, макар да имаше много възражение срещу проекта, едно най-сериозните от които е колко точно ще е замърсяването на въздуха – изключително актуална тема през настоящата седмица. А възраженията са глас в пустиня – при това много голяма     Г-н Цветанов поставя редица сериозни въпроси по темата, като изразява пълната си убеденост, че местната власт изобщо не е имала за цел да проведе реален диалог по темата. В следващите редове представяме гледната точка на г-н Цветанов:   1. Защо в обявата за общественото обсъждане на проекта няма и дума за енергийната ефективност на горивната база на проекта, остава само \"максимално ефективно да се оползотворява RDF\"?\r\n2. Какво е финансовото състояние на \"Топлофикация София\", след като ще взема заем за милиони (67 млн. евро от ЕИБ) и ще трябва да връща средно по 5 млн. евро годишно, при индикативна лихва 1,5% според за проекта?  3. Няма информация за замърсяването на въздуха от предвидения в проекта транспорт, за настоящата топлопреносна мрежа, за цената на газа, за влиянието на ВЕИ, за влиянието на повишената енергийна ефективност върху сградите?\r\nИнсталация за RDF гориво без работоспособна топлопреносна мрежа е напълно безсмислена, категоричен е г-н Цветанов и дава статистика за загубите по мрежата от \"Топлофикация София\" – 17,5% средно годишно. От 996 километра топлопреносна мрежа са рехабилитирани само 159 километра – как се прави проект за инсталация на RDF без разходи за подръжка на тази мрежа, пита г-н Цветанов?\r\nДруг аргумент – ЕС залага на енергийна ефективност в стратегията си за развитие, като вече ЕС от 32,5% до 2030 година. Предишната цел беше 27%, при която дори загуби на топлинна енергия от 13-14% са недопустими! Всеки ден, загубите от използването на ТПМ са най-малко 89 945 лв! Ако добавим и разходите за квоти и загуба на вода, всеки ден, загубите от използването на ТПМ стават най-малко 150 000 лв, показват изчисленията на инженер Цветанов       Ако приемем, че един средно статистически автомобил генерира 150 гр. CO2/км, то тогава той ще генерира един тон CO2 след изминаването на 6 666.67 км. Ако приемем, че той изминава 12 000 км годишно, ще се генерират 1,8 тона CO2. Тогава можем да видим аналога на колко автомобила се явява замърсяването, което се генерира само от загубите в ТПМ на \"Топлофикация София\" ЕАД: 179 478 : 1,8 = 99 154 автомобила, е сметката на инж. Цветанов.\r\nКато техническо противоречие, инж. Цветанов вижда концепцията да се пренася топлинна енергия, а не да се добива на място, предвид периода на работа на RDF инстанцията – около три десетилетия.\r\nДруг въпрос от техническо естество е как RDF горивото ще е диверсификация на газа, ако бъде преустановено подаването на газ към \"Топлофикация София\"? RDF топлинната мощност е 55-58 мегавата, а осигуряваната с газ мощност в дружеството е 3000 мегавата, твърди г-н Цветанов. И прави следната сметка – топлинната мощност от RDF 55-58 мегавата, електрическа 17,5 мегавата, 3000 мегавата топлинна мощност без RDF и 280 мегавата електрическа. Сметката на г-н Тодоров е, че в първия случай се увеличава топлинната мощност 0,0193 пъти, а електрическата – 0,0625 пъти, за което се дават 157 млн. евро за RDF проект т.е. 1 мегават мощност струва 4,07 млн. лева.\r\nДруг много съществен недостатък на проекта е, че съгласно The EIB Circular Economy Guide - Supporting the circular transition от 24.10.2018 г., инсинераторите не се приемат за част от кръговата икономика!\r\nЩо се отнася до финансовата страна на въпроса, г-н Цветанов цитира заключение за финансовото състояние на „Топлофикация София“ към 2016 година – загуба от над 336 млн. лева, като, според одитора д-р Мариана Михайлова, \"налице е съществуваща несигурност, която би могла да породи значителни съмнения относно способността на дружеството да продължи да функционира като действащо предприятие\". Г-н Цветанов е категоричен и, че СО дава различни финансови стойности за RDF проекта в различни документи и това прави невъзможно съставянето на точна картина. Отделно така и няма публикувани официални отговори на въпроси, зададени от граждани и НПО на общественото обсъждане на проекта, оплаква се г-н Цветанов, който е изчислил, че загубата на RDF инсталацията за 26 години ще е почти 7 мрд. евро. При гласуването в Столичния общински съвет управляващите посочиха печалба до 10 млн. евро на година.      Като такива инженер Цветанов посочва газификацията, ВЕИ, използването на термопомпи. Специално за последната опция той твърди, че това са единствените системи, които при една единица внесена електроенергия може да се получат няколко единици топлинна енергия според условията и мястото на експлоатация. И дава конкретни примери – е детската зелена градина в Долни Богров, лично открита през 2012 година от Бойко Борисов, която се отоплява с термопоми и соларни панели.\r\nВ заключение припомняме, че Столична община де факто вече на \"Топлофикация София\" да изпълни проекта. А защо, предвид всички аргументи против - отговорът на този въпрос изглежда до болка познат!  Ивайло Ачев, по материали на Ясен Цветанов ", "date": "2018.12.06", "title": "Заводът, изгарящ мечтите за истинско отопление "}
{"url": "https://www.actualno.com/politics/ninova-njama-da-uchastvam-na-kongresa-na-pes-news_710285.html", "text": "  Няма да участвам в конгреса на Партията на европейските социалисти (ПЕС), обяви лидерът на БСП Корнелия Нинова, предаде репортер на БГНЕС.     Нинова припомни, че БСП е издигнала кандидатурата на Сергей Станишев за президент на ПЕС, остава твърдо зад нея, а той ще получи гласовете на делегатите в Лисабон. „Той е и единствен кандидат, така че ще бъде преизбран. Желая му успех и здраве, защото го чакат тежки битки догодина на европейските избори“, подчерта Нинова.   Тя обяви, че БСП подкрепя редица от проекторешенията на конгреса, които касаят темата за социална Европа, политиката за млади хора, зелена икономика, но има и такива, с които левицата не е съгласна. „Конгресът ще приеме резолюция за равенство между половете, в която се призовава всички държави-членки да ратифицират Истанбулската конвенция и да я приложат в националното си законодателство като „единствен начин за защита на жени от насилие“, цитира Нинова. „Не приемаме това. Изпратила съм писменото си възражение, то вече е депозирано в конгреса. Нашата делегация няма да подкрепи тази резолюция с гласовете си“, допълни още лидерът на БСП.\r\nОчаква се конгресът да приеме и резолюция относно политика по миграция, в която се предлага всяка държава в ЕС да поеме солидарна отговорност за приемане на мигранти, което също не се приема от българската левица. Позицията на европейските социалисти и БСП се разминава още и в международната резолюция, с която ПЕС се солидаризира с Пакта по миграция на ООН и го подкрепя.  „Ето защо помолих Изпълнителното бюро на Националния съвет на БСП да ме освободи от присъствие на конгреса и съм тук“, уточни Нинова и допълни, че делегацията ще бъде водена от зам.-председателят на партията Деница Златева.", "date": "2018.12.06", "title": "Нинова: Няма да участвам на конгреса на ПЕС"}
{"url": "https://www.actualno.com/asia/pravitelstvo-i-buntovnici-v-jemen-dogovoriha-obmen-na-plennici-news_710286.html", "text": "  Страните във въоръжения конфликт в Йемен - правителството и представители на бунтовническото движение \"Ансар Аллах\" - се договориха за обмен на пленници. Това съобщи специалният пратеник на ООН за Йемен Мартин Грифитс, предаде ТАСС.     \"Това е важно за хиляди семейства, като им дава възможност да се съберат. То показва ефективността на преговорите между страните\", каза той.   В официална информация йеменските власти обещаха да отворят за вътрешни полети летището в столицата на страната – град Сана.\r\nВ четвъртък делегация на йеменското правителство пристигна в Стокхолм, за да разговаря с привържениците на бунтовническото движение. \"Летище Сана ще бъде отворено за вътрешни полети, за да се намалят трудностите за цивилните граждани\", съобщи йеменската правителствена делегация, пише още БГНЕС.  В момента международното летище Сана е затворено за граждански и търговски полети заради въздушно ембарго. За да го използва, самолет на ООН се нуждае от разрешение от саудитската коалиция. Припомняме, че в Йемен от август 2014 г. продължава конфронтацията между правителствените сили и въоръжени фракции на хуситите. В най-активната си фаза тя навлезе при инвазията през март 2015 на коалицията, оглавявана от Саудитска Арабия. ", "date": "2018.12.06", "title": "Правителство и бунтовници в Йемен договориха обмен на пленници"}
{"url": "https://www.actualno.com/health/bezplatni-konsultacii-v-sofija-s-top-ortoped-ot-chujbina-news_710303.html", "text": "  Проф. д-р Ерден Ертюрер, водещ специалист по ортопедия и травматология от високотехнологичната „Лив хоспитал“ в Турция, ще консултира безплатно пациенти в София на 17 януари. Консултациите са подходящи за пациенти, които се нуждаят от второ медицинско мнение или се интересуват от възможности за диагностика и лечение в чужбина. Проф. Ертюрер ще гостува в България по покана на Звезделина Лютфи, управител на Здравен информационен център „Медикъл Караджъ“, в рамките на инициативата им да предоставят достъп на българските пациенти до последните достижения в медицината, като си партнират с едни от най-добрите лечебни заведения и специалисти от цял свят.      Един от водещите специалисти в Турция в областта на хирургия и микрохирургия на ръка; ставни заболявания и артропластика; операции на бедро и коляно; гръбначна хирургия. Проф. Ерден Ертюрер е завършил Медицинския факултет на Университета Cerrahpaşa през 1990 г. и от тогава досега е работил в едни от най-добрите лечебни заведения в южната ни съседка. Проф. Ертюрер има български корени и споделя, че се вълнува от предстоящото си посещение у нас и възможността да помогне на български пациенти.   Подобно на другите сфери в медицината, ортопедията претърпя бурно развитие през последните години. За пациентите това означава по-добри възможности за диагностика и избягване на ненужни процедури благодарение на съвременните технологии; иновативни методи и минимално инвазивни операции, когато се налага хирургична намеса; по-високо качество и дълъг живот на имплантите и протезите, когато се стигне до тяхната употреба. Така наречената макопластика (Makoplasty) при ендопротезиране на колянна става е само един от примерите за развитието в тази сфера, а проф. Ерден Ертюрер е един от първите, които го прилагат в Турция. Това е роботизиран метод, въведен неотдавна в САЩ и Европа при операции на коляното. Той позволява по-бързо възстановяване на пациентите след хирургичната намеса. Освен това ендопротезите, които се използват при този метод, максимално наподобяват костната структура и са анатомични. По този начин след ендопротезиране с макопластика, ендопротезираната става развива пълен обем движения и максимална разтегливост и стабилност. В сравнение с оперираните по класическите методи, прациентите много по-рано стават на крака, могат да вървят, да бягат, дори да спортуват съвсем спокойно и без оплаквания.    Желаещите да се възползват от възможността за безплатна консултация с  проф. Ерден Ертюрер в София на 17 януари трябва да се запишат предварително на телефоните на „Медикъл Караджъ“ – 0879 977 401 или 0879 977 402, както и да предоставят на място всички медицински документи и актуални образни изследвания, с които разполагат до момента.", "date": "2018.12.06", "title": "Безплатни консултации в София с топ ортопед от чужбина"}
{"url": "https://www.actualno.com/ruse/rusenskata-mitropolija-predstavja-unikalni-ikoni-na-rumynski-tvorci-news_710280.html", "text": "  Неизвестна техника на широката публика за изработване на икони върху стъкло е представена в Русенската художествена галерия. Изложбата е по инициатива на Русенската митрополия, като . Експонатите в църковното изкуство са дело на Щефания Накю, Флорентина Опайна, Дияна Юлияна Барбу. Куратор е арх. Лучиан Еустациу Михаеску. Експозицията включва 20 икони върху стъкло и икона от мозайка на Христос.     „При рисуването се използват пигменти в смесица с олио от иглолистни дървета“, обясни Щефания Накю. Тя е автор на повечето икони върху стъкло, показани в изложбата. Резултатът се постига, като се рисува се на гърба на иконата в обратна перспектива. Методът датира от края на XVIII и началото на XIX век.   Употребява се златно или сребърно фолио, за да е по-силно излъчването на образа. Има технологично време, през което боята съхне. Затова са нужни няколко дни за изработването на една икона върху стъкло. Иконите изглеждат по детски наивни, защото преди два века са рисувани от необразовани в това изкуство селяни, а не от дипломирани специалисти.\r\nПоказаните автентични румънски народни носии са от областите Олтения и Мунтения в Южна Румъния. Сега са музейни експонати, но преди 100 години били носени от селяните, рисували иконите върху стъкло. Изложбата ще гостува в Русе до началото на януари 2019 г.  ", "date": "2018.12.06", "title": "Русенската митрополия представя уникални икони на румънски творци "}
{"url": "https://www.actualno.com/politics/maja-manolova-zakonyt-za-lichnata-pomosht-e-goljama-i-izstradana-pobeda-news_710271.html", "text": "  Законът за личната помощ е голяма изстрадана победа. Това каза омбудсманът на България Мая Манолова по време на брифинг в Народното събрание веднага след приемането на Закона за личната помощ.     Тя си спомни откъде се е тръгнало и заяви, че за закона не се и чула \"добра дума\".   \"Един закон, който беше внесен и не се чу добра дума от никого“, заяви Манолова. По думите ѝ това е най-критикуваният и най-отричаният проект изобщо.\r\n„Това не е обикновен закон, а изстрадан закон от едни смели жени - майките на деца с увреждания, които дадоха урок на българското общество, на гражданите на България, че една кауза, колкото и да е невъзможна, може да бъде успешна, ако е справедлива“, заяви Манолова.  Тя добави, че най-лесно е да се каже, че не може, не става и не е възможно. „Е, възможно е“, подчерта тя.", "date": "2018.12.06", "title": "Мая Манолова: Законът за личната помощ е голяма и изстрадана победа"}
{"url": "https://www.actualno.com/burgas/horata-na-moreto-i-tjahnata-bitka-za-jivot-na-sushata-news_710005.html", "text": "  Това е рибарското селище на Бургас. Тук живеят истинските морски вълци. В деня на техния закрилник Св. Николай Чудотворец, селото е притихнало и почти пусто. За това си има причина. . Днешният ден е време за подготовка, нещо като репетиция за празника. Причината да изберат датата е доста интересна. Рибарите искат да дадат възможност на бургазлии да отбележат спокойно празника на града, да посетят подготвените за тях ритуали, шествия, концерти. Много семейства честват именници, които се нуждаят от специално внимание. Същото се отнася и до управниците на Бургас, които са редовни гости на рибарския Никулден по стар стил. На шести декември, това не може да се случи, заради тяхната ангажираност.      Но не са само празнични дните на морските вълци от селището. За един от проблемите, .\r\nДо къде е стигнал процесът и вижда ли му се краят? Ето какво каза за , Димитър Янчев, председател на Сдружението на рибарите в бургаското селище: „Така си живеем ние от 40-50 години тук в незаконие, запазваме занаятите, традициите, мъчим се да заразим млади хора с обич към морето. Но въпреки, че вървим към разрешаване, проблем има. Нещата в тази насока стават много бавно. . Хубавото е, че улиците вече са общинска собственост, селището има общ устройствен план, подробен устройствен план, селищно образование е. Всичко това е влязло в сила, публикувано е в Държавен вестник. С решение на Общинския съвет имаме имена на улиците, номера, улично осветление, но последното което трябва да се направи е, а то е най-важното, е земята да стане собственост или на общината или на хората, срещу заплащане, разбира се.“, добавя Димитър Янчев.   В миналото всички селища са възниквали по този начин, но интересното е, че и в днешно време това се случва. Един от примерите е Македония. Рибарското селище, което е близо до охридското езеро е ново, с красиви, цветни къщи и хора, които се радват на своя поминък. .    „Смениха се управляващи, политици, кметове, но мисля, че сме към края на тази сага и вече има на какво да стъпим. Общината направи стъпки към решаване на проблема“, оптимист е Димитър Янчев. Единственото, което не може да бъде оспорено на селището, е . Морето, каналите, лодките, къщите, хората, правят мястото единствено в България. Сигурно за това много туристи идват да се снимат тук. В последните години, новата беседка с корабен щурвал, е любима за сватбени фотографии на младоженци. Много от рибарите в селището вече са зазимили лодките си и са се прибрали в Бургас. Други живеят тук и през зимата и излизат в морето всеки ден, когато времето позволява. „До преди седмица имаше паламуд, но колкото за семействата ни, за ядене“, казва Велко Николов. Той добавя още: „Карагьоз и попчета има почти през цялата зима. Другата риба замина към по-топлите места. Рибарите, които живеят тук с това се препитават през цялата година“.   За пълните с риба лодки, за красотата на това място, за близостта с морето и фактът, че се прибират на сушата живи, рибарите благодарят на Св.Николай Чудотворец. Параклисът, който носи неговото име, се намира на най-високото място в селището. Той е уникален, не само заради гледката, а заради факта, че в него е вградена скалата. Нейната сила и мощ са част от веруюто на морските вълци. Само истински смелите хора могат да влязат в битка за хляба с тази необятна стихия – морето.", "date": "2018.12.06", "title": "Хората на морето и тяхната битка за живот на сушата"}
{"url": "https://www.actualno.com/politics/svilenski-iskame-proverka-na-pytishtata-ot-nezavisima-evropejska-laboratorija-news_710215.html", "text": "  Абсолютно недопустимо и неприемливо е, че след приемането на Акт 16, никой няма право да проверява пътищата\", това каза зам.-председателят на ПГ на \"БСП за България\" Георги Свиленски в студиото на БТВ.     Той обясни, че обектите, които са посочени от БСП в иска за проверка на качеството на магистралите, са пътища, които са построени през последните 5 години или са ремонтирани в същия срок.   \"В отговора на агенцията, на страница и половина се обясняват нормативни и законодателни детайли и се посочва, че законодателството не предвижда такава възможност\", констатира депутатът.\r\nСвиленски добави, че според отговора на АПИ не може да се извърши такава проверка, но тъй като темата вече се политизира и привлича обществено внимание, се допуска от страна на БСП да бъдат осигурени експерти, с които те да влязат в преговори и да уточнят какво могат да направят.  \"Ние не искаме да участваме в такива преговори. Искаме проверката да бъде извършена от независима европейска лаборатория, която не е участвала във вземането на проби от тези участъци. Да бъде независима от възложители, изпълнители, от АПИ, от БСП\", категоричен бе народният представител.\r\n\"Ще посочим точните места, от които искаме да се вземат проби\", добави Свиленски. Той поясни, че от БСП вече са се обърнали към европейски лаборатории, с които разговарят за цената на услугата.   \"Искаме да защитим държавния интерес. Ако трябва, БСП ще плати тези проби. Обществото трябва да знае как са строени пътищата\", заключи Свиленски.    ", "date": "2018.12.06", "title": "Свиленски: Искаме проверка на пътищата от независима европейска лаборатория"}
{"url": "https://www.actualno.com/music/lubimi-bylgarski-izpylniteli-otpravjat-muzikalen-pozdrav-kym-fenovete-za-praznicite-news_710226.html", "text": "  Къде е пресечната точка между хип-хопа и детската класика „С червените ботушки“? Kак  се вписва Коледа в най-обичаните песни на P.I.F. и „Остава“? Това са част от въпросите, на които ПРОФОН ще oтговори с кампанията си „ИзПлей Коледа“ през декември. В нея обичани артисти записват видео поздрави с  фрагмент от култова за сезона песен като Jingle Bells, а целта на дружеството за колективно управление на сродни права е да покаже как музиката създава разликата в усещането за празник, независимо дали изпълнението е само с глас, или акустичен инструмент.     Верни на схващането, че в този период от годината хората са най-истински и споделящи с близките си, видеата  са любителски заснети и показват творците без грим и сценична поза, в уютна за тях среда.   В кампанията „ИзПлей Коледа“ участие взеха артисти от широка жанрова палитра и продуцентски компании, членове на ПРОФОН.  „Монте мюзик“ подкрепи идеята с прекрасни изпълнения на Деница Караславова, Рафаел Пашамов и Искрен Тончев-Искрата, а благодарение на  „Ара мюзик“, за пръв път пред широка публика своя поп потенциал ще разгърнат фолклорните звезди Дения Пенчева, както и внучките на голямата Гуна Иванова  - Ива и Велислава Костадинови. Видео урок по фристайл на коледна тема феновете на ПРОФОН във Facebook ще получат от Явор Янакиев-100 Кила, група Jeremy?, ангелогласната Нели Рангелова и изключителни музиканти като китариста Васил Крумов (Графа, Михаела Филева) и Дани Милев.\r\nКампанията „ИзПлей Коледа“ ще обхване всички канални за комуникация на ПРОФОН в социалните мрежи, като премиерата на видеата ще се случва всеки делничен ден във Facebook страницата на дружеството. Стартът на „ИзПлей Коледа“ е днес с прекрасните LaTiDa и изпълнението на Jingle Bells по кавър на Франк Синатра. Бети, Яна и Деси  записаха клипчето специално за ПРОФОН в бекстейджа на НДК и минути преди втория концерт на Графа в зала 1.  ", "date": "2018.12.06", "title": "Любими български изпълнители отправят музикален поздрав към феновете за празниците"}
{"url": "https://www.actualno.com/cinema/avtoryt-na-film-za-hristo-fotev-s-priznanie-sega-njama-kyde-da-go-vidite-news_710210.html", "text": "   Росен Петров е доктор по кинознание, киноизкуство и телевизия. През 1997 година завършва специалност „Операторско майсторство“ в НАТФИЗ „Кръстьо Сарафов“. Филмите които прави са документални, по негов сценарий. Той е техен оператор и монтажист. За всичко това си има причини. Първата е, че той е оператор по душа, втората, че е перфекционист и третата, че липсата на финансиране прави от твореца универсална личност, както обича да се шегува Росен. Какво още каза той пред - научете в следващите редове!       Бил съм на четири години, когато ревнах на майка ми, че искам филмова лента и няколко години след това се насочих към фотографията, която е в основата на всичко.\r\nПо-осъзнато съм използвал фотоапарат през 1967 година, когато баща ми донесе от Русия. С него направих първите си снимки.Тогава разбрах, че светът е по-различен през визьора на камерата. Да направиш една композиция, която да харесат хората е нещо като „дар от бога“.   Членувах в представителния киноклуб на Профсъюзния дом на културата в Бургас, с ръководител Андрей Георгиев. След това бях фоторепортер в „Българска фотография“ и така, почти целият ми живот е минал в тази посока, бях режисьор на телевизионно студио с първата портативна видеотехника внесена у нас. Завърших НАТФИЗ, след което станах преподавател в БСУ.     Да, аз преди това имам над 150 филма които са в учебното, игралното и документалното кино. В тях съм оператор, режисьор, сценарист. Един от първите, значими филми които направих, е с моя учител, духовен наставник и преподавател Никола Ковачев. С него снимахме филм за нашия велик актьор роден в Бургас, Апостол Карамитев, по случай неговата 80 годишнина. Дори се шегуваме с колегите, че направих филм за актьор, след това за поет, а сега правя и за композитора Стефан Диомов. Идеята узря постепенно във времето. Конкретният повод беше 80 години от рождението на поета, които се навършваха през 2014 година. Две години преди това започнах да проучвам информация, написах сценария. Сам направих всичко. Освен всичко което знаем за него, Христо Фотев е един от най-големите поети-метафористи и първият, който споменава името на град Бургас в поезията. Един от примерите за това е стихотворението „Кълна ви се...“\r\n„...И съм ридал... Самотен и незнаен.\r\nИ пак. И пак във същия Бургас   до ужас съм се чувствал осезаем\r\nи изумен съм викал - жив съм аз.\r\nНо аз съм жив - на гарата съм в девет.\r\nПод златния луминесцентен диск...\r\nЛокомотивът е пробуден лебед...\r\nПриемам възхитителния риск\r\nда бъда жив, не някакъв излишен\r\nи мъртъв Христо Фотев да съм аз:\r\nНо българин. И жител\r\nна Бургас...“\r\nУчител на Фотев пък е бил Иван Пейчев, много са се обичали и ценели като личности. След това започнах да снимам хората които са живели с него, споделяли, творили. Част от по-известните имена са журналистът Георги Райков, поетесата Венда Райкова, художниците Стоян Цанев и Стоян Забунов, поетът и драматург Недялко Йорданов, актьорите Аглика Бояджиева, Димитър Еленов и други, участвали в спектакъла по негови стихове „Словесен пейзаж“, постановка на Недялко Йорданов в ДТ “Адриана Будевска“. Това, че трябва да ценим хората, защото не са вечни. Интервюирах братът на Фотев, Георги и два месеца след това, той си отиде от този свят.А другото е, че поканих и трите деца на Христо Фотев, но те отказаха да участват във филма. Поисках финансова помощ от община Бургас, защото исках музиката да бъде написана от композитора Кирил Дончев. Но не се намериха средства. Филмът се базира на книгата на Кирил Гоцев. Той ми каза, че гласът на Фотев го има записан на аудио касета, разговорите му с различни творци. Поисках да взема тези записи, за да може гласът на поета да звучи от екрана. Но и това се провали. За съжаление, филмът няма къде да се види. Той имаше своята успешна премиера пред бургаска публика, след това беше пуснат по две местни телевизии на рождения ден на Фотев, 25 март. Благодарение на една от тях - СКАТ, която излъчва в цялата страна, го видяха повече хора. Получих поздравления и отзиви, които ме радват.    Да, разбира се. Дължината на филма е час и 10 минути. Той все още е нов, премиерата му беше тази година. Жалко само, че тя се състоя четири години след 80-годишнината на Фотев. И сега нямам продуцент, който да се занимава с финансовата страна на нещата. Затова обичам да казвам, че преди време, хобито ми стана професия, сега професията ми стана хоби. Но не се отчайвам, а напротив продължавам да изпитвам огромно удоволствие от работата. Филмът е почти на финала. Има много какво да се каже за “царя“ на тониките, какво да звучи от екрана, създадено от майстора на шлагера. Заради уникалната музика и песни на маестро Диомов, филмът стана с дължина час и 30 минути. С радост ще разкажа на вашите читатели за него и ще ги поканя на премиерата. ", "date": "2018.12.06", "title": "Авторът на филм за Христо Фотев с признание - сега няма къде да го видите"}
{"url": "https://www.actualno.com/koledenduh/djado-koleda-pred-actualnocom-zapazete-detsko-v-sebe-si-zavinagi-za-da-ste-shtastlivi-news_710199.html", "text": "   Един от най-обичаните от всички хора по земята празници е все по-близо. На Коледа стават чудеса и всеки получава подарък, топлина и любов. А как ли се създава цялото това настроение и кой прави хората щастливи по това време от годината? Разбира се - Дядо Коледа. Добрият старец вече пристигна в Асеновград. Той ще радва малки и големи на площада в града през времето на всички празници до края на годината. Всеки желаещ може да си направи безплатна снимка с него, просто да си поприказват или пък да пусне писмото си в специална магическа пощенска кутия. Дядо Коледа ще посреща малки и големи приятели всеки ден при своята къщичка, разположена в центъра в Асеновград пред красивата коледна елха. Екипът на също се срещна с добрия старец. С него разговаряхме за мигове, вълшебства и тайнствени земи. Ето какви мисли и усещания сподели Дядо Коледа с нас: Да си Дядо Коледа е чест и гордост. Не всеки може да бъде Дядо Коледа, защото той е един единствен. Аз винаги искам да зарадвам хората. Защото тогава съм щастлив. Радостта на хората, за мен е двойна, тройна и петорна радост. Няма по-голямо щастие от това, да си Дядо Коледа. Моята мисия е да раздавам усмивки, надежда и любов.      Не може човек да не обича Дядо Коледа. Защото той дарява надежда и вяра в бъдещето. Аз изпитвам прекрасни чувства и предавам своята духовност и доброта на всички. Иска хората да бъдат такива, като мен и затова ги \"заразявам\" с щастие и радост. А дългият ми опит показва, че всичките ми отправени пожелания се сбъдват и затова всички ме обичат.    Първото писмо тази година пристигна още на 03.12.18 г., когато тържествено в Асеновград грейнаха светлините на коледната елха. Дори едновременно получих няколко писма. И всеки ден продължават да пристигат още. Ето днес, например, поне десетина писма имам пак. А годишно получавам хиляди и от малки, и от големи. Писмата ще продължат да пристигат. А много хора ми се обаждат и по телефона в Лапландия. С тези модерни сега технологии получавам и електронни съобщения. Всичко това идва в моята канцелария, обработва се, и после по надлежния път се изпълняват поръчките. Писма пристигат не само от България, а и от цял свят. Но колкото по-рано се обадят родители, баби, дядовци, близки на детето и колкото по-скоро писмото пристигне при мен, толкова по-добре. А и аз притежавам една вълшебна сила. Веднага, моментално, мога да отида в друга държава, в друг град, в една къща, в друга къща. Защото бързам, бъзразам всички да зарадвам.    Най-малките асеновградчани си пожелават подаръци - играчки и дори вълшебства. Разбира се, ние се стремим да удолетворим желанията им. По-възрастните искат щастие, любов, приятелство, дружба. Човек трябва да вярва в нещо, което носи щастие. А Дядо Коледа е зареден с най-добри намерения. Защото искам всички да бъдат щастливи, да няма плачещи хора и да има вечно усмивки. Да има милиони усмивки. Вярата е основната сила. Тя поддържа Дядо Коледа жив. Няма ли вяра, няма живот.        Децата трябва да слушат и уважават родителите си, защото те имат много житейски опит. Родителите трябва да учат децата си на труд. Мързелът унищожава хората. Родителите трябва да съветват децата си да бъдат честни, да не лъжат, да уважават възрастните хора, да се научат да обичат и почитат и малки, и големи. Защото всеки иска внимание и да чуе хубави и мили думи. Децата трябва да знаят,  че добрата дума е повече от злато. Коледа може да бъде съхранена именно чрез традициите които се предават от поколение на поколение. По-малките деца трябва да се научат от родителите си. А те трябва да се учат от своите родители. Традициите запазват един народ. Там където те са живи, там има добра народност, щастие и уважение между хората. Аз всичко мога да видя. Неслучайно съм тук в Асеновград толкова отдавна и ще остана чак до 31.12.18 г., че и до след посрещането на Новата година. Наблюдавам всичко – дали децата слушат, дали се водят за ръка с родителите си, дали по-порасналите се гонят и блъскат със свои приятели, или им помагат. Дори знам кой иска да порасне бързо. Но знайте, че има време за това. Трябва да запазите детското в себе си завинаги. Дори възрастният трябва да направи това, за да бъде щастлив. Ненапразно баби и дядовци уважават най-много внуците си. Това се случва, именно защото те се превръщат отново в деца. Преди 65 години си помислих, че трябва да обърна по-голямо внимание на Асеновград, защото тук има много деца и трудолюбиви хора. А от 25 години отсядам не само на площада. Посещавам и други места из града - училища, детски градини, частни домове. Срещам се с големи колективи. Навсякъде се стремя да създам радост, вяра, надежда и любов. Идвам, за да покажа, че трябва да се възродят традициите в Асеновград, за да бъдат хората весели и щастливи, да вярват в бъдещето. А когато се срещам с асеновградчани, не пропускам да им пожелая да бъдат здрави, да имат берекет и пълна кошница с късмет.      Някои от децата са малко плахливи. Други тичат към мен и ме прегръщат. Казват: \"Дядо Коледа искаме най-хубавите подаръци.\" Аз, да Ви кажа, смятам, че всяко дете заслужава подарък. И тези, които са били малко по-непослушни през годината - също. За тях ще има по-малък подарък, но това е условие те да станат по-послушни. Защото, ако продължат да не слушат родителите си, подаръците за миг се изпаряват и изчезват. За себе си желая да запазя своето здраве, да раздавам радост и щастие на хората и от година на година да давам по-голяма надежда и повече подаръци. Да бъда все така наперен, за да мога да нося по-големи чували, пълни с подаръци и за малки, и за големи. Защото днес кой не иска да получи нещичко от сърце, което показва, че някой се интересува от него. И си пожелавам още да има повече деца, за да имам повече работа и аз. Лапландия се намира на Северния полюс – там където има вечни снегове. Там имам не една, а няколко работилници. В тях усилено работят много, много джуджета. Още не е приключил този празник и в Лапландия вече мислим за бъдещето. Защото от година на година желанията и на децата, и на възрастните се увеличават и трябва да се работи много усилено. Машини имам от всички видове и много специални. Там имам дори такава техника, че когато не съм тук, мога да наблюдавам какво се случва в Асеновград. Виждам как се учат учениците, знаят ли къде какво се намира, знаят ли имената на града и на улицата си, на мама, на татко, на баба, на дядо. Проучвам информация знаят ли коя е България - тази прекрасна държава, в която живеят и която е дала много неща на света. И джуджетата си аз също поучавам. Изнасям им уроци да бъдат честни, кротки, търпеливи и работливи. Защото, ако са мързеливи, какви подаръци ще има? И Снежанка е там, разбира се, също е в Лапландия. Моята Снежанчица така се грижи за джуджетата. Внимава да не остват гладни, а и само здравословна храна им готви. Зеленчуци трябва да се ядат, не само сандвичи и тостери. Витамини трябва да се набавят, затова трябва да се ядат чушки, домати, краставици, ябъли, круши, сливи и т.н. Аз съм невидим. Притежавам това умение да се скривам. Някъде могат да ме видят с едни дрехи облечен, другаде – с други. Спускам се между хората и наблюдавам кой как работи и учи. На някои хора, без да знаят, им помагам в тяхната работа. Затова когато дойде следващата година знам кой какво е правил и кой как се е учил и справял в училище. Кой е отговарял на учителите и кой се е занимавал в час с мобилния си телефон, вместо да слуша уроците. Всичко виждам аз! Дори мога да се превърна в обикновен човек и да отида да дам съвет на група от хора, да изнеса урок, да помогна на възрастните да им дам ум и разум и никой не може да ме познае. Затова моята работа е толкова важна, специална и е непрекъсната през цялата година. А как го правя това ли? Аз вълшебник съм голям, всичко виждам всичко знам!", "date": "2018.12.06", "title": "Дядо Коледа пред Actualno.com: Запазете детско в себе си завинаги, за да сте щастливи"}
{"url": "https://www.actualno.com/politics/shte-se-poddyrja-publichen-registyr-na-izpylnjavashtite-dejnosti-za-lichna-pomosht-news_710223.html", "text": "  Народното събрание реши да се поддържа публичен регистър на изпълняващите дейности за лична помощ, но отхвърли идеята на БСП за разработването на такъв за асистентите.     Текстът бе заложен в Закона за личната помощ и бе приет на второ четене, като за него гласуваха единодушно 116 народни представители, без „против“ и „въздържали се“.   Депутатите решиха държавната политика за предоставяне на личната помощ на хора с увреждания да се осъществява от Министерството на труда и социалната политика.\r\nНародните представители вмениха задължения на изпълнителния директор на Агенцията за социално подпомагане. Той ще трябва да планира, разпределя и контролира средствата за финансиране на личната помощ.  Съгласно приетия текст директорът ще дава указания на доставчиците на лична помощ и за уеднаквяване на практиките при предоставяне на лична помощ, които са задължителни. Той ще разработва методически указания и процедури за осъществяване на лична помощ.\r\nВ задълженията му влиза и участие в процеса по включване на ползвателите на лична помощ в механизма за лична помощ, като той ще прави предложение и за годишния размер на средствата, необходими за финансиране на личната помощ през следващата бюджетна година. Също така директорът ще води и поддържа публичен регистър на юридическите лица, които изпълняват дейности за лична помощ.\r\nДепутатите отхвърлиха предложението на БСП директорът да води и публичен регистър на Национална електронна информационна система за кандидати за асистенти. Около предложението на БСП се заформи дебат.       Народният представител от ПГ на „БСП за България“ Надя Клисурска заяви, че предложението на БСП е да бъдат допълнени ангажиментите на тази агенция с това тя да поддържа национална електронна система за кандидатите за асистенти.\r\n„Много често желаещите да ползват тази услуга в домашна среда е необходимо да ходят в съответните общини, за да могат да се възползват от списъците на тези лични асистенти.\r\nМного често искащите да ползват домашната услуга лична помощ е необходимо да изминат едно определено разстояние да стигнат до общинската администрация.\r\nСмятаме, че е изключително важно и не виждам какъв е проблемът да се поддържа такава национална информационна система“, допълни Клисурска.\r\nОт своя страна зам.-председателят на Комисията по социална политика и депутат от ГЕРБ Светлана Ангелова коментира, че не приема това предложение на БСП.      „Няма необходимост от създаване на национален регистър за асистентите. Абсолютно не е нужен. На кого му е необходим такъв регистър за водене на асистентите на национално ниво.\r\nОбикновено асистенти стават най-близките хора, роднини и близки на лицето с увреждане. Ако има такъв регистър, дали лице, което е кандидат-асистент в Община Русе, ще стане асистент в Община Баните, област Смолян“, заяви още Ангелова.", "date": "2018.12.06", "title": "Ще се поддържа публичен регистър на изпълняващите дейности за лична помощ "}
{"url": "https://www.actualno.com/healthy/zashto-bjal-drob-na-bylgarka-be-izpraten-v-avstrija-a-ne-be-izpolzvan-u-nas-news_710219.html", "text": "   Преди дни за първи път от две години България предостави бял дроб по линия на „Евротрансплант” за клиниката във Виена. У нас не е бил търсен пациент, на който да бъде трансплантиран органът. Случилото се потвърждава подозренията,  че в страната ни няма условия за поддържането на живота на пациенти след белодробна трансплантация.      Тодор Мангъров от Асоциация пулмонална хипертония обясни, че страната ни няма национална програма, според която да се развие донорството. В момента за белодробна трансплантация у нас чакат 15 пациенти.   \"В България няма начин да бъде трансплантиран български гражданин. Специалист от Хановер е оценил базата, като изключително добра, но е отчел факта, че няма добре обучени специалисти. Дори да дойде чужд екип, този пациент ще умре, защото няма кой да го обгрижи\", обясни Мангъров в интервю за bTV.\r\nТой допълни, че   27-годишната Илияна, която също чака трансплантация на бял дроб, сподели, че също е получила обещание, че ще бъде трансплантиране при поява на донорска ситуация:\r\n\"За мен това е поредното неизпълнено обещание. Какво ще направят за спешните случаи, какъвто съм аз? Настоявам да си свършат работата, на която са назначени на тези постове. Настоявам за правото си на живот. Надежда винаги има - дали ще се случи тук или като емигрант в Австрия.    Семейството на чакащия за бял дроб Красимир също се пита защо Агенцията по трансплантация не ги е потърсила. \"Д-р Христов в едно интервю каза, че при първата донорска ситуация ще дойде екип от чужбина за 2 часа. Обаче това не се случи\", отбеляза Мария Проданова, майка на Красимир.    Писмено Агенцията обясни, че до подписването на споразумение с чужда клиника не търсят български реципиенти. Даряването на органи за „Евротрансплант” обаче увеличава шансовете ни това да се случи.", "date": "2018.12.06", "title": "Защо бял дроб на българка бе изпратен в Австрия, а не бе използван у нас?"}
{"url": "https://www.actualno.com/europe/bezraboticata-v-sveta-e-naj-niska-ot-blizo-40-godini-news_710220.html", "text": "   . Това се съобщава от британския вестник The Financial Times във връзка с проучване на швейцарската банка „Ю Би Ес“, пише БГНЕС.     \"Нивото на безработица в Европа и Северна Америка в момента е по-ниско от всякога и все още е ниско в Азиатско-тихоокеанския регион\", цитира вестникът икономиста от Международната организация на труда (МОТ) Санто Милази. За голяма част на планетата безработицата не представлява проблем, но качеството на създадените работни места остава ниско\".   Финансовите експерти са изследвали 48 развити и развиващи се страни, чийто общ принос към световното производство достига 84%.\r\nСпоред прогнозите на Международния валутен фонд (МВФ), до края на 2018 г. средната безработица в развитите страни на света за първи път от близо 50 години ще спадне до 5,2%. Същевременно експертите на Световната търговска организация (СТО) стигнаха до заключението, че делът на незаетото население в тези страни ще бъде 5,5%, което е повече, отколкото през 2007 г.  ", "date": "2018.12.06", "title": "Безработицата в света е най-ниска от близо 40 години"}
{"url": "https://www.actualno.com/politics/kutev-preotstypvaneto-na-lichnata-pomosht-ot-obshtinata-kym-chastni-subekti-shte-oskypi-procesa-news_710234.html", "text": "  Няма смисъл услугата лична помощ да се преотстъпва от общината, защото намесата на частни субекти ще доведе до оскъпяване на процеса.     Това заяви заместник-председателят на ПГ на „БСП за България“ Антон Кутев по време на дебатите по промените в Закона за личната помощ.   „Разбира се, че доставчик на услугата на личната помощ е общината. Въпросът оттам нататък е трябва ли тази услуга да се аутсорства и да се възлага на други обекти, разбираме частни.\r\nСпоред логиката на тази услуга няма никакъв смисъл тя да се преотстъпва“, категоричен е Кутев. По думите му услугата трябва да се предлага от общината и аутсорстването не е необходимо.  Според него е истина, че има общини, които не са в състояние да изпълняват тази услуга.\r\n„Бих предложил изобщо да отпадне възможността за аутсорстването и доставчик на личната услуга да бъде само общината, защото това е нейната работа“, допълни Кутев.", "date": "2018.12.06", "title": "Кутев: Преотстъпването на личната помощ от общината към частни субекти ще оскъпи процеса"}
{"url": "https://www.actualno.com/crime/slujba-kos-zapochva-proverka-v-zavod-arsenal-v-kazanlyk-news_710232.html", "text": "  Специализираната прокуратура възложи на началника на служба „КОС“ при ГДНП проверка в завод „Арсенал“ в Казанлък.     Тя е свързана с иззетите на 4 декември 2018 г. в област Стара Загора 17 автомата „Калашников“, 15 пистолета „Макаров“ и 12 цеви за същия пистолет, за които има основания да се предполага, че са произведени в завода и незаконно са изнесени от там, съобщиха от прокуратурата.   В рамките на един месец службата трябва да представи обобщен доклад, в който да се отразят направените констатации, в т.ч. има ли извършени нарушения на нормативни актове, какви са били предприетите мерки и действия за отстраняване на закононарушенията, има ли последици от тези мерки, както и санкционирани ли са виновните лица. С оглед на мащаба на проверката, в случай, че тя обективно не може да приключи в рамките на месец, Специализираната прокуратура трябва да бъде уведомена за причините, както и за възможния най-кратък срок за приключването ѝ.", "date": "2018.12.06", "title": "Служба \"КОС\" започва проверка в завод \"Арсенал\" в Казанлък"}
{"url": "https://www.actualno.com/curious/sofija-strada-ot-prenaselvane-news_710131.html", "text": "   Все пак в един град не може да живее цяла България...      От години забелязвам тенденцията всеки втори от по-малко населено място да идва в София с  надеждата за успешна реализация и по-добър живот. И в това разбира се, няма нищо лошо, стига представата за столицата да не беше толкова изкривена.    Живеят с една огромна детинска заблуда, че столицата им е длъжна.  Длъжна е да ги приеме с отворени обятия, да им осигури изгодни квартири, да прави милиони компромиси, да изпълни всичките им разумни и неразумни искания, работодателите веднага да ги наемат на работа плащайки им минимум 2.000 лева, съседите им да приветстват чалгата до дупка в 23.00 часа и да нямат нищо против летящите торби с боклук от петия етаж, университетите да постилат червен килим за всеки приет с оценка от матура малко над 3,50 и събеседниците им да гледат на тях с респект след изказвания от типа на : „В родния ми град/село баща ми е голяма клечка“.\r\nДобрата новина е, че не всички новодошли са такива и сред тях можеш да се срещнеш и предприемчиви личности, които ...    ", "date": "2018.12.06", "title": "София страда от пренаселване"}
{"url": "https://www.actualno.com/balkani/nato-otpravi-preduprejdenie-kym-kosovo-news_710193.html", "text": "  НАТО предупреди косовските власти да не създават собствена армия. По-рано Прищина обяви намеренията си да трансформира силите за сигурност в редовна войска.     Москва заяви, че това намерение е в разрез на резолюция 12 44, която регламентира статута на бившата сръбска провинция, съобщи bTV.   Генералният секретар на НАТО коментира, че тази стъпка и въвеждането на 100-процентови мита върху сръбските стоки, вредят на диалога между Прищина и Белград.\r\n\"Това действие се предприема в много неподходящо време. Намеренията на Косово са в разрез с позицията на повечето страни-членки на Алианса и може да имат много негативни последствия за евроатлантическата интеграция\", каза  Йенс Столтенберг, генерален секретар на НАТО.  ", "date": "2018.12.06", "title": "НАТО отправи предупреждение към Косово"}
{"url": "https://www.actualno.com/europe/francuzite-otnovo-protestirat-tozi-pyt-zaradi-obrazovanieto-news_710194.html", "text": "  След масовите протести срещу цените на горивата във Франция, сега назрява ново недоволство. Този път учениците от средните училища негодуват срещу предстоящите реформи във висшето образование.     Предлаганите от президента Еманюел Макрон промени предвиждат съкращаване на държавното финансиране на висшите училища. Спонтанните бунтове в училищата в цялата страна прераснаха в безредици и сблъсъци в полицията, съобщи bTV.   Правителството отправи апел към партиите и синдикатите да призоват своите членове и симпатизанти да не прибягват до насилие и вандализъм.\r\n\"Президентът подчертава, че ние вярваме в принципите на републиката и на демокрацията. Насилието от няколко седмици насам е напълно незаконно. Затова президентът помоли политическите сили, синдикатите и работодателите да отправят ясен призив за спокойствие и за уважение към принципите на републиката\", посочи Бенжамен Гриво, говорител на френското правителство.  Близо 80% от французите смятат, че направените отстъпки от правителството не удовлетворяват исканията на „Жълтите жилетки”. За събота са насрочени нови протести, а втората политическа сила в страната – дясната партия Републиканците, призова президента да въведе извънредно положени", "date": "2018.12.06", "title": "Французите отново протестират - този път заради образованието"}
{"url": "https://www.actualno.com/politics/obshtinite-veche-mogat-da-preotstypvat-dejnostite-po-lichnata-pomosht-na-chastni-subekti-news_710240.html", "text": "  Oбщините да могат да преотстъпват дейностите по предоставяне на лична помощ на частни субекти, реши парламентът.     Това беще заложено в Закона за личната помощ и прието на второ четене със 106 гласа „за“, без „против“ и с 6 „въздържали се“.   Според приетите текстове доставчикът на личната помощ по закона е общината. Кметът на общината с договор обаче може да възложи дейностите на доставчиците на лична помощ на български физическа лица, регистрирани по Търговския закон за юридически лица и на физически лица, извършващи търговска дейност.\r\nЛицата трябва да са вписани в регистъра на юридическите лица с нестопанска цел или в Търговския регистър и в предмета им на дейност да е включено предоставяне на лична помощ или асистентски услуги.  Те трябва да имат опит в предоставянето на социални услуги за хора с увреждания, да нямат изискуеми неплатени данъчни, осигурителни или други публични задължения.\r\nПарламентът отхвърли предложението на БСП тези услуги да могат да се преотстъпват след решение на Общинския съвет.", "date": "2018.12.06", "title": "Общините вече могат да преотстъпват дейностите по личната помощ на частни субекти"}
{"url": "https://www.actualno.com/literature/otkys-ot-makbet-na-u-nesbio-news_710145.html", "text": "  Следващата вечер Лейди го покани на вечеря в казиното. Той прие поканата, но отказа аперитива. „Не“ на виното, „да“ на водата. Лейди беше поръчала да ги настанят до маса на мецанина с изглед към Работническия площад, където дъждовната вода кротко се стичаше по паважа от Централната гара към „Инвернес“. Архитектите бяха проектирали гарата няколко метра по-нависоко, защото смятаха, че тежестта на мрамора и локомотиви от рода на Бърта с времето ще вкопаят нивото на пода на гарата надолу в терена, непрекъснато подгизнал и мочурлив.     Двамата разговаряха на различни теми, но избягваха твърде личните. Накратко, прекараха приятно. Той се държа – ако не галантно – при всички случаи чаровно и духовито. Беше изключително привлекателен в сивия, малко тесен за него костюм, с който – Макбет сам призна – му услужил по-възрастният му колега, Банко. Разказа й истории от сиропиталището, за своя приятел Дъф, за цирк, с който пътувал едно лято като малък, за нервния, постоянно настинал дресьор на лъвове, за тънките като шило акробати на трапец, консумиращи само продукти с издължена форма; за фокусника, който викал зрители на арената и правел така, че тяхна вещ – брачна халка, ключ, часовник – да застине във въздуха пред очите им. Макбет изслуша с интерес разказа на Лейди как построили казиното от нулата. Накрая тя все пак отвори дума за снощния екшън. Вдигна винената чаша и попита:\r\nСпоред теб защо Колъм го направи?\r\nДрогата на Хеката побърква хората – сви рамене Макбет.  Докарахме Колъм до просешка тояга, истина е, но не сме си служили с измама.\r\nНе съм си го и помислял.\r\nПреди две години обаче хванах две крупиета да влизат в комбина с играчи и да вършат фалшификации. Изритах ги, разбира се. Чувам, че са се събрали с мангизлии и са поискали от градската управа разрешение за строителство на ново казино.    За „Обелиска“ ли говориш? Видях чертежите.\r\nТогава сигурно знаеш, че част от играчите, замесени в схемата, бяха политици и хора на Кенет?\r\nЧувал съм такива слухове.\r\nТова казино ще бъде построено. Помни ми думата, в него хора като Ърнест Колъм пак ще се чувстват излъгани, но вече с пълно основание.\r\nБоя се, че ще се окажеш права.   Този град се нуждае от нови лидери. От ново начало.\r\nБърта – Макбет кимна към прозореца. Навън старият черен локомотив, мокър от дъжда, блестеше върху фундамента пред главния вход на гарата. Локомотивните колела стояха върху осем метра автентични релси, положени оттук до Капитол. – Банко казва, че Бърта трябва да бъде пусната отново в движение; че е нужно да се постави началото на нова, съзидателна дейност. В този град има и честни хора.\r\nДа се надяваме. Но да се върнем към снощната вечер... – тя завъртя чашата с вино.\r\nЗнаеше, че той гледа в деколтето й. Беше свикнала мъжете да се прехласват по бюста й и приемаше това напълно невъзмутимо, със съзнанието, че женските й преимущества понякога могат да бъдат използвани, а други път е по-добре да не влизат в действие – подобно на който и да е друг бизнес инструмент. Неговият поглед обаче беше по-различен. Самият той беше различен. И много симпатичен. Но нима й беше притрябвало това нищо и никакво полицайче? Тогава какво правеше тук с него? Имаше много други начини да го възнагради, а тя избра вечеря насаме. Огледа ръката му, посегнала към чашата. Дебелите вени върху опакото на дланта, слънчевият загар на кожата. Явно при възможност излизаше от града.\r\nКакво щеше да направиш, ако Колъм не се беше съгласил да играете блекджек? – попита тя.\r\nНе знам – Макбет я погледна.\r\nКафяви очи. Хората в този град имаха предимно сини. Тя, разбира се, бе срещала и мъже с кафяви очи сред познатите си. Но не и с такива кафяви очи. Очи, излъчващи толкова... сила. И същевременно такава уязвимост. Божичко, нима започваше да се влюбва? Сега, на тези години?\r\nНе знаеш ли? – попита тя.\r\nТи спомена, че бил пристрастен. Разчитах да не устои на изкушението да изиграе още една партия. На живот и смърт.\r\nЯвно често посещаваш казина.   Нищо подобно – разсмя се той с момчешки смях. – Дори нямах представа накъде вървят нещата след първото раздаване.\r\nШестнайсет срещу асо? По-скоро зле за теб. Откъде беше толкова сигурен, че ще се навие? Предложението ти не прозвуча никак убедително.\r\nМакбет сви рамене. Тя погледна чашата с вода. И се досети как е предвидил реакцията на Колъм. Макбет просто знаеше какво е да си пристрастен.\r\nСъмняваше ли се дали ще успееш да го обезвредиш, преди да застреля Джак?\r\nДа.\r\nДа?   Младият полицай отпи от водата. Темата очевидно му навяваше неприятни спомени.\r\nДали да не спре с въпросите? Тя се наведе напред над масата.\r\nКажи ми, Макбет.\r\nЗа да попречиш на похитител, въоръжен с огнестрелно оръжие, да натисне спусъка, трябва или да го застреляш в главата, или да му пробиеш сънната артерия – само така ще изгуби съзнание почти мигновено. Както сама видя, при пробиването на сънната артерия от раната изригва кратък, мощен кървав фонтан, после кръвта изтича на по-слаба струя. Кислородът, нужен на мозъка, излиза още с фонтана. Тоест, Колъм изпадна в безсъзнание още преди кървавият фонтан да плисне върху масата. Бях изправен пред два проблема. Първо, оптималното разстояние за хвърляне на нож е пет стъпки. Намирах се по-близо, но за щастие използвам кинжали с балансирано тегло. За нетренирания това е затруднение, но за опитния хвърляч е улеснение: с такива кинжали по-лесно се контролира въртенето. Вторият проблем беше, че както беше застанал Колъм, можех да се целя само в лявата част на врата му. Значи, налагаше се да хвърлям с дясната ръка. А, както виждаш, съм левичар. Ситуацията ме принуждаваше да се осланям на късмета си. А не съм от най-големите късметлии. Между другото, каква беше онази карта?\r\nДама пика. Ти загуби.\r\nЗнаех си.   В живота не ти върви, така ли?\r\nПоне що се отнася до карти.\r\nА в любовта?\r\nТой се замисли и поклати глава.\r\nИ в любовта е същото.\r\nСмяха се. Пиха наздравица и се смяха още. Слушаха как се сипе дъждът. За миг тя затвори очи. Струваше й се, че чува подрънкването на ледени кубчета в чаши на бара. Трополенето на топчето във въртящия се дървен диск на рулетката. Ударите на разтуптяното си сърце.“", "date": "2018.12.06", "title": "Откъс от \"Макбет\" на Ю Несбьо"}
{"url": "https://www.actualno.com/curious/v-koi-sluchai-trjabva-da-se-obyrnem-za-pomosht-kym-psiholog-news_710191.html", "text": "  При понижено настроение за по-дълго време трябва да се потърси консултация със специалист. Това каза в интервю за Радио „Фокус“ – Варна д-р Далия Пискулийска, клиничен психолог в Медицински център SanaMedic – Варна.     \"При чувство за вина, страх и напрежение е необходима консултация с психолог. Това не означава, че консултирайки се с психолог, даден човек е луд, както често се приема. Напротив, това е адекватният начин да се погрижим за себе си. Всичко това повлиява функционирането ни и взаимоотношенията ни с околните. Колкото по-рано потърсим помощ, толкова по-надеждно е това, което може да се направи, няма нужда да чакаме проблемът да се задълбочи\", добави д-р Далия Пискулийска. По думите й много често не обръщаме внимание на емоцията и потиснатото си настроение.   \"Но има състояния, с които не можем да се справим и когато едно подобно състояние – потиснатост, чувство за вина, тревожност, напрегнатост, панически атаки, продължи повече от две седмици, би трябвало да се потърси консулт с психолог. По негова преценка пациентът може да бъде консултиран и с психиатър, но не всички степени на депресивните и тревожни разстройства се нуждаят от прием на медикаменти. Когато са в един начален етап, психотерапевтичното повлияване е изключително трайно и добро\", заяви д-р Далия Пискулийска. Тя посочи, че за съжаление в България услугите на психолозите не се поемат от здравна каса.\r\n\"Това много спира хората. В много други държави при депресивни състояния има задължителна психотерапия. Тя може да не е достатъчна, но все пак е нещо, докато в България това не е предвидено\", каза д-р Далия Пискулийска. Тя подчерта, че е добре хората да се интересуват от това каква компетентност има специалистът, към който са се насочили.  \"Животът е изключително напрегнат, има много стресови ситуации и все още организмът ни не е адаптиран. Една голяма част остават непреработени и впоследствие това оказва влияние върху здравето, психичното здраве и поведението ни\", заяви д-р Далия Пискулийска.", "date": "2018.12.06", "title": "В кои случаи трябва да се обърнем за помощ към психолог?"}
{"url": "https://www.actualno.com/america/sasht-se-gotvi-da-prati-voenen-korab-v-cherno-more-news_710197.html", "text": "  Съединените щати са започнали подготовка за изпращане на свой военен кораб в Черно море. Това твърди CNN, като се позова на трима представители на американските власти, които твърдят, че \"въоръжените сили на САЩ са поискали от Държавния департамент да информира Турция за тези планове\". САЩ се готвят за такава мярка \"в отговор на действията на Русия против Украйна в Керченския пролив.     Съгласно международните конвенции САЩ трябва да предупреди Турция за такава мярка поне 15 дни преди прилагането ѝ, а в мирно време съответните плавателни съдове могат да останат в Черно море до 21 дни.   На 25 ноември Русия задържа три украински бойни кораба и техните екипажи. На 24-мата задържани украински моряци бяха повдигнати обвинения в незаконно пресичане на руската граница, по които може да бъдат осъдени на до 6 години затвор. Те ще останат в ареста поне до 25 януари в съответствие със съдебно решение, предаде ТАСС. От Държавния департамент са отказали коментар по въпроса.\r\nВчера украинският президент Петро Порошенко заяви, че \"властите в Киев очакват от западните държави конкретни действия във връзка със събитията в Керченския проток, а също така искат да поканят кораби на НАТО в Азовско море\". \"Изявленията на САЩ, на Г-7, на Евросъюза, на другите наши съюзници, различните остри изказвания безспорно са силна подкрепа за Украйна. Но мисля, че докато западните партньори правят остри изявления, руският президент Владимир Путин действа“, добави украинският лидер.  Според него в тази ситуация е необходимо по-голямо координиране и действия. \"Да действаш – това не означава да започнеш война. Да действаш – това означава нов пакет санкции срещу Русия. Под названието \"азовски санкции\" - увеличаване на присъствието на НАТО в Черно море и, възможно, в Азовско море\", каза още той. Порошенко заяви, че властите в Киев \"биха поканили кораби на НАТО, за да запазят стабилността\".\r\nСлед инцидента турският президент Реджеп Тайип Ердоган предложи своята страна като посредник за разрешаване на инцидента с украинските кораби в Керченския пролив. \"Ние обсъдихме с двете страни /с Русия и Украйна/, какво може да бъде направено и дали можем да играем ролята на посредник“, каза Ердоган на 29 ноември. От кабинета му уточниха, че той е провел преговори с Владимир Путин и Петро Порошенко. Ердоган е изслушал позициите на двете страни във връзка с инцидента в Черно море и е отбелязал важността създалата се ситуация да се разреши по дипломатически път.   Москва определи инцидента от 25 ноември като провокация, а украинските власти въведоха военно положение. ЕС и НАТО призоваха за деескалация на ситуацията.    ", "date": "2018.12.06", "title": "САЩ се готви да прати военен кораб в Черно море?"}
{"url": "https://www.actualno.com/crime/revizoro-si-izmi-rycete-s-prokuraturata-i-ne-kaza-koi-sa-dvamata-kontrabandisti-news_710203.html", "text": "  Бурният възход на контрабандата на горива е свързан и с г-н Марешки. Той не е дистрибутор, но е купувал от такива, които месят горива със сяра. Направил съм, завел съм, представил съм всички флашки както са дошли при мен. Подал съм сигнал преди година, този икономически оператор, за който става въпрос, вече е с отнет лиценз и не работи. Това заяви депутатът от „Обединени патриоти” Емил Димитров-Ревизоро.     По думите на Ревизоро пред Нова телевизия прокуратурата работела, имало било обаче и смъртни случаи, свързани с „първия от двамата контрабандисти”, заради които избухна спора с Марешки през тази седмица. Той уточни, че става въпрос за лица от високите етажи на властта, както и че имало „починал човек при съмнителни обстоятелства”. Въпросният „първи контрабандист” вече бил извън пазара, по думите на депутата.   За пореден път Ревизоро обяви, че и Марешки пострадал от въпросния „икономически субект” т.е. контрабандист. Депутатът обаче така и не уточни име, а вместо това иронизира, че лидерът на „Воля” все не знае нищо и нищо не съобщава. Г-н Марешки не знае, че има искане от главния прокурор за имунитета му в Народното събрание, продължи Ревизоро, визирайки случая с от страна на лидера на \"Воля\" спрямо конкуренти в аптечния бизнес. Не считате ли, че този човек като го погали папата по главата, стана Господ? Нашата комисия е свършила толкова много работа – Марешки какво е свършил, попита Ревизоро.\r\nАз знам, че има контрабанда, но не знам кои са, той казва \"двама крупни контрабандисти\". Мен не ме е страх да си казвам. Това заяви вчера (5 декември) лидерът на \"Воля\" и зам.-председател на парламента Веселин Марешки.  Относно т.нар. втори контрабандист Ревизоро поясни, че той бил на път да фалира, да стане голям проблем, имало пререгистриране на търговски фирми. Нямаше обаче уточнение кой е този човек – единственото казано от Ревизоро беше, че премиерът се похвалил с арест, намерена била „втора тръба” при законните мощности.", "date": "2018.12.06", "title": "Ревизоро си изми ръцете с прокуратурата и не каза кои са \"двамата контрабандисти\""}
{"url": "https://www.actualno.com/tennis/grigor-dimitrov-bashta-mi-ostavashe-gladen-za-da-moje-az-da-se-nahranja-predi-trenirovka-news_710238.html", "text": "  Интервюто на най-добрия български ист пред \"bTV\" продължава. Днес ракета №1 на Бъгария коментира за тежкия път от Хасково до Монте Карло     \"Всеки път, когато се прибера в Монако, винаги се чувствам добре. Това е време, което ми е нужно. Искам да се прибера и в България, има толкова места, на които не съм бил. Искам да прекарам и повече време със семейството, но в момента няма как. Първо съм българин, аз идвам от България, от Хасково - малък град, но аз съм горд. Носталгичното чувство винаги ми е помагало.   Ставах и с баща ми тренирахме в 06:00 - 06:30 часа. В залата беше -6, -7 градуса. Помня кросовете, помня всичко от ранните си години. Ако не бях тенисист, щях да играя друг спорт - такъв човек съм, обичам спорта. Винаги в главата ми е било да играя тенис, никога не съм мислил, че няма да успея и може би това е един от най-големите ми плюсове.\r\nПървата ми купа е от турнир в Сливен. Загубих 1/2-финала и ми дадоха купа за 3-о място, която винаги ще помня. От малък играя срещу по-големи. Всички в групата бяха по-високи от мен, по-здрави от мен. Винаги аз четках кортовете, защото бях най-малкия, но това ме караше да стана по-добър. Имах огромен глад за подобрение.  Когато бях малък, тате беше моят герой. Той имаше решение за всичко. Родителите ми са дали всичко, само те знаят какво им е коствало. Баща ми е стоял гладен, за да мога аз да се наям и да съм готов за тренировка. Не съм забравил това, няма как да го забравя. С майка ми е имало моменти, в които сме се чували по веднъж в месеца. Но това са неща, които само ние в семейството може да си го оценим. Имало е моменти, в които е трябвало да се продават неща, за да продължа аз. Двамата ми дядовци отделяха от пенсиите си, за да ми купят билет за турнир с Франция, а там аз спечелих турнира. \r\nВ началото на годината ми беше много трудно, когато дядо ми почина. Тогава разбрах какво е да загубиш важен човек.       На 12 години заминах за САЩ, после за Барселона - там тренирах. Не ми беше трудно да свикна, защото винаги съм искал да продължа напред, нагоре. \r\nЮношеските ми години са много специални за мен. Има 3-4-5 мача, които изцяло помня и до днес. Преди 10 години станах шампион на Уимбълдън. Помня деня преди старта на турнира. Не исках да играя, исках да си тръгна. Бях изморен, не ми се играеше просто. Тогава говорих с майка ми и баща ми, казаха ми някои неща и така. Във финала успях да спася един сетбол, взех сета и от там само направо - до титлата\", споделя Григор Димитров", "date": "2018.12.06", "title": "Григор Димитров: Баща ми оставаше гладен, за да може аз да се нахраня преди тренировка"}
{"url": "https://www.actualno.com/society/ujazvimi-bylgarski-grajdani-shte-poluchat-pomosht-ot-bchk-news_710190.html", "text": "  В изпълнение на Оперативната програма за храни и/или основно материално подпомагане на най-нуждаещи се лица, съфинансирана от ЕС, БЧК започва поетапното предоставяне на индивидуални пакети с хранителни продукти на общо 297 460 уязвими български граждани. Раздаването ще се извършва от служители и доброволци на БЧК в 309 раздавателни пункта в цялата страна и ще продължи до 28 февруари 2019 г.     Всички правоимащи, включени в списъците на Агенцията за социално подпомагане, ще получат по 24,070 кг от 16 вида хранителни продукти – спагети – 1,5 кг; говеждо в собствен сос - 0,300 кг; леща – 3 кг; захар – 3 кг; гювеч – 1,6 кг; зелен фасул – 2,4 кг; лютеница – 0,500 кг; грах – 1,6 кг; домати стерилизирани – 1,6 кг; говежди кюфтета в бял сос – 0,600 кг; риба херинга – 0,170 кг; пиле фрикасе – 0,300 кг; зрял боб – 2 кг; конфитюр – 0,500 кг; ориз – 2 кг; олио – 3 л.   Продуктите се получават срещу документ за самоличност и подпис при спазване на всички изисквания на Регламента за защита на личните данни.\r\nНа 6 декември 2018 г. се отварят раздавателни пунктове в областите Враца и Ловеч, а до края на месец декември и в областите Благоевград, Велико Търново, Видин, Габрово, Кърджали, Пазарджик, Разград, Русе, Сливен, Стара Загора, Търговище, Шумен, Ямбол и Софийска област. Всички останали области ще стартират раздаването през месец януари 2019 г.  ", "date": "2018.12.06", "title": "Уязвими български граждани ще получат помощ от БЧК"}
{"url": "https://www.actualno.com/society/razbivachi-na-bankomati-se-otyrvaha-sys-smeshni-prisydi-news_710180.html", "text": "  Мащабната операция по издирването и залавянето на четирима разбивачи на миналия ноември приключи, както и започна - фарсово. След споразумение с прокуратурата четиримата мъже, гонени и причаквани месеци наред, получиха по шест месеца затвор, като ще им се приспадне задържането в ареста.     Банкоматът на ДСК в Сапарева баня бе взривен преди година. При пътуването от Дупница към Перник четиримата заподозрени, които бяха с две коли, се натъкнаха на полицейска засада край село Боснек - там зад завоя ги чакаха десетки полицаи, пише днес    Преследваните успяха да избягат, като свиха с колата си в дерето край пътя, а след това избягаха пеш и се скриха в близката гора.\r\nЕдиният - шофьор на пилотната кола, беше заловен същия ден и обвинен като помагач, скоро беше заловен и друг, но останалите двама бяха търсени месеци наред.  МВР организира мащабна акция по издирването им. Бяха включени хеликоптер, друга техника на МВР, Специализираният отряд за борба тероризма, следови кучета и стотици служители. Бегълците обаче успяха да се измъкнат. Двама от тримата бегълци все пак бяха задържани, но месеци по-късно, и то по случайност.  40-годишният Красимир Йорданов - Джонката и К.М. - Свещичката, на 35 години, пътуваха с \"Фолксваген Голф\" към село Студена при ареста им. По това време в пернишкия кв. \"Църква\" имало патрул на пътната полиция.\r\nПолицаите подали знак на идващата кола, но тя спряла на около 150 м разстояние, двамата мъже слезли и побегнали, прескачайки огради и минавайки през дворовете на къщите в квартала. Единият дори се опитал да се скрие във водите на Струма. Няколко месеца след този арест и четиримата се признали за виновни и са сключили сделка с прокуратурата, а съдът е одобрил.   Според прокуратурата преди взривяването на банкомата те са откраднали и кола от столичния кв. \"Овча купел\", за да извършат обира. При самото взривяване на машината са причинени вреди за над 20 хил. лв., съобщават от държавното обвинение. На откраднатата кола са причинени щети за 2900 лв. От самия банкомат пък е взета касета с 8700 лв. Според прокуратурата всички щети са били възстановени.    ", "date": "2018.12.06", "title": "Разбивачи на банкомати се отърваха със смешни присъди "}
{"url": "https://www.actualno.com/sofia/zaradi-sgradna-instalacija-i-podgrjavane-toplofikacija-sofija-tyrsi-desetki-hiljadi-levove-ot-vyzrastna-jena-news_710202.html", "text": "  Над 12 000 жалби в цяла България за последните три години, от които над 11 000 срещу „Топлофикация София” – това е статистиката от недоволството срещу топлофикационните дружества. А дружествата водят годишно 10-15 000 дела за неплатени сметки.     Един такъв случай беше показан от Нова телевизия – на Пенка Златарева, която още преди 12 години е поискала „развод” с „Топлофикация”. Дружеството е начислявало разходи за подгряване и сградна инсталация на максимална база, защото 10 години инспекторите нямали достъп до жилището и съответно няма изравнителни сметки, което довело до обща сметка над 16 000 лева. Златарева обаче твърди, че два пъти в годината има проверки дали не си е закачила обратно радиаторите. Освен това адвокати твърдят, че плащане трябва да има само за последните 3 години – другите сметки падат по давност.   Интересен факт е, че Европейският съд ще гледа законността на сградна инсталация, при това скоро – на 12 декември. Причината - съгласно европейска директива, транспонирана в чл. 27 на Закона за защита на потребителите, всеки потребител може да откаже непоискана услуга, т.е. и тази на \" \". Тази норма обаче влиза в противоречие със Закона за енергетиката.", "date": "2018.12.06", "title": "Заради сградна инсталация и подгряване \"Топлофикация София\" търси десетки хиляди левове от възрастна жена"}
{"url": "https://www.actualno.com/sciencelogy/zukyrbyrg-se-opravdava-zaradi-planove-na-facebook-za-tyrgovija-s-lichni-danni-news_710200.html", "text": "  Съоснователят и изпълнителен директор на Фейсбук Марк Зукърбърг написа отговор за имейлите, показващи как от социалната мрежа предлагат на Netflix и други популярни приложения преференциален достъп до личните данни на потребителите си, въпреки че компанията уж затегна своите правила за лични данни.     Британската парламентарна комисия, която разследва дали Facebook, публикува 250 страници документи на компанията. Според тях мениджърите на Facebook са имали разговори с големи компании като Netflix да им дават преференциално достъп до данните на потребителите. Зукърбърг участва в една от тези дискусии от 2012 година.   Имейлите се появиха по време на дело срещу Facebook в Калифорния заведено от американските разработчици Six4Three. Електронните съобщения са били запечатани от съда, но са били взети миналия месец от парламентарната комисия.\r\n\"Като всяка организация ние имаме много вътрешна комуникация и хората представят различни идеи. В крайна сметка се спряхме на модел, който да продължи да дава безплатно  платформата на разработчици и те могат да решат дали да купят реклами,  ако искат. За да бъдем ясни, това е различно от продаването на данните на хората. Ние никога не продаваме данните на когото и да е било\", заяви Зукърбърг в съобщение, публикувано във Facebook.   Междувременно, AV Club публикува информация, че фалшивите профили във Facebook са между 60 и 90 млн., а 3-4% от съдържанието в социалната мрежа е фалшива информация. Много от фалшивите акаунти се използват за спам, твърди финансовият директор на Facebook Дейв Уенър. Twitter също докладва, че близо 5% от потребителската му база или повече от 16 милиона акаунта са фалшиви, според информация на The Hill.   ", "date": "2018.12.06", "title": "Зукърбърг се оправдава заради планове на Facebook за търговия с лични данни"}
{"url": "https://www.actualno.com/sciencelogy/arest-na-finansovija-direktor-na-huawei-predizvika-protivorechivi-reakcii-news_710198.html", "text": "  Китайският производител на телекомуникационни устройства Huawei заяви, че няма данни за нарушения, които финансовият директор на компанията е направила. Изявлението беше оповестено, след като стана ясно, че Мън Уанджоу е арестувана на 1 декември в Канада и ще бъде екстрадирана в САЩ, но не става ясно защо точно. Канадското министерство на правосъдието заяви, че тя има насрочено изслушване в петък (7 декември), но не даде повече информация по случая, предаде БГНЕС.     Основното предположение за ареста е, че става въпрос за евентуално нарушение от страна на Huawei на американските санкции срещу Иран.   Мън, която е минавала транзит през Канада, е \"временно задържана\" и се е изправила пред \"неуточнени обвинения\", заявиха от Huawei. \"Компанията има много малка информация за обвиненията и няма данни за нарушения от страна на г-жа Мън\", казаха от телекомуникационния гигант.\r\n\"Компанията спазва всички закони и регулации в страните, в които оперира,  включително и контрола на износа, санкциите и регулациите в САЩ, ООН и  ЕС. Вярваме, че канадската и американската съдебни системи ще стигнат до справедливо решение\", казаха още от Huawei.  Междувременно Пекин протестира срещу ареста на Мън Уанджоу и призова за нейното незабавно освобождаване. \"Китайската страна твърдо се противопоставя и протестира срещу такъв вид действия, които сериозно нарушават човешките права на жертвата\", пише в изявлението на официален Пекин.", "date": "2018.12.06", "title": "Арест на финансовия директор на Huawei предизвика противоречиви реакции"}
{"url": "https://www.actualno.com/america/amerikanski-voenni-samoleti-se-sblyskaha-kraj-bregovete-na-japonija-news_710196.html", "text": "  Американският изтребител F– 18 Hornet и военен транспортен самолет C-13 Херкулес се сблъскаха край бреговете на Япония в около Ивакуни, предаде БГНЕС. Катастрофата е станала около 2:00 часа сутринта.     На борда на самолетите е имало общо 7 души. Към момента тече спасителна акция, в която участват американски и японски военни. Съобщава се, че е бил спасен единият пилот.   Японската брегова охрана е изпратила шест кораба на брегова охрана на мястото на сблъсъка, до остров Шикоку. В операцията по търсене и спасяване се включи и един японски самолет. Заместник-генералният секретар на японския кабинет Ясутоши Нишимура заяви, че по рибарските лодки, намиращи се в близост до катастрофата няма щети.\r\nИ двата самолета са част от американската база в Ивакуни. Причината за катастрофата все още не ясна.  От военоморските сили на САЩ в Ивакуни съобщиха, че \"сблъсъкът е станал при планирана тренировка\".", "date": "2018.12.06", "title": "Американски военни самолети се сблъскаха край бреговете на Япония"}
{"url": "https://www.actualno.com/society/duhame-v-novi-dregeri-na-kat-za-25-mln-leva-news_710181.html", "text": "  Пътна полиция“ ще се сдобие с нови дрегери за алкохол и наркотици на приблизителна стойност от 2,5 млн. лева. Това предвиждат предложения за финансиране на проекти, свързани с безопасността на движението от фонда, в който се събират глобите на нарушителите. Предложенията са отправени след последното заседание на Държавно-обществената консултативна комисия по проблемите на безопасността на движението по пътищата към МВР, пише днес      В публикуваните документи на страницата на комисията се вижда, че е необходима доставка на мундщуци за анализатори на алкохол в дъха, които са на стойност около 73 хил. лева. Трябва да се доставят и сертифицирани сравнителни материали за извършване на последваща проверка на анализатори за алкохол в дъха за 11 500 лева. По-сериозна сума ще отиде за шествалентни еднократни полеви тестове за дрога, които ще излязат на бюджета 648 хил. лева   Следват и седем валентни тест-касети за други уреди за дрога, които ще са малко над 1 млн. лева.\r\nЗа следгаранционното обслужване на техниката са предвидени 333 хил. лева. Ще бъдат подновени и старите дрегери за алкохол, което ще струва близо 350 хил. лева.  Друга интересна точка, поставена под номер 14 в публикуваното предложение е купуването на 20 нови стационарни камери за контрол на скоростта. Те ще са за около 2,4 млн. лева. Новите уреди се очаква да бъдат поставени на местата, където има концентрация на катастрофи и загинали. От „Пътна полиция“ обясняват, че това се прави с цел превенция, а не с цел на събиране на повече глоби. По същата причина се предлага да бъдат купени и още 4 системи за контрол на средната скорост.", "date": "2018.12.06", "title": "Духаме в нови дрегери на КАТ за 2,5 млн. лева"}
{"url": "https://www.actualno.com/society/novini-ili-novini-kartinata-na-pechata-za-6-dekemvri-news_710178.html", "text": "  Малко остана - един четвъртък да мине, ама какво ли пък всъщност остана? Поне духна ветрец, че да поизчисти въздуха и да видим по-ясно заглавията по вестниците:          Вестникът цитира думите на Йорданка Фандъкова, че е поела политическа отговорност, лишавайки се от най-важния си заместник Евгени Крусев. Тя допълни, че Крусев е работил изключително отговорно и напористо, но за съжаление останала без него. Осиротя тази жена! А иначе от изключително отговорната и добра работа на общината човек може да се убеди вдишвайки с пълни гърди по улиците.      Според данни за 2018-та година, близо 3000 българи са носители на ХИВ, а има 286 нови случаи, регистрирани от началото на годината. Всяка година около 300 000 души се изследват за вируса, допълва изданието, а по-голямата част от заразяването идва от хомосексуални връзки.  На именния си ден, пише \"24 часа\", Банев и съпругата му кацат у нас с белезници. Съпругата му нямало да бъде настанена в килията на Иванчева, понеже там имало нова \"съквартирантка\". Изглежда тая килия вече ще е с името на Иванчева отпред и никой друг няма да се допуска вътре.    \"Монитор\" пише, че \"Духаме в дрегери за 2.5 милиона лева\", съвсем новички, които КАТ щели да купят. По-голямата част от сумата щяла да отиде за шествалентни еднократни полеви тестове за дрога, които ще излязат на бюджета на 600 000 лева. Тоест, не разчитайте вече на брак в проклетата машинка - нови, свръхмодерни и точни апарати няма да ви простят декемврийския запой. Има наистина някаква логика тия неща да се купуват точно по празниците...", "date": "2018.12.06", "title": "Новини или Novini - картината на печата за 6 декември"}
{"url": "https://www.actualno.com/celebrate/nikulden-e-news_710188.html", "text": "  На 6 декември отбелязваме деня на Св. Никола (Свети Николай Мирликийски Чудотворец). Св. Николай Мирликийски е един от най-почитаните светци в България и в целия християнски свят Той е покровител на моретата, моряците и рибарите. Затова по традиция на трапезата на Никулден трябва да има риба, най-често шаран.     Според една легенда, по време на силна морска буря, светецът спасил с молитви моряците на кораба, с които пътувал към Божи гроб. Според друга, светията запушил дупка в кораба с шаран и възкресил моряк, починал при падане от най-високата мачта. В образа на свети Никола се преплитат чертите на добродетелния християнин и на езическия бог Посейдон. Това е причината българите да го почитат като патрон на моряците и рибарите, както и като покровител на океаните, моретата, реките и езерата. Смята се, че когато е ядосан, светецът причинява бурите и ураганите.\r\nЗатова на Никулден моряците остават на сушата. Свети Николай, архиепископ на град Мира в Ликия (Мала Азия), е починал на 6 декември 342 г. и светите му мощи се пазели там до 1087 година. През времето на византийския император Алексий I Комнин (1081-1118 г.) мощите на свети Николай били пренесени от гр. Мира в гр. Бари, Италия, където почиват и до днес във величествената базилика, издигната в негова чест. В Западна Европа също честват деня на Св. Никола. Освен в италианския град Бари, където заедно го честват православни и католици, в Холандия и Белгия например този ден е особено важен за децата. В нощта на пети срещу шести декември малчуганите оставят обувките си с надеждата добрият светец да ги напълни с лакомства и подаръци. В много райони на запада празненствата за свети Никола постепенно се трансформират в Коледа.\r\n6-ти декември се смята и за ден на банкерите и търговците. Празникът на св. Николай попада във времето на Рождественския пост и в този ден много православни християни приемат свето Причастие, а за празничната трапеза приготвят рибни ястия, които носят в храма за освещаване. Много храмове в България носят името на Мирликийския Чудотворец.  Никулден е празник на град Бургас, чиито жители са го избрали за свой небесен покровител. На Никулден празнуват над 200 000 именници, от които две трети са мъже.\r\nЧестит празник на ", "date": "2018.12.06", "title": "Никулден е!"}
{"url": "https://www.actualno.com/europe/razkriha-novi-pregreshenija-na-berluskoni-news_710201.html", "text": "  Твърденията, че бившият италиански премиер Силвио Берлускони е платил на мароканката Карима Ел Махруг, по-известна като Руби милиони евро, за да дава фалшиви показания пред съда, бяха потвърдени от бившият адвокат на Руби Еджидио Верцини.     Верцини бе защитник на Карима през 2011 г., когато в Милано започва шумният процес срещу експремиера на Италия за секс с Руби докато тя е малолетна и за злоупотреба със служебното му положение на премиер при измъкването й от ареста, където бе вкарана за кражба. \"Лъжите на Руби пред съда, които оневиниха Берлускони и той бе оправдан, му струвахо точно 5 милиона евро\", съобщи Еджидио Верцини и уточни, че \"може да пътвърди всяко едно от твърденията си с документи и свидетелски показания\".   Петте милиона тръгнали от офшорна сметка в Antigua Commercial Ваnk от остров Антигуа, минали през Мексико и след това 3 милиона са преведени по сметка на Руби в Дубай, а 2 милиона отиват по сметката на приятеля й Лука Рисо в банка на мексиканския курорт \"Плая дел Кармен“. На Верцини също му \"били обещани 1 милион евро, но той не се съгласил с корупционните практики на Берлускони и се отказал да бъде адвокат на Руби\". Защита на Берлускони обяви, че клиентът му дава на съд Еджидио Верцини за клевета, предаде БГНЕС.\r\nНа 18 юли 2014 г. Апелативният съд в Милано отмени наказанието от 7 години затвор от първоинстанционния съд и пусна на свобода Силвио Берлускони. В мотивите за \"помилването\" на бившия премиер пишеше, че Берлускони действително е осъществил сексуални актове с Руби срещу заплащане, но нямало доказателства да е знаел точните й години. Следователно той не е предполагал, че тя е само на 17 години и е непълнолетна. По време на разследването категорично бе доказано, че Руби много пъти е участвала в гуляи във вилата на Берлускони и поне два пъти е останала да спи там. Установено бе, че Силвио е позвънил в полицията докато е бил премиер, за да разбере дали е била арестувана Руби за кражба. Магистратите приемат, че той наистина може да е бил притеснен мароканката да не се разприказва за сексуалните им отношения. Но по никакъв начин не ставало ясно дали Берлускони е упражнил натиск върху ченгетата да я пуснат. Ето защо и обвинението в използване на служебно положение и превишаване на власт също отпада. Така бившият премиер и лидер на партията \"Форца Италия\" бе напълно оневинен и свободен.  ", "date": "2018.12.06", "title": "Разкриха нови прегрешения на Берлускони "}
{"url": "https://www.actualno.com/cite/ne-schitate-li-che-tozi-chovek-kato-go-pogali-papata-po-glavata-stana-gospod-news_710204.html", "text": "  Това заяви депутатът от \"Обединени патриоти\" Емил Димитров-Ревизоро по адрес на лидера на \"Воля\" Веселин Марешки, който миналата година се .     Димитров визира Марешки заради обвиненията на последния, че не казал на прокуратурата за дейността на \"двама контрабандисти\". Депутатът посъветва Марешки да се съсредоточи върху това какво прави той самият и какво не прави, а не да слага и сваля президенти и кметове.   ", "date": "2018.12.06", "title": "Не считате ли, че този човек като го погали папата по главата, стана Господ?"}
{"url": "https://www.actualno.com/crime/na-pyrva-instancija-veche-ima-prisyda-po-edno-ot-bezbrojnite-dela-za-ktb-news_710195.html", "text": "  На първа инстанция свързаната с банкера Цветан Василев люксембургска фирма V2 Investment е била осъдена да върне 125 млн. евро заеми на КТБ, съобщава в. \" \". Решението е било взето преди три дни от Софийския градски съд (СГС), след жалба на синдиците на КТБ Кристи Маринова и Ангел Донов.     Въпросните заеми са послужили на люксембургската офшорна компания да стане собственик на БТК. Средствата са дадени като кредити на няколко български компании, но цялата използвана сума е в размер на 130 млн. евро. Те ги  преразпределят и накрая стигат до дружеството V2 Investment,  регистрирано в Люксембург, което купува телекома. Тогава в сделката  Цветан Василев държи мажоритарния дял, а останалата част е разпределена  между VTB Capital и кредиторите на БТК.   Люксембургската компания е опитала да оспори давността на част от кредитите, като е посочила, че за 85 млн. евро тя е изтекла, но съдът не се е съгласил.", "date": "2018.12.06", "title": "На първа инстанция вече има присъда по едно от безбройните дела за КТБ"}
{"url": "https://www.actualno.com/society/prognoza-za-vremeto-6-dekemvri-chetvyrtyk-news_710186.html", "text": "  Вятърът ще е до умерен - в Източна България ще се ориентира от север-североизток, в Западна ще остане от северозапад. Преобладаващите минимални температури ще са между минус 4° и 1°. През деня облачността от запад ще продължи да се разкъсва и намалява и около обяд над много райони ще е предимно слънчево. Вятърът в почти цялата страна ще се ориентира от север-североизток и с него дневните температури слабо ще се понижат; максималните ще са предимно от 2° до 7°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Евгения Егова.     По Черноморието в сутрешните часове все още на отделни места ще е със слаб валеж от дъжд, но след обяд облачността ще се разкъсва и намалява. Ще духа умерен до силен вятър от север. Максималните температури ще са от 2° в северните райони, до 5° в южните. Температурата на морската вода е 9-10°. Вълнението на морето ще бъде 4 бала, в заливите – 3 бала.   Над планините до сутринта на отделни места все още ще превалява слаб сняг. От запад облачността ще продължи да се разкъсва и намалява, най-късно над източните райони и ще преобладава слънчево време. Вятърът ще е умерен до силен от север-североизток и с него температурите слабо ще се понижат. Максималната на височина 1200 метра ще е около 0°, на 2000 метра – около минус 5°.\r\nВ петък и събота в западната половина от страната ще е почти тихо и в равнинната част отново ще има условия за мъгли и ниска облачност, на места - трайни и температурите там ще остават ниски, близки до 0°. Повече слънце и затопляне ще има в източната половина от страната и в планините, особено по северните склонове, където ще се появи югозападен вятър, в събота и ще се усили; там дневните температури ще се повишат и през втория ден в отделни райони ще достигнат 10°-15°. През нощта срещу неделя и в неделя от югозапад ще започнат валежи, в планините – от сняг, в равнинната част от страната - отначало от дъжд. От северозапад, с усилване на вятъра, ще започне понижение на температурите и в западната половина от страната дъждът ще се примесва и ще преминава в сняг. В Източна България температурите все още ще са високи и ще вали дъжд.  ", "date": "2018.12.06", "title": "Прогноза за времето - 6 декември (четвъртък)"}
{"url": "https://www.actualno.com/football/chelsi-se-sgromoljasa-sreshtu-vylcite-livyrpul-sys-strahoten-obrat-news_710208.html", "text": "  Отборът на . Двубоят беше от междинния 15-и кръг на английската Висша лига.     След като не допуснаха загуба в първите 12 мача, играчите на Маурицио Сари записват второ поражение в три мача.\r\nЗаради загубата те остават с 31 точки и вече са на 10 от върха, където остава шампионът Манчестър Сити. \"Вълците\" пък се изкачиха до 12-а позиция с 19 пункта.   От своя страна и продължи с преследването на Манчестър Сити за върха.  Играчите на Юрген Клоп трябваше да регистрират обрат, за да стигнат до успеха с 1:3 на \"Търф Мор\".\r\nКъм момента \"червените\" имат 39 точки и изостават с две от \"гражданите\". В същото време тимът на Шон Дайш остава в зоната на изпадащите с 9 пункта.\r\nВсичко за Висшата лига четете в .    ", "date": "2018.12.06", "title": "Челси се сгромоляса срещу \"вълците\", Ливърпул със страхотен обрат"}
{"url": "https://www.actualno.com/business/petyr-andronov-idva-krajat-na-niskite-lihvi-news_710225.html", "text": "  \"Краят на ниските лихви идва не само в България, но и навсякъде.\" Това каза председателят на Управителния съвет на Асоциацията на банките в България Петър Андронов.     Той припомни, че Европейската централна банка вече е обявила, че ще започне лихвен растеж през втората половина на 2019 г.   \"Федералният резерв на САЩ започна процеса на корекция през декември 2015 г. и от тогава на 8 стъпки по 0,25% се увеличи от 0 до 2% лихвата по доларите. Вероятно ЕЦБ ще следва такъв плавен преход\", прогнозира банкерът.\r\nПо думите му това ще има различни ефекти:  \"Най-сетне нулевите лихви по депозитите ще се заменят с нещо положително, но за кредитополучателите това няма да е добра новина.\"\r\nВърви ли светът към нова финансова криза? Според Андронов трябва да сме готови за забавяне на икономиката в глобален план, защото вече има „прегряване” в САЩ и Европа, а зад Океана скоро ще отбележат 10 г. растеж – 80-годишен рекорд, след който няма как да не се навлезе в следващата фаза.   Петър Андронов беше категоричен, че нашата банкова система е в най-доброто си състояние за последното десетилетие и не отстъпва по параметри на средното за Европа. Според него нашата страна е атрактивна за инвеститорите заради ниската цена на труда, стабилните фискални параметри както и ред други фактори.    ", "date": "2018.12.06", "title": "Петър Андронов: Идва краят на ниските лихви "}
{"url": "https://www.actualno.com/chronicles/syzdadena-e-bylgaroezichna-uikipedija-news_710184.html", "text": "  Българоезичната Уикипедия е разновидност на Уикипедия на български език, започната на 6 декември 2003 г. Първата статия е Григориански календар в превод от френски език, като приоритет на първите редактори е преводът на интерфейса и на първите помощни страници на български език.     Към юли 2013 г. по брой статии тя е на 36-о място от 285 уикипедии на различни езици. Към 5 декември 2018 г. същата има 247 575 статии. Последните статии, по които се работи, се виждат от препратката Последни промени на менюто вляво на всяка страница.   Статиите са разпределени в категории, организирани по теми. Категориите са автоматично създавани и подреждани списъци от заглавията на страниците, причислени към тях.\r\nНа 9 ноември 2009 г. българоезичната Уикипедия получава специална награда от БГ Сайт за цялостен принос за развитието на българоезичното уеб пространство.  Освен категориите, по най-интересните теми са създадени и портали. Усилията на група редактори с интереси в някоя обща тема и желание да я развиват съвместно се координират чрез създаване на специална страница – проект. Това не е място за писане на енциклопедични статии, а за организация на авторите в тази категория, за планиране на дейностите им, обмен на източници на информация по темата и обсъждания. \r\nСедем от уикипедиите, класирани преди българоезичната по брой статии, имат по-малко потребители от нея към 28 септември 2009 г., а три, класирани след нея, имат повече. Шест от уикипедиите, класирани преди българската, са успели да създадат и съхранят статиите си с по-малък брой редакции, отколкото българоезичната към същата дата.   Статия номер 100 000 е достигната на 24 май 2010 г., а статия номер 150 000 – на 17 юли 2013 г.    От създаването на Българската Уикипедия до момента са направени 8 966 163 редакции по 549 715 страници, от които 247 575 са чисти статии.", "date": "2018.12.06", "title": "Създадена е българоезична Уикипедия"}
{"url": "https://www.actualno.com/cosmos/oshte-kolko-godini-shte-sveti-slynceto-news_710192.html", "text": "  Руският учен Владимир Кузнецов заяви, че слънцето няма да изгасне още 4,5 милиарда години. Максималната възраст на една звезда се оценява на 10 милиарда години, съобщиРИА Новости.     Слънцето излъчва постоянен поток от енергия. Неговата повърхностна активност е свързана с изригвания. Според Кузнецов, от гледна точка на глобалната енергия, тези емисии са незначителни, предаде БГНЕС.   В момента на звездата се извършват мащабни процеси. Когато изгори целия водород, ще започне да изгаря хелият, а после същото ще се случи и с по-тежките елементи. Енергията и балансът на силите в недрата ще се променят за около 5 милиарда години.\r\nТогава Слънцето ще се разшири до орбитата на Венера. Тя ще погълне вътрешните планети, ще изгори Земята и ще започне да се охлажда. Тогава Слънцето ще стане мъртво бяло джудже. Радиусът му ще бъде само 10 километра.  ", "date": "2018.12.06", "title": "Още колко години ще свети Слънцето?"}
{"url": "https://www.actualno.com/sofia/obshtina-elin-pelin-napomnja-na-sobstvenicite-na-kucheta-da-gi-registrirat-news_710241.html", "text": "  Кучетата на територията на Община Елин Пелин се декларират от собствениците им ежегодно до 31 март на текущата година.     За целта е необходимо всички собственици на кучета да подадат декларация по чл. 117 от Закона за местни данъци и такси в Общината по постоянен адрес или седалище и адрес на управление /ако е юридически лице/, като към декларацията приложат копие от паспорта на кучето.\r\nЗа Община Елин Пелин годишната такса за притежаване на куче е 10.00 лева.\r\nНовопридобити кучета се декларират в тримесечен срок от датата на придобиването им като таксата се дължи в размер на 1/12  от годишния й размер за всеки месец до края на годината, включително за месеца на придобиването. Освобождават се от такса собствениците на кучета по чл. 175, ал. 2 от Закона за ветеринаромедицинската дейност, но те също подават декларация и удостоверяват основанието за освобождаване от такса.  Съгласно чл. 118, ал. 2 от ЗМДТ приходите, събрани от „Такса за притежаване на куче“, се използват за мероприятия, свързани с намаляване броя на безстопанствените кучета.", "date": "2018.12.06", "title": "Община Елин Пелин напомня на собствениците на кучета да ги регистрират"}
{"url": "https://www.actualno.com/politics/bivsh-nachalnik-na-csbop-akcijata-s-oryjieto-tyrsi-politicheski-efekt-news_710209.html", "text": "  \"Виждам известна прибързаност, опасявам се, че е целен политически ефект. .\" Това каза бившия началник на ЦСБОП Тихомир Стойчев във връзка със спецакцията на ГДБОП и Спецпрокуратурата, при която са иззети огромен брой .     По думите му \"шумно оповестените вчера специализирани операции срещу притежанието и търговията с незаконно придобито оръжие на десетките автомати, пистолети и гранатомети.\"   Стойчев отбеляза, че все още не е ясно как оръжие напуска несанкционирано завод „Арсенал”, а големият незаконен склад в София е можело да бъде ударен със същия ефект и само със силите на СДВР, „Криминална полиция” и служба КОС.\r\n\"А ако оръжието не е за терористи и бунтовници извън страната, а е трябвало да намери купувач вътре в България? Социалното напрежение би могло да ескалира и някой може да иска да се въоръжава\", отбеляза Тихомир Стойчев.  Той припомни, че в периода 1991 г. – 1992 г., е бил разбит още по-голям таен оръжеен склад – с десетки хиляди пистолети ПСМ в Русенско, предназначени за Русия и с оформени фалшиви документи за спортно оръжие. И тогава, както сега, незаконната оръжейна търговия е вървяла в тандем с издаването на неистински лични документи. По думите на бившия антимафиот в периода 1997 г. – 2001 г. е имало множество сигнали за политици, замесени в тези схеми.\r\nСтойчев отбеляза още, че през 90-те тогавашните спецслужби са пресекли големи сделки за въоръжаване на паравоенни формирования на Балканите. Тогава е станало ясно и, че в схемите са били забъркани интересите на политически партии у нас и на държави, целящи да манипулират обществения живот у нас. Новите разкрития обаче няма да имат този ефект, опасява се Стойчев.   Според него е добре МВР да започне да посочва в статистиката си етноса на извършителите на престъпления. Така ще се види, че представители на малцинствата по-често извършват най-масовите престъпления, които обаче са и с най-ниска обществена опасност,     ", "date": "2018.12.06", "title": "Бивш началник на ЦСБОП: Акцията с оръжието търси политически ефект "}
{"url": "https://www.actualno.com/smolyan/otkradnato-tele-i-obrana-rakidjijnica-v-chepelarsko-za-denonoshtie-news_710236.html", "text": "  За откраднато теле и обрана ракиджийница в чепеларското село Хвойна в рамките на едно денонощие съобщават от полицията в Смолян.     61-годишен мъж подал сигнал, че от плевнята му е извършена кражба на 350-килограмово теле във времето от 23 часа снощи до тази сутрин.\r\n47-годишна жена от същото село по-рано подала жалба в полицията, че за времето от 11 часа във вторник до 9,30 часа вчера е ограбена ракиджийница, която е собственост на потребителна кооперация „Обединение“. Крадецът отмъкнал 150-литров казан за изваряване на ракия, шапките на два казана, един охладител и две лули.\r\nНа двете местопроизшествия  е извършен е оглед и е образувано досъдебно производство.  ", "date": "2018.12.06", "title": "Откраднато теле и обрана ракиджийница в Чепеларско за денонощие"}
{"url": "https://www.actualno.com/sofia/na-teorija-akulskite-perki-na-grafa-stavat-i-da-se-ukroti-navodnenie-news_710207.html", "text": "  Т.нар. акулски перки, които се появиха на ул. \"Граф Игнатиев\", се превърнаха в поредната глава в сагата с ремонта на емблематичната за София пътна артерия.     Чуденките какво точно представляват тези \"перки\" и шегите с тях препълниха социалната мрежа Facebook. Официалното обяснение за наличието на \"кубчетата\" е, че са направени по този начин, за да не може да се сяда върху тях.\r\nПерките обаче поразително приличат на устройства, които се слагат на места, където се очаква , включително в преливниците на язовири. Идеята е да бъдат разбивани евентуални големи водни вълни, които иначе биха могли да разрушат пътя или коритото, през което минават. Височината на съответната \"перка\" определя възможността на \"устройството\" да е по-ефективно при по-голяма вълна. А клиновидната форма осигурява по-голяма зона на съпротивление срещу силата на водата. В случая с \"Граф Игнатиев\" има само един проблем – \"перките\" са така разположени, че явно чакаме водна вълна от околните сгради!   Същевременно пред Нова телевизия архитект Иво Панталеев, който е лицето на проекта на ремонта на ул. \"Граф Игнатиев\", заяви, че в идейния проект тези ограничители отсъствали. КАТ обаче искали ясно ограничаване на трамвайното трасе от пешеходната зона, а и много граждани в обществените обсъждания също искали такова нещо. Затова в работния проект се появили ограничителите, като заради поставянето на ограничители във форма за куб не били достатъчно ефективни, защото опитът от \"Солунска\" показал, че се ползват за какво ли не.  На въпрос дали ще има фиксиране на \"акулските перки\", Панталеев каза, че предстои да се вземе решение. Той отрече, че въпросните \"съоръжения\" щели да пречат и да има наранени пешеходци. Панталеев не се съгласи и, че е по-добре да има саксии с цветя, защото през зимата цветята нямало да виреят.\r\nИначе колко ефективна граница са тези \"перки\" вече личи от долната снимка, с автор Цветина Димитрова. Така че теорията за спиране на водна стихия си остава само поредната доза фолклор.    ", "date": "2018.12.06", "title": "На теория: \"Акулските перки\" на \"Графа\" стават и да се укроти наводнение"}
{"url": "https://www.actualno.com/business/ekspert-njamajte-nikakvo-symnenie-che-tokyt-shte-poskypne-news_710206.html", "text": "  \"Нямайте никакво съмнение, че ще има по-висока цена на потреблението на ток за битовите потребители. Едно домакинство потребява ел. енергия на цената на един металургичен завод.\" Това заяви зам.-председателят на в България Румен Радев в интервю за bTV.     Според него \"тези, които са съвсем малки, ще пострадат много. Тези, които са присъединени на ниско напрежение, да направят трансформация към регулиран пазар, ще могат поне да преживеят януари-февруари.\"   По думите му пазарът така или иначе не е свободен, като някои търговци злоупотребяват с договорите си, за да искат все повече и повече за ел. енергията от клиентите си.\r\nИзпълнителният директор на Българската независима енергийна борса Константин Константинов беше категоричен, че 350-процентовите скокове са моментни и средната цена от началото на годината всъщност е под 39 евро – далеч от цените на някои сделки от 3 декември, които уплашиха бизнеса.  \"Една пещ не се включва според момента\", отговори Радев и посочи, че някои производители ще компенсират скъпия ток с по-висока цена на изделията си.\r\nКонстантинов отбеляза, че цените у нас следват контура на борсовите цени в региона, а вече има и подписано споразумение с немската енергийна борса, което ще позволи фиксирането на цена за дълго време.   На 4 декември от Асоциацията на индустриалния капитал (АИКБ) изпратиха отворено писмо до премиера Бойко Борисов, в което алармират, че през последните седмици и дни цените на електроенергията за свободния пазар буквално избухнаха, за да достигнат абсурдните нива от 250-275 лв./MWh.    \"Ръст от над 350% е всичко друго, но не и нормален\", твърдят от АИКБ.\r\nОт АИКБ уточняват, че вече имат сигнали за преустановяване на производствени режими в енергоинтензивни производствени мощности и настояват за навременни енергични и конкретни действия. Такъв пример са предприятията от старозагорския ", "date": "2018.12.06", "title": "Експерт: Нямайте никакво съмнение, че токът ще поскъпне"}
{"url": "https://www.actualno.com/asia/kola-bomba-ubi-chetirima-do-voenna-baza-v-iran-news_710242.html", "text": "  Експлозия избухна в близост до военна база в иранския град Чабахар в провинция Систан и Балуджистан в югоизточната част на страната. Това бе обявено от заместник-губернатора на провинцията по въпросите на сигурността Мохамад Хади Мараши, предаде ТАСС.     \"В резултат на експлозията няколко души са ранени, а четирима са загиналите\", каза Мараши. Според него \"бомбата е инсталирана в кола\".   Към момента повече подробности за атаката не се съобщават.   ", "date": "2018.12.06", "title": "Кола бомба уби четирима до военна база в Иран"}
{"url": "https://www.actualno.com/goodnews/edinstvenijat-pametnik-na-kara-kolio-otkriha-v-topolovgrad-news_710311.html", "text": "  Единственият паметник на легендарния хайдутин Кара Кольо откриха днес в Тополовград кметът Божин Божинов и авторът Христо Дюлгеров. Това стана на тържествена церемония, която уважиха заместник-областният управител на област Хасково Ангел Божинов, председателят на Общинския съвет Васил Сяров, общественици, граждани, ученици и гости.     Идеята за монумента се родила спонтано през 2013 година от кмета Божинов и автора - Христо Дюлгеров. Още тогава започва и дарителка кампания за събиране на средства. Паметникът е единствен в страната. С почетен знак монета кметът Божинов отличи авторът на паметника Христо Дюлгеров, почетен гражданин, а с почетна грамота членовете на Инициативния комитет, подкепил и спомогнал за реализирането на идеята – Красимира Ятакчиева, Ангел Крумов, Трифон Ламбов, Веселин Кълвачев, отец Николай Клюнков, дарителят Стоян Петров, творците Николай Дялков и Стойчо Чобанов, автори на песента \"Хайдушки спомен\".  Паметникът бе осветен от ставрофорен иконом отец Николай Клюнков. В памет на Кара Колю и загиналите венци и цветя поднесоха Общината, Общинският съвет, обществени организации и граждани. На церемонията в центъра на града за пръв път прозвуча авторската песен \"Хайдушки спомен\"на местните творци Стойчо Чобанов и Николай Дялков в изпълнение на читалищната мъжка камерна група в чест на събитието, превърнало се в празник.    Много легенди разказват за юначни мъже хайдутували в Сакар планина, но най-обаятелен е образът на легендарният байрактар на Индже Войвида - Кара Кольо, бродил по сакарския край. Двете легендарни имена и името на Христо войвода са свързани с историята на манастир \"Св.Троица\" край село Устрем. Признателните тополовградчани имат идея до паметника до монумента Кара Кольо да извисят ръст и Индже и Христо войвода.", "date": "2018.12.06", "title": "Единственият паметник на Кара Кольо откриха в Тополовград"}
{"url": "https://www.actualno.com/analysis/folksvagen-shte-spesti-oshte-3-mlrd-evro-zaradi-elektromobilite-news_710304.html", "text": "  Германският автомобилен гигант \"Фолксваген\" търси три милиарда евро нови спестявания, за да подпомогне финансирането на програмата за преминаване към производство на електрически автомобили. В тази връзка от централата на „Фолксваген добавят, че не може да се изключи съкращаване на работни места.     Без повече спестявания, рентабилността в утвърденото досега производство на VW \"няма да бъде достатъчна, за да бъде напълно готова за бъдещето\", каза Арно Антлиц, главен финансов директор, добавяйки, че са необходими \"огромни инвестиции\".   Затягането на коланите се нарежда на върха на програма, стартирана през 2017 г., която вече е маркирала 2,2 млрд. евро спестявания.\r\nСъбрани заедно, схемите трябва да позволят постигане на марж на печалба от \"най-малко шест процента\" до 2022 г., три години по-рано от планираното, а от четири до пет процента през 2020 г.  След като допусна през 2015 г. да манипулира милиони дизелови автомобили в световен мащаб, за да изглеждат те „по-чисти“ към околната среда при регулаторните тестове, ”Фолксваген“ се надява да остави зад гърба си скандала „Дизелгейт“ с мащабна програма за електромобили.\r\nРазширената група от 12 марки автопроизводители заяви в средата на ноември, че ще инвестира 44 милиарда евро до 2023 г., за да ускори прехода от двигатели с вътрешно горене.   Разходите за производство ще бъдат намалени чрез ограничаване броят на вариантите на всяка кола, повишаване производителността в заводите на групата и „оптимизиране на разходите за суровини“.    Групата не предостави никакви оценки за въздействието, което ще има върху работните места програмата за спестяване, но \"по-нататъшното съкращаване на персонала ще бъде неизбежно\", каза старши мениджър пред в Handelsblatt.\r\n\"Има възможности за съкращения в администрацията\", каза шефът на финансите Антлиц, в допълнение към 21 000-те намаления на работните места в световен мащаб до 2020 г., които вече са планирани.\r\nЖизненоважната за Германия автомобилна индустрия изостана при електрическите автомобили в сравнение с чуждестранните конкуренти, като започна да гледа по-сериозно на новата технология, едва след избухването на „дизелгейт“.   Измамата в измерването на вредните газове досега струва 28 милиарда евро, а продажбите на дизелови автомобили се понижиха в Германия.", "date": "2018.12.06", "title": "\"Фолксваген\" ще спести още 3 млрд. евро заради електромобилите"}
{"url": "https://www.actualno.com/politics/upravljavashti-i-opozicija-se-zahapaha-pri-obsyjdaneto-na-zakona-za-lichnata-pomosht-news_710243.html", "text": "  Размяна на остри реплики в пленарна зала беляза работата на депутатите по второ четене на Закона за личната помощ.     Въпреки че по текстовете бе постигнат предварителен консенсус, финалното обсъждане не мина без противоречия.    , който от парламентарната трибуна обвини лидера на БСП Корнелия Нинова, както и други депутати от левицата, че отсъстват при разглеждането на такъв важен за обществото законопроект.\r\n„Искахте да нямаме ваканция заради тези законопроекти, а сега ви няма. Несе регистрирахте както вчера, така и днес. Почти всички медии не отразиха този факт. Колеги от БСП, предлагам ви да направите популистко предложение да работим и по Коледа“, обърна се той към депутатите от левицата.  Отговорът на БСП не закъсня. Народният представител Антон Кутев припомни случая с майките от инициативата „Системата ни убива“, които не бяха допуснати в сградата на парламента заради надписите на фланелките с мотива, че се нарушава дрескода.\r\n„ . . Корнелия Нинова нейната работа си я е свършила. Народният представител е нещо по-високо от това да прави евтини политически заявления“, заяви Кутев по адрес на Будинов.   Спорът прерасна и в лични нападки, когато Кутев поиска от Будинов да обясни на колко законодателни инициативи е автор, откакто е народен представител.    „Пропуснахте един много важен политически въпрос. Колегите от БСП не се регистрираха вчера и днес, въпреки че обявиха, че при важни закони ще се регистрират. Искам да обясните какъв е политическият знак, който давате с отказа да се регистрирате“, настоя Тома Биков от управляващите, който също взе участие в спора. , бе отговорът на Георги Свиленски от левицата. Той бе категоричен, че партията му смята закона за важен, но няма да участва в осигуряването на кворума.   ", "date": "2018.12.06", "title": "Управляващи и опозиция се захапаха при обсъждането на Закона за личната помощ"}
{"url": "https://www.actualno.com/vraza/vraca-posreshta-nikulden-s-blagotvoritelna-izlojba-bazar-news_710310.html", "text": "  По традиция площад \"Христо Ботев\" събра десетки граждани и гости на Враца, за да честват християнския празник Никулден. Негово Високопреосвещенство врачански митрополит Григорий отслужи за здраве и благополучие.     На площада бяха раздадени над 1 500 порции от рибния курбан. 50 шарана бяха приготвени за закупуване в кулинарна изложба-базар.Рибните ястия са дело на професионални майстор-готвачи от детските градини и ясли, както и от майстор-готвачите от Общинско предприятие „Социални дейности”, и бяха предложени за закупуване от гражданите. .   \"Ако преди години Никулден бе по-скоро семеен празник, то днес всички  ние сме тук, на площада и заедно почитаме покровителя на банкерите и  семейството – Свети Николай. Надявам се с всяка изминала година,  присъстващите да са все повече. С моя екип продължаваме традицията на  празника да се провежда Никулденски базар, като със събраните средства  ще бъде подпомогната родолюбивата инициатива за изграждането на  паметник-чешма за Людмил Кирков. Пожелавам на всички именици и  присъстващи да са здрави и да постигат много успехи. Честит празник!\",  каза кметът Калин Каменов в приветственото си слово.\r\nПразникът ще продължи и през деня от 16:30 часа, когато ще бъдат запалени тържествено светлините на коледната елха  ", "date": "2018.12.06", "title": "Враца посреща Никулден с благотворителна изложба-базар  "}
{"url": "https://www.actualno.com/cinema/vecher-na-evropejskoto-kino-za-pyrvi-pyt-u-nas-news_710330.html", "text": "  В дните между 3 и 7 декември 34 киносалона в 27 държави от Европейския съюз ще бъдат домакини на специални събития, акцентиращи върху богатството на филмовата култура на Европа.  В София МЯСТОТО е Дом на киното, денят е 7 ДЕКЕМВРИ, начало 19:00 часа!     ФИЛМЪТ е „КВАДРАТЪТ” на режисьора Рубен Йостлунд, носител на „Златна Палма” от Фестивала в Кан и на още десетки филмови отличия от цял свят! Г-жа Мария Габриел лично ще представи „Вечер на ЕВРОПЕЙСКОТО КИНО” – първо по рода си издание на проект, създаден по инициатива на Програма ТВОРЧЕСКА ЕВРОПА - МЕДИА, който е с отворен, свободен достъп за повече от 7000 граждани на Европа и се организира в партньорство с Европа Синемас.  На всяко от събитията домакини ще бъдат обновени киносалони, които принадлежат на паневропейската верига Europa Cinemas. Те ще започнат с прожекция на един от филмите, получили подкрепа от програма МЕДИА в последните две години. Публиката в тези 34 града ще гледа 20 различни филми, избрани от местните разпространители. След прожекциите ще се проведат разговори с представители на творческите екипи на филмите или с филмови специалисти-кинокритици, а за финал на вечерта зрителите са поканени на коктейл, на който могат да очакват изненади от МЕДИА. Събитията ще бъдат открити от представители на Европейската комисия и ръководителите на бюрата на ТВОРЧЕСКА ЕВРОПА - МЕДИА в съответната държава. Целта на този проект е да представи на гражданите подкрепата, която осъществява реално Европейския съюз за създаването на нови кинотворби.    Европейската комисия влияе върху формирането на аудиовизуалния сектор чрез Програма МЕДИА от 1991 година. Постига се сериозен успех в подкрепа на съревнованието между представителите на аудиовизуалните индустрии и в стимулиране на културното многообразие в Европа. Едно от най-важните действия е осигуряването на допълнителна финансова опора в реализирането на разпространението на европейските филми извън държавите, в които са произведени. Всяка година около 400 филма могат да бъдат видени от публиката в цяла Европа с помощта на Програма МЕДИА.\r\nСъздателите на кино в цяла Европа добре познават и ценят МЕДИА. Но за публиката участието на тази програма в осигуряване на разнообразието от филми често остава извън информационния поток и е нужно да се постави специален акцент върху значимостта на МЕДИА за Европа. Публиките са емоционално привързани към киносалоните в техните градове, в които се прожектират европейски  филми с техните любими актьори и режисьори, но системата за финансиране от страна на Европейската комисия им изглежда като нещо далечно и несвързано директно с реалността. Този проект се реализира с цел да се изгради връзка между двете реалности, да се прокара мост между Програма МЕДИА с нейната значимост за киноиндустрията, и емоциите на зрителите, които ги превръщат в неразривна част от света на киното, когато гледат „Студена война”, „Убийството на свещения елен” или „Граница”. Филмите могат да бъдат възприемани като примери за значимостта на европейските фондове в оформянето на местните общности и в създаването на връзки между различните държави в Европа. По този начин проектът подкрепя успешно и комуникационната кампания „Европейската комисия на местно ниво”.\r\n„Вечер на ЕВРОПЕЙСКОТО КИНО” е едно уникално събитие, което ще се случи едновременно на 34 места в Европа. Благодарение на него публиката ще има възможност да усети своята принадлежност към много по-голяма и изпълнена с интересно многообразие общност. В същото време ще бъде гарантирана връзката с местните особености на кината и разпространението на филми във всяка отделна държава.   Събитието ще даде и уникална възможност за киноманите да надникнат „зад кадър” на филмовата индустрия, да зададат въпроси към създателите на филмите или към експертите от бюрата на Програма МЕДИА, да обменят мисли и впечатления в неформална обстановка.", "date": "2018.12.06", "title": "Вечер на европейското кино за първи път у нас"}
{"url": "https://www.actualno.com/smolyan/oblastnijat-upravitel-na-smoljan-patriotizmyt-ne-e-otjivelica-news_710281.html", "text": "  „Усмивките по лицата на тези деца в народни носии доставят голяма радост и на нас. Те показват и аз съм особено щастлив от това, че патриотизмът не е отживелица, а трябва да бъде насърчаван и подкрепян. Надявам се, че ние даваме нашия скромен принос за това, каза областният управител на Смолян при награждаването на участниците в конкурса „Аз раста патриот\".     Той се провежда трета поредна година и се радва на много фенове.\r\nСлавов заяви, че ще продължи да подкрепя конкурса по идея на Петя Гайдарова – журналист от в-к „Марица“, и пожела все повече деца да се включват в него, защото те са нашето богатство и в техните ръце е съдбата на нашия регион, на нашата държава.     „От това, което виждаме, можем да бъдем спокойни, че нашата родина ще остане в добри ръце“, каза управителят. В третото издание се състезаваха 157 деца с народни носии, запечатани в 112 снимки, и 8 детска разказа на тема „Видях доброто“.       \r\nНелеката задача да излъчи победителите имаше жури с председател зам.-областният управител Адриан Петров и членове: Таня  Марева – директор  Регионалния исторически музей ,,Стою Шишков“; Зоя Начева – началник на отдел ,,Държавен архив“; Светозар Казанджиев – писател, председател на КДК, член на Съюза на българските писатели; Сашо Сарандлиев – фотограф; Стоянка Люнчева – НПО; Виктория Веселинова – ученичка от 10 клас в Професионална гимназия за Приложни изкуства.\r\nСлавов изказа специални благодарности на Гайдарова и на управителя на „Михалково“ АД Димитър Дългъчев – основен спомоществовател на конкурса. Той осигурява подаръци на участниците и запечатва прекрасните снимки във фирмения си календар. Благодари също на кмета на Смолян Николай Мелемов за подкрепата, на всички участници и техните близки за изпратените фотоси и разкази и за това, че са посланици на патриотизма, на българщината.    ", "date": "2018.12.06", "title": "Областният управител на Смолян: Патриотизмът не е отживелица"}
{"url": "https://www.actualno.com/crime/semejstvo-banevi-shte-bydat-sydeni-po-njakolko-obvinenija-news_710314.html", "text": "  Утре, 7 декември, Специализираната прокуратура ще иска от съда да остави в ареста Николай и Евгения Баневи. Разпоредено е прокурорско задържане до 72 часа, а обвинението срещу двамата няма да се ограничи само до пране на пари - ще има всъщност повече обвинения, предаде БГНЕС. Ето кои са те:     1. За ръководене на организирана престъпна група от Николай Банев и за участие на Евгения Банева в същата престъпна група (чл. 321 ал.1 и ал.3 НК).   2. За длъжностно присвояване на пари и вещи, собственост на „Полимери“ АД, „Елма“АД, “Химически завод Панайот Волов“ АД и „Топлофикация Казанлък“ АД в общ размер на 84 682 896 лв. (чл. 203 ал.1 НК).\r\n3. За избягване установяване и плащане на данъчни задължения в размер на 231 052 лв. на като управляващи „Полимери“АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“АД (три престъпления по чл. 255 ал.3 НК).  4. За пране на пари в особено големи размери - 589 811 132 евро и 225 000 лева / чл. 253 ал.5 НК/.\r\n5. За държане на огнестрелни оръжия и боеприпаси / чл. 339 ал.1 НК/.", "date": "2018.12.06", "title": "Семейство Баневи ще бъдат съдени по няколко обвинения"}
{"url": "https://www.actualno.com/curious/10-pravila-koito-zadyljitelno-da-spazvate-ako-ste-nad-30-godini-news_710246.html", "text": "  Ако си мислите, че над 30 вече сте стари, то трябва веднага да си избиете тази мисъл от главата. Предстоят ви най-хубавите години, през които вие вече знаете какво искате, как го искате и с кого го искате.     Трябва обаче да промените начина си за живот, за да се чувствате добре. Това разбира се не означава, че трябва да се лишавате, да водите скучен начин на живот или да полагате постоянни грижи за себе си. Просто трябва да започнете да живеете малко по-разумно, за да се чувствате добре и да водите здравословен начин на живот.     – ако до сега сте се хранили по нездравословен начин, то е време да промените този вреден навик, защото той много влияе на здравето ви. Опитайте се да се храните само със здравословни храни. Това не означава да спазвате диети или да се лишавате, просто направете режим с всички храни, които обичате, но и които са подходящи за здравето ви. Забравете за бързото хранене и храните с празни калории. Хранете се само тогава, когато сте истински гладни. Понякога не сте гладни, а жадни. Ако ядете прекалено много се опитайте да замените някои хранения с чаша вода.   – много е полезно да започвате деня си с една чаша вода всяка сутрин. Можете да добавяте по един резен лимон, който ще ви освежи. Ако това стане ваш навик, дори ще можете да замените кафето. Водата ще ви хидратира и определено ще се чувствате много добре през деня. – дори да изпълните само това правило, определено то ще достатъчно. Цигарите вредят изключително много не само на белия ви дроб, но и на кожата на лицето ви. – разпределете финансите си така, че да ви стигат, дори да ви остават. Ако постоянно се притеснявате за финансовото си състояние, сте подложени на голям стрес, който можете да избегнете с правилна организация и разпределени на приходите и разходите.        – чаша вино преди лягане не е най-правилният начин да заспите. С вечерята можете да си позволите да пийнете една чаша, но не прекалявайте. Ще дойде момент, в който ще спре да действа. Като приспивателно можете да използвате банан, прясно мляко и мед. – ако има хора, които ви натоварват, спрете да общувате с тях. Това е излишен стрес за вас, който ще ви донесе само неприятности. Помислете добре за взаимоотношенията си с близките, приятелите, семейството, те са доста важни за бъдещето ви. – както много хора казват „Спортът е здраве“. Спортувайте, правете разходки на чист въздух. По този начин ще поддържате формата си и в същото време ще се чувствате много добре. Не е задължително да тренирате всеки ден, но се опитайте да отделяте време поне 2 пъти в седмицата. – това е нещо, което всяка жена над 30 трябва да прави поне веднъж годишно. Не пренебрегвайте здравето на гърдите си и се убедете, че се грижите добре за тях. Това означава удобно бельо, по-малко стрес и редовни прегледи при лекаря. – всеки от нас допуска грешки, но ако оставите своите грешки да живеят в съзнанието ви под формата на вина, това може да съсипе живота ви. Помирете се с миналото си. Без значение дали става въпрос за провал на важен изпит, разочароваща връзка или тежки думи.  Те вече са в миналото, а чувството на вина няма да промени това.      – високите токчета са секси, но и много вредни за краката ви. Ето защо, винаги когато избирате обувки, постарайте се те да бъдат удобни. Никога не правете компромис с качеството за сметка на цената или красотата на обувките.", "date": "2018.12.06", "title": "10 правила, които задължително да спазвате, ако сте над 30 години"}
{"url": "https://www.actualno.com/crime/povdignaha-obvinenie-sreshtu-majkata-na-banev-news_710339.html", "text": "  Майката на бизнесмена Николай Банев - Мария също ще бъде обвинена като член на престъпна група за данъчни престъпления и пране на пари. Това Обяви зам.-главният прокурор Иван Гешев по повод екстрадираните днес от Франция Евгения и Николай Баневи.     Евгения и Николай Баневи са подведени под наказателна отговорност за пет престъпления. Семейството са обвинени в източването на четири предприятия: „Елма” – Троян, „Полимери”, Топлофикация” – Казанлък и химическия завод „Панаьот Волов”. Щетата от престъпленията на Банев възлизат на над 90 млн. лв., според обвинението.   Семейството са обвинени и за пране на пари в размер на над 1 млрд. лева, които се намират в офшорни сметки на дружества, контролирани от семейството извън България. Гешев заяви, че от властите на тези държави е поискано да бъдат запорирани сумите.\r\nРъководене на организирана престъпна група, неплащане на данъчни задължения и притежаване на боеприпаси са другите престъпления, за които са обвинени семейство Баневи, съобщи bTV.  „Освен тези две лица е призована и ще бъде привлечена към наказателна отговорност майката на Николай Банев. Предвид напредналата ѝ възраст, колегите ще определят мярка за неотклонение „парична гаранция”. Нейната роля е на участник в организирана престъпна група”, каза още Гешев.\r\nМария Банева е участвала в управлението на множество дружества, взимала е пари от касите на „Полимери” и е продала кран при много неизгодни условия, като парите са били присвоени от фамилията, а не са влезли в предприятието. Майката на Николай Банев е била и активен участник и в прането на пари.   ", "date": "2018.12.06", "title": "Повдигнаха обвинение срещу майката на Банев"}
{"url": "https://www.actualno.com/football/manchestyr-unajted-i-arsenal-podeliha-tochkite-v-zrelishten-mach-news_710205.html", "text": "  Английските грандове Mанчестър Юнайтед и Арсенал не успяха да се победят и завършиха наравно 2:2 в дербито от междинния 15-и кръг на Премиършип.     Гостуващият тим на \"артилеристите\" на два пъти повеждаше в резултата, но не съумя да удържи преднината си.\r\nМениджърът на \"червените дяволи\" Жозе Моуриньо изненадващо остави на пейката Пол Погба и Ромелу Лукаку, а вместо тях се появиха Пол Погба и Антони Марсиал   Арсенал поведе в 26-ата минута с гол на Шкодран Мустафи, а отговорът на Юнайтед последва бързо и след четири минути Марсиал възстанови равенството.  Александър Лаказет отново даде преднина на лондончани в 68-ата минута, а този път домакините върнаха попадението още в ответната атака, когато Джеси Лингард порази противниковата мрежа за 2:2, резултат, който се запази до края.\r\nАрсенал не познава поражението вече в 13 срещи и е на пето място в класирането с 31 точки, а Манчестър заема осмо място с 23 точки. \r\nВИДЕО и подробно описание на срещата можете да видите в     ", "date": "2018.12.06", "title": "Манчестър Юнайтед и Арсенал поделиха точките в зрелищен мач"}
{"url": "https://www.actualno.com/cars/eto-ja-pyrvata-dyrjava-s-bezplaten-obshtestven-transport-news_710336.html", "text": "Властите в Люксембург взеха решение от следващото лято да отменят плащането за возене в обществения транспорт, в това число автобусите, травмаите и влаковете, които пътуват до крайградски райони. В столицата Люксембург живеят около 110 000 души, а населението на цялото херцогство наброява 600 000. Всеки ден около 200 000 човека идват на работа от Франция, Белгия и Германия, затова в малката страна се образуват ежедневно сериозни заадръствания. Разликата между минималната заплата в Люксембург и в България е девет пъти Минималната заплата в най-богатата членка на Евросъюза Люксембург е деветкратно по-висока от тази в най-бедната – България, съобщ... Прочети повече Преизбраният премиер на херцогството – Ксавие Бетел, обеща, че ще обърне сериозно внимание на околната среда и ще реши проблема със задръстванията, съобщава The Guardian. През лятото на тази година властите в Люксембург направиха пътуванията с обществен транспорт безплатни за лица до 20 години, а сега отиват още по-далеч. Така от лятото на 2019 г. това ще е първата държава, в която общественият транспорт ще бъде безплатен. Това няма да се отнася единствено за влаковете от първа и втора класа.", "date": "2018.12.06", "title": "Ето я първата държава с безплатен обществен транспорт"}
{"url": "https://www.actualno.com/sliven/simfonichen-koncert-podkrepja-daritelskata-kampanija-za-pametnika-na-6-ti-artilerijski-polk-news_710341.html", "text": "  На 10 декември в Сливен ще се състои поредният благотворителен концерт в подкрепа на идеята за възстановяване на паметника на 6-ти артилерийски полк - скулптурно бижу, създадено през 1924 г. от арх. Борис Бояджиев и скулптора Панайот Ципоранов.     В концерта ще вземат участие оркестърът на Старозагорската опера с диригент Ивайло Кринчев и трима от най-изтъкнатите ни оперни певци, завоювали място на европейската и световната оперна сцена – Камен Чанев, Даниела Дякова и Ивайло Джуров.   Камен Чанев е един от най-титулованите български тенори. Роден е в Сливен. Завършва сливенската езикова гимназия, а през 1991 г. Държавната музикална академия „Проф. Панчо Владигеров” в София. През 1992 г. учи в Музикалната академия „Борис Христов” в Рим. Дебютът му е в Софийската национална опера. Скоро талантът и амбицията го отвеждат до престижните оперни сцени по света: Атланта , Филаделфия, Сеул, Амстердам , Виена, Токио, Берлин, Хамбург, Рим, Севиля, Тел Авив, Варшава, Базел, Дъблин и др. Камен Чанев е чест гост на Държавната опера в Прага, гастролира във Франция, Швейцария, Швеция, Италия, Румъния. Последните му договори за 2018/2019 г. включват роли в Берлин, Будапеща, Саволинна, Пекин, Касел, Монреал и Вилнюс.\r\nДаниела Дякова е родена в Сливен. Завършва оперно пеене в Държавната музикална академия „ Проф. Панчо Владигеров” в София. През 1998 г. заминава за Милано, където специализира оперно пеене и интерпретация в класа на маестро Лука Горла в „Scuola Civica di Musica”. През 1999 г. специализира при Серджио Сегалини в „Accademia D’Arte Lirica” в гр. Озимо, Италия. Даниела Дякова е лауреат на авторитетни певчески конкурси. Гастролира с богат репертоар на българските и международни оперни сцени в Италия, Франция, Швейцария, Австрия, Германия, Япония, Чехия, Словения и др. Солист е на Държавна опера - Стара Загора и е смятана за една от изгряващите звезди на българския оперен театър.  Ивайло Джуров е роден през 1973 г. в Русе. През 1994 г. завършва камерно пеене в Кралската консерватория в Хага, Холандия От 1995 до 1997 година специализира оперно пеене при Александрина Милчева. Професионалният си дебют прави през 1996 в Пловдив с Великденска оратория на Й. С. Бах. От 1997 до 2000 работи с оркестъра на БНР, заедно с това осъществява записи и концерти с църковнославянски песнопения. През 2001 г. дебютира в ролите на Фигаро от “Сватбата на Фигаро” и Лепорело от операта “Дон Жуан” на Моцарт в Белгия и Холандия. Повратен момент в певческата му кариера е ролята на Филип ІІ, с която гастролира в Австрия, Германия, Гърция, Белгия, Холандия, Франция, Испания, САЩ и др. Постепенно обогатява репертоара си с централните басови партии от опери на Моцарт, Бизе, Верди, Пучини и др. Изпълнява и солистични партии от кантатно-ораториални творби на Бах, Хендел, Моцарт, Росини, Бетовен, Брамс, Шостакович.\r\nКонцертът на звездите е от . Това е поредната благотворителна проява за спасяването на паметника на прославения сливенски Шести артилерийски полк, участник в най-епичните битки от новата българска история – превземането на Одринската крепост през март 1913 г. и битката при Каймакчалан през септември 1916 година. След поражението и подписания Ньойски договор (1919 г.) войниците и офицерите от полка се завръщат от фронта покрусени и в пълна мизерия. И точно те - оцелелите, болните, осакателите - вземат решение да отдадат чест на другарите си, „завинаги останали по бойните полета”. В началото на 1923 г. командирът Стефан Сотиров назначава комитет за набирането на дарения за построяване на паметник, в чест на „загиналите светци в името на Отечеството и за утеха на вдовиците и сираците им”.   232-ма обикновени войници, въпреки недоимъка си, даряват по 100 лева (по онова време заплатите им са били нищожни) за изграждането на паметника. Той е открит на 23 ноември 1924 г. Композицията е внушителна, висока около седем и половина метра. Върху монолитния постамент се  издига фигурата на артилерист, сочещ с ръка към Одрин. До него стои планинско оръдие с пречупена ос и разбито дясно колело - символ на покрусата на народа. Върху паметника са изписани имената на близо 380 войници и командири от Шести артилерийски полк, загинали в битките за България. Днес пораженията, нанесени от времето, са на път да унищожат един от прекрасните символи на българската бойна слава.     IBAN: BG73FINV91508416216422 BIC: FINVBGSF Код: 445100", "date": "2018.12.06", "title": "Симфоничен концерт подкрепя дарителската кампания за паметника на 6-ти артилерийски полк "}
{"url": "https://www.actualno.com/tennis/varnenec-stana-sportist-na-evropa-za-2018-godina-news_710313.html", "text": "  Талантливият тенесист Пьотр Нестеров от Варна е определен за \"Спортист на Европа за 2018 година за 16-годишни.     Неговият личен треньор Кристиян Илиев уточни, че през март младият шампион навършва 16 години, но още през януари ще участва на турнир в Белград за 18-годишни.   \"Тренираме здраво в момента. Най-вече за физическа подготовка. Имахме една много добра година и трябва да продължим нагоре. За да влезе в Световната ранглиста, Пьотр трябва да участва в турнир на ATP с награден фонд 15 000 долара, да получи уайлд кард, да преодолее квалификациите и влезе в основната схема\", обясни личният треньор на младия спортист Кристиян Илиев.", "date": "2018.12.06", "title": "Варненец стана спортист на Европа за 2018 година "}
{"url": "https://www.actualno.com/balkani/zoran-zaev-nikoga-njama-da-stanem-severnomakedonci-news_710338.html", "text": "   . Това заяви македонският премиер Зоран Заев, цитиран от БГНЕС.     По думите му въпреки термина „северно“, населението на Македония си остава от македонци и подчерта, че няма друга държава с това име.   Премиерът заяви това в отговор на въпрос „как се почувствал сутринта, когато в парламента 80 депутати гласуваха за промени в конституцията и кога неговите деца ще бъдат записани като „северномакедонци“, поставен от граждани по време на днешния публичен дебат за проектоизмененията на конституцията по силата на Договора от Преспа. Обсъждането се проведе в университет в Скопие.\r\n„Видяхме, че 27 години просто потъваме. Можем да продължим да потъваме, но за да подобрим живота тук, в нашата страна, и за да не станем държава на пенсионери, да запазим младите хора, ние се решихме на тези стъпки. Споразумението с Гърция признава македонския език, нашето самоопределение. Няма да бъдем \"северномакедонци\" и няма да носим срама на \"фиромци“ (идва от FYROM – Бивша югославска република Македония, бел. ред.)\". Трябва да помислим какво ще оставим на нашите деца“, отговори Заев, чиято реч беше бурно приветствана от присъстващите на обсъждането.  ", "date": "2018.12.06", "title": "Зоран Заев: Никога няма да станем \"северномакедонци\""}
{"url": "https://www.actualno.com/politics/shte-udari-li-brexit-vyzmojnostta-na-bylgarite-vyv-velikobritanija-da-glasuvat-news_710306.html", "text": "  Електронното гласуване и въобще промените в Изборния кодекс се превърнаха в арена на ожесточен дебат в правната комисия на парламента през вчерашния ден (7 декември), продължил няколко часа. Но във въпросния дебат на заден план остана един важен – този за избирателните права на българите във Великобритания след Brexit.     Както сигурно е известно на повечето хора, отворили този материал, Великобритания излиза от Европейския съюз в края на март догодина. А изборите за Европейски парламент ще се проведат през май месец. С други думи – създава се прецедент, тъй като Обединеното кралство няма да е вече член на ЕС, но няма и да е напълно излязло от Съюза – ще има транзитен период преди окончателното излизане, който още не е напълно уточнен. Но съгласно Изборния ни кодекс, броят на изборните секции в чужбина за парламентарни и европейски избори зависи от това дали говорим за страна-членка на ЕС или за трета страна.    беше гласувана през 2016 година, под натиска на \"Патриотичния фронт\". Водените от Валери Симеонов \"националисти\" искаха да се ограничи . След куп преговори и разговори беше решено, че ако има поне 60 заявления от избиратели за откриване на секция, такава се открива, когато става въпрос за страна-член на ЕС. Ако става въпрос за трета държава, секции се разкриват по преценка на дипломатическото ни представителство, но не повече от 35. На изборите в началото на 2017 година се оказа, че във Великобритания има най-много избирателни секции – 58!\r\nАко Великобритания бъде счетена за страна извън ЕС по време на транзитния период, то третата най-голяма българска общност зад граница ще влезе в положение, познато от много телевизионни репортажи отпреди 2016 година – дълги опашки за гласуване, защото има много малко секции и куп оплаквания, че \"нема такава държава\" дори когато не си във въпросната държава.  За да не се стига до ситуация, в която ще има по-рестриктивни условия за гласуване, формацията \"Демократична България\", в която влизат \"Да, България\", \"Зелените\" и ДСБ, предлага примяна на Изборния кодекс – докато Великобритания е в транзитен период на излизане от ЕС, да се счита, че тя още е в ЕС що се отнася до избирателните права на живеещите там българи. Засега парламентарнопредставените партии не са повдигали или дискутирали изобщо този въпрос – единствено председателят на правната комисия Данаил Кирилов каза, че благодари за писмото във връзка с гласуването на българите във Великобритания на евровота и го поставя на вниманието на депутатите, ако желаят да предприемат законодателна инициатива. със сигурност ще търси мнението на техни депутати по темата.", "date": "2018.12.06", "title": "Ще удари ли Brexit възможността на българите във Великобритания да гласуват?"}
{"url": "https://www.actualno.com/blagoevgrad/bhra-objavi-bansko-za-naj-dobyr-celogodishen-kurort-v-bylgarija-news_710342.html", "text": "  На церемонията по връчване на Годишните награди на най-голямата браншова организация в сферата на туризма, БХРА, Банско спечели приза за „Най-добър целогодишен курорт” за България.     Наградата бе връчена на кмета Георги Икономов от заместник-министъра на туризма Ирена Георгиева. В своето слово във Военния клуб в София, той сподели за целенасочената политика на местната администрация за налагане на богата палитра от летни музикални формати, които да привличат посетители през топлите месеци. „Благодаря на местния туристически бранш и на гражданите на Банско. Считам, че тази награда е резултат от нашия общ труд и усилия” допълни той.  Само преди дни Банско бе отличено с още една награда в туристическия сектор. На конкурса „Кмет на годината 2018”, бе присъден приза в категорията „Туризъм, култура, фестивали и традиции”.", "date": "2018.12.06", "title": "БХРА обяви Банско за най-добър целогодишен курорт в България"}
{"url": "https://www.actualno.com/politics/petyr-volgin-iskanijata-na-jyltite-jiletki-sa-pravilni-ne-e-spravedlivo-da-vzemash-poveche-ot-15-000-evro-news_710274.html", "text": "  \"Едно от исканията на \"жълтите жилетки\" във Франция е поставянето на горен праг за високите месечни заплати - 15 000 евро. Това е справедливо. Заплати от по 30- 40, 50 хиляди евро на месец са извращения. Никой не може да ме убеди, че човек, получаващ такава заплата, работи 10 или 15 пъти повече от нормалните хора. Че е двайсет пъти по-талантлив от останалите\", журналистът Петър Волгин.     \"Разбира се, хората са различни. Не работят еднакво и не са еднакво способни. Затова и разлики в заплащането трябва да има. Но когато тези разлики достигнат абсурдни стойности, това означава, че е потъпкана всяка справедливост. И разбитото лице на парижката Мариана е най-малката щета, до която може да доведе гневът на хората, предизвикан от подобни абсурди\", допълни той.   ", "date": "2018.12.06", "title": "Петър Волгин: Исканията на жълтите жилетки са правилни - не е справедливо да вземаш повече от 15 000 евро"}
{"url": "https://www.actualno.com/europe/ukrajna-prekrati-dogovora-za-prijatelstvo-s-rusija-news_710315.html", "text": "  Върховната рада на Украйна гласува законопроект за прекратяване действието на Договора за дружба между Украйна и Русия, информира УНИАН.     Решението беше подкрепено от 277 народни представители срещу 20.   Договорът за приятелство е подписан на 31 май 1997 г. между президентите на двете страни Леонид Кучма и Борис Елцин.\r\nСтраните официално признават границите и укрепват принципите за стратегическо партньорство и уважаване на териториалната цялост.  Договорът беше сключен за срок от 10 г. и автоматично се удължава с още 10 г., ако една от страните не уведоми другата, че желае да го прекрати.\r\nНа 6 септември 2018 г. Съветът за национална сигурност и отбрана утвърди решение да не се продължава действието на договора. Той ще бъде прекратен от 31 март 2019 г.", "date": "2018.12.06", "title": "Украйна прекрати Договора за приятелство с Русия"}
{"url": "https://www.actualno.com/business/temenujka-petkova-nov-proekt-za-aec-belene-njama-news_710328.html", "text": "   . Това заяви категорично енергийният министър Теменужка Петкова пред парламентарната енергийна комисия, където представи процедурата по избор на стратегически инвеститор за изграждане на , предаде репортер на .     Проектът, за който е разработена процедурата, е този, който беше нотифициран от ЕС на 7 декември 2007 г., подчерта Петкова.  Тя е категорична - проектът, който е нотифициран 2007 г. е проектът, който \"сега ще търсим възможност да реализираме\".  Не би трябвало според нея проектът да се счита за нов, тъй като няма промяна в техническата част.  Европейските правила изискват и при промяна на инвестиционния проект, каквато в случая с \"Белене\" ще има, отбеляза министър Петкова и заяви, че това стриктно ще бъде спазено.  „Ние засега не можем да нотифицираме ЕК, защото не знаем как ще приключи процедурата“, добави тя и съобщи, че Министерството има готовност да даде старт на процедурата още в началото на 2019 година.    .\r\nЗа да се гарантира устойчивост на проекта, е предвидена възможност за участие на акционери с миноритарен дял, също за включване в проекта на големи индустриални консуматори, които биха желали само да закупуват електроенергия при определени условия, които ще договорят със стратегическия инвеститор, стана ясно още от думите на Петкова.  Според условията ще бъде предпочетен инвеститор, който ще даде цена под 9 млрд. евро и ще реализира проекта до 8 години, което според министър Петкова е напълно реалистично, тъй като , разполага са площадка с инфраструктура и оборудване. Ще бъдат оценявани високо инвестиционни предложения, които дават възможност за участие на български компании в проекта като им се даде да извършват дейности, които дейности надхвърлят 30%, посочи още Петкова.\r\n\"Ще оценим високо предложение, което даде възможност нашата централа АЕЦ \"Козлодуй\" да бъде оператор на новата централа. Това ще бъде много важно от гледна точка на сигурността\", добави Петкова и поясни, че няма да бъдат обединявани двете централи в обща, тъй като ЕК не позволи подобна стъпка на унгарците. Едно от притесненията на ЕК е, че може една от централите да направи цена, с която да подпомага новата централа. Засега вижданията са бъдещият инвеститор да сключи договор с АЕЦ \"Козлодуй\" за оператор на АЕЦ \"Белене\".   ", "date": "2018.12.06", "title": "Теменужка Петкова: Нов проект за АЕЦ \"Белене\" няма"}
{"url": "https://www.actualno.com/business/promeni-v-rykovodstvoto-na-holding-bdj-news_710344.html", "text": "   предаде \"Дарик\".     Назначеният одит е констатирал сериозни организационни пропуски в системата за прогнозиране, планиране и провеждане на обществени поръчки за доставки и услуги, свързани с поддръжката на подвижния железопътен състав.   Одиторите сочат, че Съветът на директорите на „Холдинг БДЖ“ не е извършил анализ на докладвани неизпълнени мерки по ремонтната програма на дружествата, забавянето на обществените поръчки, недоброто ресурсно осигуряване, липсата на професионални кадри, както и няма конкретни взети решения за подобряване на състоянието на подвижния състав и други мерки за обезпечаване на графика на движение на влаковете.\r\nЗа констатираните проблеми и пропуски министърът на транспорта, информационните технологии и съобщенията е бил уведомен след възлагането на одитна проверка, започнала на 24 октомври 2018 г.  ", "date": "2018.12.06", "title": "Промени в ръководството на \"Холдинг БДЖ\""}
