{"url": "https://www.actualno.com/curious/dneven-horoskop-za-22-oktomvri-news_701217.html", "text": "        Този понеделник помислете добре преди да кажете на някого какво мислите за него. Едва ли думите ви ще променят човека. Най-много да си \"спечелите\" враг. Потърсете второ мнение по въпрос, свързан с възпитанието на детето. Не забравяйте, че днешното поколение е много по-различно.   Задачата ви днес е да се отпуснете и да помислите с освободено от грижи сърце за бъдещето. Помислете какво може да направите за себе си. Кога сте били на екскурзия за последно?     Денят ще ви предложи голяма сцена за изява. Вашата единствена задача е да се въоръжите с цялото си самочувствие, именно то ще гарантира успеха ви. Време е да се замислите за почивка. Може да ви се струва, че сега не е моментът, но умората ви подсказва друго. Не се колебайте да си вземете поне седмица отпуск. Успешни ще са всички дейности, свързани с образование и комуникации. Важното е да сте отворени към новото. Не си мислете, че знаете всичко, колкото и да сте добри в тази област.   Красотата на деня ще ви подскаже, че сте на погрешен път. Имате достатъчно време да се върнете на правилната посока. Помислете добре над натрупания опит. Имате някои основателни съмнения относно партньора ви. Важното е да прецените до колко важни са те за връзката ви. Може би дяволът не е толкова черен   Стрелец\r\nТова е ден, в който ще е успешно търсенето на ново хоби или занимание. Имате излишна енергия и любопитство. Насочете ги в правилната посока. Днес ще имате попътен вятър. Някои дейности вървят прекалено бавно, но това е гаранция, че ще приключат успешно.    Не се съмнявайте в способностите си. Преоткрийте дейност, която сте оставили в миналото. Ще се изнендате приятно от резултата. Предстои ви активен ден. Не се колебайте да настоявате за по-бързи срокове, в които да се изпълнят дейностите, за да спечелите време.", "date": "2018.10.21", "title": "Дневен хороскоп за 22 октомври"}
{"url": "https://www.actualno.com/sliven/140-godishen-ubilej-chestva-slivenskata-gimnazija-dobri-chintulov-news_701248.html", "text": "  140 години отбелязва сливенската гимназия \"Добри Чинтулов\", предаде кореспонднетът на .     По повод юбилея в красивата Узунова къща на централния сливенски булевард „Цар Освободител” бе открита документална изложба с ценни документи и фотографии, съхранили свидетелства за първите стъпки на Чинтуловата гимназия. В залата на емблематичното сливенско читалище „Зора”, едно от първите в страната, се състоя литературното четене на възпитаници на гимназията с водещ проф. Амелия Личева. Сред оригиналните акценти на юбилейната културна програма бе и публичната лекция на доц. Красимир Добрев на тема „Художественият живот на Сливен в края на XIX в. - началото на XX в. и гимназия „Добри Чинтулов”, посветена на осезаемия принос на уникалната учебна институция към интелектуалните процеси на града и страната през няколко епохи.   Гимназия „Добри Чинтулов”, титулована някога и като „Сливенския университет” заради плеядата блестящи учени и културни дейци, работили и получили образованието си в нея, е едно от трите най-старите средни училища в страната. Тук след Освобождението преподават и оставят трайна следа учителите чехи Карел и Херменегилд Шкорпил, създатели на българската археология, Иван Кадлец, Владислав Шак, Йосиф Каломати, както и бъдещите професори историци Йордан Иванов, Димитър Косев, Туше Влахов. През школата на сливенската мъжка гимназия преминават видни български поети и писатели като Пенчо Славейков, Никола Фурнаджиев, Елин Пелин, Константин Константинов, Георги Джагаров, Радой Ралин, Дамян Дамянов, „бащата на българското кино” Васил Гендов, инж. Иван Иванов - най-успешният кмет на София от Освобождението до днес, Петър Гудев, министър-председател на България през 1907 г., летописецът на Сливен Симеон Табаков и още множество именити художници, дипломати, учени, инженери, лекари, юристи, музиканти, актьори, предприемачи, донесли просперитет и престиж на града и на страната.\r\nДнес гимназия „Добри Чинтулов” успешно поддържа имиджа си на иновативно училище, съхраняващо Чинтуловата традиция. Училището разполага с шест компютърни кабинета, лаборатории по биология, физика и химия, мултимедийни центрове, фитнес зала, ботаническа градина, както и училищна библиотека с над 25 000 тома, книги и уникален музей с природонаучен кът и зала за старопечатна литература.  ", "date": "2018.10.21", "title": "140-годишен юбилей чества сливенската гимназия \"Добри Чинтулов\""}
{"url": "https://www.actualno.com/curious/sedmichen-horoskop-za-22-28-oktomvri-news_701259.html", "text": "        Тази седмица може да се каже, че настъпва вашето време. Дори нещата да не се получат от първия път, опитайте отново. Успехът ви е гарантиран. Някое от очакванията ви може да не се оправдае, но не си мислете, че всичко е загубено. В края на седмицата, поглеждайки назад, ще си дадете сметка, че сте отметнали изключително много работа. През почивните дни забравете за служебните задължения. Това е време за любовни срещи и приключения. През тази седмица, каквото и да става – не бързайте. Пришпорването няма да доведе до добри резултати, а дори може да ви причини загуби. Дайте си повече време за мислене особено ако става въпрос за решаването на личен проблем. По отношение на работата не бързайте да сменяте работно място. Тепърва ще получите по-добри предложения. През почивните дни задължително се откъснете от всички проблеми, надвиснали над главата ви.   През тази седмица е много важно да се отървете от ненужните неща, които ви натоварват психически, а и физически. Помислете добре дали не наблягате излишно на фактори, които в действителност нямат тежестта, която им придавате. Съвсем не е толкова трудно да махнете с ръка и да кажете: „Стига толкова.” Трудна ще е само първата крачка. Не допускайте да ви вменяват вина.     Седмицата ще започне стресиращо, но това е само временно. Не го забравяйте. Да, ще трябва да стиснете зъби, но много скоро ще бъдете приятно облекчени от свършеното до момента. В личен план ще имате пълната подкрепа от страна на половинката ви. Бъдете сигурни, че той или тя са изцяло зад вас, така че сега не губете време в напразни притеснения за състоянието на отношенията ви. Не пренебрегвайте грижата за здравето ви. Обличайте се топло и пийте чайове. През тази седмица ще си дадете сметка, че през последните седмици е започнал сериозен процес на промяна в живота ви. Вие вече сте се справили с някои от предизвикателствата, така че не ги отчитайте като бъдещи заплахи. Много скоро всичко ще застане на местата си. Но ще трябва да потърпите още малко. Не се отказвайте на финалната права. Успехът ви тази седмица ще бъде гарантиран от вашата увереност в силите ви и благосклоността на по-висшестоящите. Опитайте се да демонстрирате висша форма. В личен план не предизвиквайте началото на сериозни разговори. Това е най-малкото, от което имате нужда. Дайте обещание за романтично пътувате през почивните дни и го изпълнете.      Тази седмица ще ви подтиква към участието в различни приключения. Сега не е време за тях или поне не за пълноценно участие от ваша страна. Опитайте се да се информирате за всички страни на медала и какво точно ще бъде вашето участие. В личен план не се подавайте на ревността. Тя никога не е била добър съветник. Ако искате да кажете нещо специално на партньора ви не си търсете оправдания, а карайте направо. Седмицата ще се опита да изкара на бял свят ваши много сериозни терзания. Бъдете готови за борба с демоните ви. Дава ви се чудесна възможност да ги надвиете и да приключите с тях – веднъж за винаги. Много скоро ще получите положителен знак, но не чакайте появата му. Именно вашите действия и готовност за промяна ще доведат до по-доброто развитие на нещата в личен план. В работата очаквайте добри новини.    През тази седмица е добре да проявите умереност във всичко. Самочувствието е хубаво нещо, но засега му дайте почивка. Вашите конкуренти дебнат всяка ваша крачка и действие, така че бъдете нащрек. Това е време, в което да не предприемате нови подходи. Заложете на добре познатите и сигурни методи, особено що се отнася до работата ви. В личния живот нещата са в застой, но така е по-добре. Имате нужда от почивка. През тази седмица е добре да проявите повече дипломатичност. Имате желание да помогнете на някого, но той не е готов да ви допусне във вътрешния си свят. Не настоявайте. Ако човекът реши сам ще ви даде знак. В работата може да проучите нови възможности за развитие на бизнеса си, но засега се въздържайте от активни действия или поне не и през първите два дни от седмицата. През почивните дни обърнете повече внимание на здравето си.    Някой ще свърши вашата работа, но това няма да ви донесе очакваното облекчение. Бъдете готови за реванш. Най-добре се опитайте да не се повтарят подобни ситуации, тъй като те изискват от вас двойно повече усилия. В личен план от вас се очаква много. Бъдете внимателни в изказа  и действията си, за да не нараните половинката ви. В здравословно отношение не пренебрегвайте промяната на времето. Тази седмица ще постави пред вас сериозни въпроси за решаване. Няма да имате много време за мислене  и ще се наложи да действате светкавично. Заложете на интуицията си и на чувствата, които ви обземат, когато помислите за дадено нещо. Не си правете илюзии, че бихте издържали дълго време на нещо, което ви товари прекомерно. Проявата на издръжливост само може да влоши нещата. Обърнете внимание на здравето си и не правете компромиси с храненето.", "date": "2018.10.21", "title": "Седмичен хороскоп за 22-28 октомври"}
{"url": "https://www.actualno.com/balkani/albanskata-policija-zadyrja-150-kilograma-heroin-news_701267.html", "text": "  Турски бизнесмен, търгуващ с текстил, бе арестуван в рамките на акция на албанската полиция по разкриването на база за хероин в близост до северния албански град Хас. Името на задържания не се съобщава, но източници от разследващите органи потвърждават, че търговията с текстил е прикритие за внасянето в Албания на опиум за производството на хероин, пише БГНЕС.     Опиумът се произвежда предимно в Афганистан, откъдето е транспортиран до Албания през Турция и Косово. В базата за хероин, която полицията откри на 19 октомри в селото Бреног при Хас, опиумът се преработвал и пускал на пазара в западноевропейските страни, посочват местни медии.   В интерес на разследването албанските власти не съобщават подробности, но се издирват още няколко души, сред които и лицето, което е подготвяло хероина. „Химикът“ по непотвърдена информация е чужденец. В деня на акцията, полицията арестува петима албански граждани, сред които и една жена, и конфискува 160 пакета с хероин с общо тегло от около 150 килограма - готови за транспортиране в пътни чанти.   ", "date": "2018.10.21", "title": "Албанската полиция задържа 150 килограма хероин"}
{"url": "https://www.actualno.com/crime/majkata-na-severin-vljazla-v-bolnica-ne-ponesla-srama-ot-prestyplenieto-news_701231.html", "text": "  Майката на обвинения в убийството и изнасилването на Виктория Маринова Северин Красимиров влязла в болница в Германия, след като не понесла срама от престъплението на сина си, разказва \"Монитор\".     Това твърди жената на Северин, Емел Мехмедалиева, която се е скрила при роднини в русенско село и не смее да се върне в ромските махали „Тракцията“ и „Селеметя“ от страх да не бъде линчувана.\r\n„Чухме се със свекърва ми преди няколко дни, тя обеща да ми прати 50 евро да имам с какво да живея. Парите не пристигнаха и аз се притесних да не е станало нещо. После разбрах от лелята на Селяйдин, че свекърва ми е влязла в болница - нещо удар ли получила и аз не знам какво точно се е случило“, обяснява Емел. Тя разказва, че никога не е виждала Северин да пие лекарства през последните две години, откакто живеели заедно. „Добре си беше съвсем, даже хапче за глава не е имало нужда да взема“, казва Емел. Думите ѝ противоречат на твърденията на майката на 21-годишния Северин, че бил умствено изостанал и пиел хапчета - вероятно за да го изкара невменаем и оправдае престъплението му.   Емел гледала Северин по телевизията в петък, когато Окръжният съд в Русе му наложи най-тежката мярка за неотклонение и го остави за постоянно в ареста. Сторил ѝ се много уплашен, а иначе бил наперен. Запознали се с него преди две години във Facebook, когато била 16-годишна, и малко след това заживели заедно. Не са сключвали брак, но според представите в ромската общност, тя вече му била жена.  Миналата зима изкарали заедно в Германия при майка му, където работели, за да спечелят пари за ремонт на къщата в квартал „Тракция“. Съборетината била на баща му, който също се казвал Северин, но след като умрял в затвора и жена му се събрала с друг мъж, в къщата останала да живее сестра му. Лелята била клошарка и не полагала никакви грижи за и без това паянтовата постройка.   В Германия Северин и Емел чистели къщи заедно с майка му Надежда. Емел не знае колко точно деца има жената, но при нея в Германия видяла само брата на Северин – 18-годишният Красимир с прякор Додо, и 12-годишната му полусестра, чийто баща бил вторият мъж на Надежда. Този, с когото живеела сега в Германия, бил третият ѝ съпруг. Емел никога не е виждала останалите деца на свекърва си и не знае къде са те сега.    Върнали се със Северин в България в началото на лятото със събраните средства. Купили си БМВ, което обаче скоро след това продали на комшия в „Тракцията“, тъй като парите за ремонта свършили, а и Северин нямал книжка. Според Емел той е карал колата само в квартала.\r\nИмали намерение отново да ходят да работят в Германия, защото като докер в Русе Северин изкарвал малко пари. Чакали Емел да вземе новата си лична карта, чийто срок бил изтекъл, и тогава да решат кога да тръгнат, става ясно още от разказа на съпругата на обвинения за убийство.", "date": "2018.10.21", "title": "Майката на Северин влязла в болница, не понесла срама от престъплението"}
{"url": "https://www.actualno.com/politics/bylgarija-i-oae-shte-podpishat-dogovor-za-sytrudnichestvo-news_701246.html", "text": "  С престолонаследника на Обединените арабски емирства (ОАЕ) се разбрахме да работим активно за бързо подписване на стратегически договор за сътрудничество в няколко сфери. Това каза премиерът Бойко Борисов след среща с Н. В. шейх Мохамед Бин Зайед Ал-Нахаян, заместник върховен главнокомандващ на въоръжените сили на ОАЕ и престолонаследник на емирство Абу Даби, предаде агенция „Фокус“.     „Темата, която сложихме на вниманието на ЕС за присъединяването на Западните Балкани, е намерила доста силен отзвук и в този регион. Сами видяхте вниманието и очакването, което имаше нашето посещение тук. На практика нашето желание за мир и проспериращи Балкани, нашата етническа толерантност, се ценят изключително високо в този регион“, каза премиерът.   Бойко Борисов уточни, че с престолонаследника са се разбрали да работят активно за бързо подписване на стратегически договор за сътрудничество в няколко сфери. „На първо място веднага това, което се разбрахме, да започне да се прави. Дори като име – мост между България и Обединените Арабски емирства в сферата на изкуствения интелект, образованието, цифровата икономика, дигиталните технологии, киберзащитата. Името на България в тази сфера е изключително популярно и в момента се работи по тази тема точно как да изглежда. В този стратегически договор за партньорство освен образованието, да бъде стратегическата прехрана и диверсификацията на самата тяхна икономика в тази сфера и то не само за България, по принцип за Балканите. С някои от държавите досега са подписани споразумения, но мисля, че като цяло именно в контекста на тези обединени Балкани могат да се направят доста неща в сферата на селското стопанство и животновъдството. И то в завършен цикъл“, заяви още Борисов.   „Следващото е сферата на сигурността. Знаете, че и Обединените арабски емирства участват в Афганистан, България също не си изтегли силите. Борбата с тероризма, борбата за истинската религия, която не проповядва радикален ислям, камо ли терористични актове. Този бич, който връхлетя и Европа, в частност България преди няколко години - да направим една много добра координация между службите и правозащитните ни органи“, допълни премиерът.   На въпрос дали е реализирал покана към президента и престолонаследника на Обединени Арабски емирства и кога очаква да посетят България, премиерът заяви: „В момента имат голямо желание. Това му казах - хубаво посрещате, и ние хубаво посрещаме - но има смисъл, ако има какво да подпишем“, допълни още Борисов.", "date": "2018.10.21", "title": "България и ОАЕ ще подпишат договор за сътрудничество"}
{"url": "https://www.actualno.com/sofia/jiteli-na-gorubljane-protestiraha-za-kanalizacija-news_701251.html", "text": "  Около 50 души от столичния квартал блокираха ключовия булевард „Цариградско шосе“, предаде БГНЕС.     Главният организатор на недоволството за Горубляне Иван Димитров заяви, че според изчисления на инициативния комитет от протестиращи изграждането на канализация на квартала ще струва общо 7 милиона лева. От квартала години наред са водили разговори със Столична община, но до този момент резултати няма. Според протестиращите, за да има качествена ВиК инфраструктура, трябва да има отходен колектор, който да свърже отпадните води на квартала.   Протестиращите се заканиха, че ако и този път няма реакция от страна на Столична община, заедно с останалите три засегнати квартала, които по същото време излизат на паралелен протест, след един месец ще се съберат и ще блокират централните столични булеварди.\r\nОт Горубляне недоволстват още, че заради данъчната политика на Общината, кварталът плаща два пъти по-скъпи данъци в сравнение с близките „Младост“ и „Дружба“. Инициативният комитет категорично подчертава, че протестът не е политически, а за защита на гражданските им права.  Жителите на столичните квартали Казичене, Кривина, Бусманци, Горубляне, Панчарево и Кокаляне излязоха на протест заради липсата на канализация и честите спирания на тока. Недоволните жители твърдят, че Столична община ги дискриминира за сметка на панелните жилищни картали. Според тях всяка година се намират средства в бюджета за облагородяване, а не достигат за канализация в четири селища.   Преди месец беше последният протест в Горубляне срещу инфраструктурната политика на Общината. Десетки жители излязоха в знак на недоволство срещу изграждането на парк „Изток“. \"Долу ръцете от земята на нашите деди\", \"Частната собственост е неприкосновена\" са само част от плакатите, които местните издигнаха по време на протеста си. Според недоволните около 500 фамилии са засегнати от проекта, който предвижда зелени площи върху 1250 декара.", "date": "2018.10.21", "title": "Жители на Горубляне протестираха за канализация "}
{"url": "https://www.actualno.com/asia/jordanija-otmeni-aneksa-kym-mirnija-dogovor-s-izrael-news_701239.html", "text": "  Йордания отмени анекса към мирния договор с Израел, подписан през 1994 г., съобщава вестник The Jerusalem Post, като припомня, че текстът урежда отдаването под наем на суверенна йорданска земя на Израел.     В изненадващо изявление кралят на Йордания Абдула II заяви, че няма да подновява тази част от договора, засягаща пряко регионите Бакура и Гхамар. Съгласно споразумението от 1994 г. тези две области „попадат под йорданския суверенитет с израелските частни права за използване на земята“. Те включват безпрепятствена свобода на влизане, излизане и движение в района. Тези зони не подлежат на митническо или имиграционно законодателство.   Съгласно споразумението „правата ще останат в сила за 25 години и ще бъдат подновявани автоматично за същия период освен ако някоя от страните не желае да прекрати споразумението, в който случай ще бъдат проведени консултации\". Срокът изтича на 25 октомври, отбелязват от редакцията на изданието, цитирани от агенция \"Фокус\".\r\nКралският дворец обяви изявление, в което се казва, че „областите Бакура и Гхамар винаги са били наш основен приоритет и нашето решение е да прекратим член 2 от Приложение І (б) от Договора за мир между Израел и Йордания, произтичащ от нашата готовност да вземем каквото е необходимо за Йордания и йорданците\".  Премиерът на Израел Бенмамин Нетаняху увери, че страната ще започне преговори с Йордания по въпроса. Той не спомена за предимствата, които има Йордания в замяна на отдаването под наем на двете области – като например разрешението за прелитане на самолети от и за Европа. Това би могло да се използва като лост за убеждаване на Аман да промени решението си.   Говорейки във връзка йорданското изявление в паметна служба по повод 23-тата годишнина от убийството на Ицхак Рабин, който подписа договора с Амана, Нетаняху заяви, че „няма съмнение, че от цялостна гледна точка цялото споразумение е важен актив, ценен и за двете страни\".\r\nОще през март бе съобщено, че Аман се насочва прекратяване на договорите, а външният министър на страната поясни, че „правителството в момента разглежда решението си относно естеството на използването на Бакура и Гхумар по начин, който служи на висшите национални интереси\".    Прекратяването на изпълнението на анекса от мирния договор на Израел е свързано с належащо искане на депутати, политически партии и активисти, твърди още The Jerusalem Post.", "date": "2018.10.21", "title": "Йордания отмени анекса към мирния договор с Израел"}
{"url": "https://www.actualno.com/europe/gorbachov-osydi-reshenieto-na-trymp-za-raketite-sys-sreden-obseg-na-dejstvie-news_701253.html", "text": "  Стремежът на САЩ да излязат от Договора за ликвидация на ракети със среден обсег на действие (ДРСМД) е израз на желанието да се обърне политиката на ядрено разоръжаване. Това заяви бившият генерален секретар на ЦК на КПСС и бивш президент на СССР Михаил Горбачов в интервю за Интерфакс, цитирано от агенция \"Фокус\".     Горбачов изрази увереност, че предложението на американският държавен глава „подкопава всички усилия, които са положени от ръководителите на СССР и САЩ, в името на ядреното разоръжаване“. Този акт на стопанина на Белия дом Горбачов определи като \"много странен\". припомня, че по-рано Тръмп заяви, че ще изтегли САЩ от за ликвидиране на ракетите със среден обсег на действие, подписан през 1987 г. Според американския държавен глава Москва е нарушила споразумението. Тръмп обаче отказа да посочи повече подробности. Той все пак отбеляза, че САЩ ще се откажат от споразумението и ще разработят нови оръжия със среден и малък обсег. Според Тръмп това ще се случи, ако Русия и Китай не предложат сключването на нов договор. „В никакъв случай не трябва да се разтрогват старите договори за разоръжаване. Нима е трудно да се разбере, че отказът от тези споразумения, както казва народът, е от липса на много ум. Отказът от ДРСМД е грешка“, подчерта още Горбачов, който на 8 декември 1987 г. постави подписа си под споразумението.     Според него всички досега постигнати споразумения трябва да бъдат запазени, защото съдържат нещо, което липсва в други документи - те осигуряват контрол и това трябва да бъде оценено. „Вашингтон не разбира ли до какво може да доведе до това?\", попита риторично бившият президент на СССР. Той подчерта, че „стремежът на Вашингтон да върне политиката назад не трябва да бъде подкрепен и това трябва да бъде казано не само от Русия, но и от всички, които ценят света, особено света без ядрени оръжия\".\r\nГорбачов съветва да бъдат прочетени изявленията на руския президент Владимир Путин от Сочи. „Напълно съм съгласен с него, той призовава за прилагане на подписаните споразумения. Речта на руския президент е много поучителна\", отбеляза последният съветски лидер. Той отново коментира, че „всички споразумения, насочени към ядрено разоръжаване и ограничаване на ядрените оръжия, трябва да бъдат запазени заради живота на Земята\".       Междувременно Министерството на външните работи на Руската федерация свърза американското решение с „мечтата им за еднополюсен свят“. Москва осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност, заяви заместник-министърът на външните работи на Руската федерация Сергей Рябков. ДРСМД е подписан през 1987 г. от тогавашния генерален секретар на ЦК КПСС Михаил Горбачов и американския президент Роналд Рейгън в рамките на съвместна среща във Вашингтон. Споразумението предвижда забрана за производство на балистични и крилати ракети с ядрени бойни глави с обсег от 500 до 5500 км, а също и провеждането на изпитания за такива.  САЩ обвиняват Русия заради разработената в страната ракета 9M729 за системата „Искандер“. Според Вашингтон тя попада в обхвата на действие на договора. В Москва обаче са на различно мнение: от своя страна руснаците също уличиха Вашингтон в нарушаване на споразумение, в частност заради разполагането на американски системи за ПРО на територията на Румъния. ", "date": "2018.10.21", "title": "Горбачов осъди решението на Тръмп за ракетите със среден обсег на действие"}
{"url": "https://www.actualno.com/society/pastirite-veche-shte-trjabva-da-vodjat-dnevnik-pri-pasha-na-jivotnite-news_701247.html", "text": "  Новото изискване е част от наредба на Земеделското министерство за прилагане на т. нар. „хуманно отношение към животните\", предаде БНТ.     Репортажът разказва за Георги Иванов от врачанското село Крапец, отглеждащ над 350 овце, които извежда на паша всяка сутрин в осем часа. Самият той е удивен от новата разпоредба. Иванов споделя, че не брои овцете всяка сутрин, а веднъж в месеца. \"Трябва да стана даскал, вместо да паса овцете, трябва да нося тетрадката\", казва той, наричйки новите изисквания \"глупава работа\". \"Ние не сме чиновници, чиновниците вече не носят тетрадки, щракат по клавишите на компютъра, а ние да носим тетрадки - не иде!\", смята още Иванов.   Ветеринарите обаче казват, че зад привидно неуместното изискване към пастирите се крие важен проблем - т.нар. хуманно отношение към животните, част от което е и дневната паша на открито, е всъщност грижа за здравето на хората, които консумират животинските продукти. \"ЕК въвежда начин на субсидиране, но пък иска и да контролира това дали се прави - разширяване на пространството за отглеждане, повече пасищно отглеждане, животните трябва да живеят в комфортна среда, да не боледуват и да не им се прилагат антибиотици.\r\n\"И си мислят, че това може да стане с някакъв дневник за контрол на пашата. Според мен е малко крайно това\", коментира ветеринарът д-р Мирослав Първанов.  ", "date": "2018.10.21", "title": "Пастирите вече ще трябва да водят дневник при паша на животните"}
{"url": "https://www.actualno.com/europe/horst-zeehofer-zagovori-za-ostavka-news_701236.html", "text": "  За първи път след изборите за регионален парламент на Бавария, в които управляващият Християнсоциален съюз (ХСС) загуби абсолютното си мнозинство, председателят на партията Хорст Зеехофер коментира възможността за оставката му от ръководния пост, съобщава водещият германски ежедневник Die Frankfurter Allgemeine Sonntagzeintung, цитиран от агенция \"Фокус\".     Подложеният на засилен вътрешен натиск Зеехофер отхвърли обвиненията, че е единственият отговорен за рекордно слабото представяне на партията в изборите. „Така стоят нещата. Ако може да хвърлите вината на друг, не се налага да я носите вие“, коментира лидерът на ХСС пред медиите в Мюнхен.   „Въпреки че не се кандидатирах за изборите за Бундестаг (през 2017 г.), че моят лик не бе на нито един предизборен плакат, аз бях посочен като основен отговорен за резултатите от тях. Ето – сега отново е така“, подчерта още Зеехофер.", "date": "2018.10.21", "title": "Хорст Зеехофер заговори за оставка "}
{"url": "https://www.actualno.com/analysis/balkanite-sklad-za-mrysnite-dizeli-news_701229.html", "text": "   Старите дизели вече си търсят късмета в Източна Европа. Ще се превърнат ли Балканите в склад за остарелите германски дизели? И кои категории са разрешени всъщност там? Кратък поглед към Сърбия, България и Румъния, представен от .      Мирко е на паркинга на фирмата за коли втора употреба \"S-Auto\" в Белград. Той много добре знае какво търси и какво иска: . Мирко внимателно следи дискусията в Германия за дизеловите автомобили. \"Чух за това и си помислих, че по тази причина цените у нас ще паднат. Изчаквах. Наблюдавах дълго ситуацията заради решението на германците и очаквах, че пазарът тук ще бъде залят с такива автомобили. Но не забелязвам цените да падат\", споделя той.   Още миналото лято сръбските медии обявиха, че в Сърбия ще пристигнат над 300 000 употребявани автомобили от Германия. Това обаче не се случи, споделя сътрудничката във фирмата \"S-Auto\" Биляна. Ценовият сегмент за нейните клиенти е в долната част на скалата. \"Нашите коли идват от Германия, Франция, Белгия, Холандия и Швейцария. Купуваме ги от застрахователните компании. 20 до 30 процента от автомобилите идват от германския пазар за автомобили втора ръка. . Ние обаче продаваме всякакви коли, както по-стари, така и нови, от евронорма 3 до 5 и 6. В Сърбия могат да се внасят автомобили  с норма евро 3 за изхвърляните газове, произведени след 2000 година, казва председателят на сдружението на сръбските вносители на коли Милош Петрович.  \"Ужасяващо е, че през 2017 година в Сърбия са внесени 153 000 \"употребявани\" автомобили. Казвам нарочно \"употребявани\", защото 80 процента от тях са по-стари от 10 години. През 2016 година бяха внесени 120 000. Ако вземем един период от пет години, излиза, че в Сърбия са дошли 600 000 употребявани автомобили, които Европа не иска. И това ни боли много като представители на модерните технологични продукти. \", казва той.   Голяма част от внесените в Румъния леки коли също идват от Германия. През 2017 година Румъния е внесла от Германия 300 000 автомобила, като 70 процента от тях са с дизелови двигатели. От Италия са внесени 50 000, а от Австрия - 35 000 автомобила втора употреба. Роксана Дима е говорителка на румънската служба за регистрация на МПС в Букурещ. \"Ако в бъдеще в Германия бъдат забранени и дизелите с евро 4, това ще се отрази и на румънския пазар. Голяма част от автомобилите, които отговарят на този стандарт, са дизели. Те съставляват 30 процента от всички МПС в Румъния\", споделя тя. Роксана Дима настоява европейските страни като Германия, които налагат много строги изисквания за отработените газове, .\r\n\"От гледна точка на сравнително ниската покупателна способност, румънският пазар със сигурност ще бъде залят с автомобили, които не отговарят на германските екологични стандарти. При положение че тези автомобили продължават да се движат. Още повече, че в Румъния няма никакво покачване на данъците за по-старите и вредящи на околната среда автомобили\", казва Роксана Дима.     . Министърът на околната среда и водите Нено Димов предлага автомобилите да бъдат преоборудвани, преди да бъдат изнасяни за България и съседните държави. \"Регионът не бива да са превръща в склад за стари автомобили\", категоричен е още той.   ", "date": "2018.10.21", "title": "Балканите - склад за мръсните дизели?"}
{"url": "https://www.actualno.com/burgas/blokiran-dostyp-do-moreto-izkara-ribari-v-sozopol-na-protest-news_701261.html", "text": "  Рибари протестираха днес срещу поставянето на строителна ограда, която блокира достъпа до скалистия бряг край Созопол, известен като \"Германката\". Оградата е там от началото на седмицата, като според информационната табела престои строеж, съобщи БНТ.     Протестиращите подготвят подписка, която да изпратят до областния управител на област Бургас и община Созопол с искане за премахването на загражданията. Те са на мнение, че при одобряването на плана за строежа в община Созопол не са видели, че ще се ограничи достъпа. В четвъртък дирекция \"Национален строителен контрол\" в Бургас разпореди преместване на оградата.   Пред телевизията недоволните казаха, че няма да приемат предложението на собственика - да им остави пътека от 3 метра за преминаване. Те твърдят, че нямат против строителството, а искат само достъп до брега, който е държавна собственост.\r\nПо информация на \"Дневник\" намерението на собственика е в терена да построи две вили с басейн. До 2002 г. той е бил със статут на земеделска земя и е попадал в две защитени зони по крайбрежието - \"Бакърлъка\" и \"Колокита\". Тогава обаче е изработен подробен устройствен план, като е бил променен и статутът на земята. Имотът е собственост на дружеството \"Херсонес\" на Петър Димитров. Той има собственост в 10 други компании и участва в управлението на още седем други. В едно от тях - \"Нокс плюс\", той е съдружник с Николай Китов, който е основател на веригата \"Техномаркет\".  Пред bTV представител на дружеството каза, че оградата е била монтирана, \"за да може да бъде проучена археологията в терена\".    ", "date": "2018.10.21", "title": "Блокиран достъп до морето изкара рибари в Созопол на протест"}
{"url": "https://www.actualno.com/crime/prebiha-82-godishen-myj-za-120-leva-news_701275.html", "text": "  Служители на полицейското управление в Славяново задържаха 36-годишен, нанесъл побой и ограбил възрастен мъж - на 82 години, съобщиха от МВР.     Сигналът в полицията бил подаден тази сутрин, около 02:30 часа. 82-годишен Георги Вачев от Славяново разказал, че малко по-рано в дома му неизвестен му нанесъл побой и му отнел 120 лева. Веднага на мястото била изпратена дежурно-оперативна група, която извършила оглед.\r\nУстановено било, че нападателят, който е рецидивист - лежал е в затвора за грабежи, проникнал в дома на възрастния мъж през незаключена врата, след като му нанесъл побой и му взел пари, избягал в неизвестна посока. Пострадалият бил транспортиран в болнично заведение, оставен за лечение, без опасност за живота.\r\nПо случая е образувано досъдебно производство за престъпление по чл.199, ал.1, т.4 вр.чл.198, ал.1 от НК, уведомена е и прокуратурата.  В резултат на проведените незабавни действия извършителят е задържан. Той е от Славяново, с криминални регистрации в полицията и осъждан. С прокурорско постановление мъжът е задържан за 72 часа. Работата по случая продължава.   По думите на сина на Георги Вачев - Георги, нападателят опитвал да залъгва стари хора, че ще ги гледа и съответно след това ги обирало. Имало дори случай, при който нападателят едвам бил изгонен от имот, в който се настанил.    ", "date": "2018.10.21", "title": "Пребиха 82-годишен мъж за 120 лева"}
{"url": "https://www.actualno.com/smolyan/karajancheva-v-smoljan-chovek-e-tolkova-svoboden-kolkoto-iska-da-byde-news_701268.html", "text": "  Човек е толкова свободен, колкото иска да бъде. Свободата е избор и ако ти си избрал да бъдеш свободен, няма кой да ти го забрани. Така, че бъдете свободни, родопчани! Гордейте се и винаги почитайте своите герои! Това заяви председателят на Народното събрание Цвета Караянчева в Смолян, предаде кореспондентът на .     Тази вечер Караянчева участва в тържествените чествания, посветени на 106 години от Освобождението на Родопите. Днес е и празникът на град Смолян.   По думите на Цвета Караянчева единение трябва да има в името на общите каузи, в името на националните идеали, но тя постави политиците под условие. „Защото ние, политиците, понякога бягаме от това единение, противопоставяйки се политически, но винаги трябва да мислим за хората, които са ни избрали, които са ни пратили да работим за тях. Така, че преди всичко е нужно единение в името на общата кауза България“, подчерта Цвета Караянчева. Тя пожела успех на смолянчани и на кмета на Смолян в това, което прави за града.\r\n„Ние имаме много древна история, имаме своите поуки и трябва да предаваме на идните поколения тази гордост и своята история“, допълни председателят на Народното събрание.  ", "date": "2018.10.21", "title": "Караянчева в Смолян: Човек е толкова свободен, колкото иска да бъде"}
{"url": "https://www.actualno.com/asia/izrael-otvarja-granicata-s-ivicata-gaza-news_701177.html", "text": "  Израелските власти разрешиха възобновяването на работата на контролно-пропускателни пунктове с Ивицата Газа, които останаха затворени за четири дни в отговор на ракетен обстрел от палестинска страна, предаде РИА Новости.     По данни на Министерството на отбраната на Израел КПП „Ереза“ и „Карем Шалом“ вече работят в нормален режим за преминаване на хора и превозни средства, след като напрежението по границата отслабна, отбелязва още агенция \"Фокус\".   По-рано тази седмица министърът на отбраната на Израел Авигдор Либерман разпореди затваряне на контролно-пропускателни пунктове с Ивицата Газа след ракетна атака от палестинска страна, която доведе до ответни удари. Либерман издаде заповед за затваряне на „Керем Шалом“ и „Ереза“, както и ограничаване на зоната, в която е разрешен риболовът, до три мили (около пет километра).\r\nМеждувременно израелският премиер Бенямин Нетаняху замрази плановете за разрушаване на стратегически разположеното бедуинско село на окупирания Западен бряг, което привлече световното внимание. \"Целта е да дадем шанс на преговорите и предложенията, които получихме от различни органи, включително и в последните дни\", се казва в изявление на офиса на Нетаняху относно съдбата на Хан ал Ахмар.  Израелските власти твърдят, че малкото село, разположено на изток от Йерусалим по пътя, водещ към Мъртво море, е било построено незаконно и даде срок до началото на октомври за напускане на територията, отбелязва още AFP, цитирана от БГНЕС.   Съдбата на Хан ал Амар предизвика международна загриженост, като европейските държави призоваха Израел да не стартира ходове по разрушаването му.\r\nВ сряда главният прокурор на Международния наказателен съд предупреди, че планираната от Израел \"евакуация със сила\" на селото може да представлява военно престъпление. Жителите отказаха да напуснат сами, а Израел беше подготвен да ги изгони и да разруши селото.    ", "date": "2018.10.21", "title": "Израел отваря границата с Ивицата Газа"}
{"url": "https://www.actualno.com/balkani/erdogan-turcija-shte-razkrie-cjalata-istina-za-smyrtta-na-djamal-hashogi-news_701257.html", "text": "  Държавният глава на Турция Реджеп Тайип Ердоган обеща да разкрие „цялата истина“ за убийството на журналиста Джамал Хашоги, който изчезна на 2 октомври след посещение в консулството на Саудитска Арабия в Истанбул, предаде AFP, цитирана от агенция \"Фокус\".     Говорейки на митинг в Истанбул, турският президент подчерта, че ще направи специално изявление по случая следващата седмица. „Тук търсим справедливост и ще разкрием цялата истина, не чрез някакви обикновени стъпки, а цялата истина“, увери още Ердоган.    Припомняме, че Саудитска Арабия призна в събота, че в консулството ѝ в Истанбул, но според версията на саудитската прокуратура журналистът е починал, след като влязъл в конфликт и се сбил с други хора.     ", "date": "2018.10.21", "title": "Ердоган: Турция ще разкрие цялата истина за смъртта на Джамал Хашоги"}
{"url": "https://www.actualno.com/asia/tejka-vlakova-katastrofa-v-tajvan-s-desetki-zaginali-i-raneni-news_701234.html", "text": "  Най-малко 17 души загинаха, а десетки други бяха ранени при дерайлирането на пътнически влак в Тайван, съобщава BBC, цитирана от БГНЕС.     Инцидентът е станал в Суао, в източния окръг Илан, на около 70 километра от Тайпе. Преобърнали са се няколко от вагоните в композицията, уточняват местните власти.\r\nСпоред медицински източници ранените са най-малко 126 души. Предполага се че поне 30 души все още са затиснати под тоновете смачкана ламарина.   Вискоскоростният влак „Пуюма експерс 6432“ е пътувал от столицата Тайпе за източната крайбрежна провинция Тайтунг с 2310 пътници на борда.  Причините за катастрофата се разследват. Текат спасителни операции. На мястото на трагедията има десетки пожарникари и военни, които помагат на пострадалите. Този железопътен маршрут е популярен сред туристите, които го използват, за да стигнат до крайбрежието. ", "date": "2018.10.21", "title": "Тежка влакова катастрофа в Тайван с десетки загинали и ранени"}
{"url": "https://www.actualno.com/europe/parij-berlin-i-london-iskat-speshno-izjasnjavane-na-sluchaja-hashogi-news_701263.html", "text": "  Франция, Германия и Великобритания изискаха от Саудитска Арабия да изясни „спешно“ причините за смъртта на журналиста Джамал Хашоги в сградата на консулството на арабското кралство в Истанбул, предаде AFP, цитирана от агенция \"Фокус\".     „Остава спешната необходимост от изясняване на това какво точно се е случило на 2 октомври - отвъд хипотезите, изложени досега от саудитското разследване, които трябва да бъдат подкрепени от факти, за да бъдат считани за достоверни\", се казва в съвместно изявление на трите страни от Европейския съюз.\r\nПрипомняме, че Саудитска Арабия призна в събота, че Джамал Хашоги е бил убит в консулството ѝ в Истанбул, но според версията на саудитската прокуратура журналистът е починал, след като влязъл в конфликт и се сбил с други хора.\r\nМеждувременно турският държавен глава Реджеп Ердоган заяви на митинг в Истанбул, че Анкара ще направи всичко, за да разкрие цялата истина около смъртта на журналиста.         ", "date": "2018.10.21", "title": "Париж, Берлин и Лондон искат спешно изясняване на случая \"Хашоги\""}
{"url": "https://www.actualno.com/society/novinite-naj-vajnoto-za-denja-21-oktomvri-news_701204.html", "text": "   Редакционният екип на ви представя неделния информационен бюлетин, посветен на най-важните акценти от днешния 21 октомври.       Москва разкритикува новите действия на САЩ, които според Кремъл \"чрез шантаж се опитват да изтръгнат от Руската федерация отстъпки в областта на стратегическата стабилност\".   Стремежът на САЩ да излязат от Договора за ликвидация на ракети със среден обсег на действие (ДРСМД) е израз на желанието да се обърне политиката на ядрено разоръжаване. Това заяви бившият генерален секретар на ЦК на КПСС и бивш президент на СССР Михаил Горбачов в интервю за Интерфакс. Близките на двама пациенти, починали, докато чакат за белодробна трансплантация, призоваха останалите чакащи да търсят решение в чужбина.     Така той коментира изказването на Валери Симеонов, в което той нарича майките на деца с увреждания \"кресливи\", а децата им - \"уж болни\". Марешки беше категоричен, че вицепремиерът трябва да си подаде оставката. Това твърди жената на Северин, Емел Мехмедалиева, която се е скрила при роднини в русенско село и не смее да се върне в ромските махали „Тракцията“ и „Селеметя“ от страх да не бъде линчувана.    \"Икономиката расте с умерено добри темпове, в същото време сме едва на 12 място по ръст на Брутния вътрешен продукт за първото полугодие, а икономиките на почти всички страни от Централна и Източна Европа растат по-бързо от нашата\". Това каза в ефира на БНР Васил Велев, председател на Асоциацията на индустриалния капитал. След признанието на Саудитска Арабия, светът вече не е същият. Международното недоволство все повече ескалира и е на прага на жестоки ограничения и мерки, провокирани от извършената несправедливост, прикриване и отявлена безнаказаност по случая с журналиста Джамал Хашоги. С престолонаследника на Обединените арабски емирства (ОАЕ) се разбрахме да работим активно за бързо подписване на стратегически договор за сътрудничество в няколко сфери. Това каза премиерът Бойко Борисов след среща с Н. В. шейх Мохамед Бин Зайед Ал-Нахаян, заместник върховен главнокомандващ на въоръжените сили на ОАЕ и престолонаследник на емирство Абу Даби. Седем души са задържани при акция на ГДБОП късно снощи в София, Банско и Разлог. Според източници на bTV сред тях е Атанас Мечев, известен с прякора Гаргата. Легендарни изпълнители оживяват на сцената посредством новите технологии. Вижте тези граничещи с невероятното истории.", "date": "2018.10.21", "title": "Новините: Най-важното за деня, 21 октомври"}
{"url": "https://www.actualno.com/business/biznesyt-u-nas-shte-ima-nujda-ot-500-000-rabotnici-v-sledvashtite-5-godini-news_701221.html", "text": "  \"Икономиката расте с умерено добри темпове, в същото време сме едва на 12 място по ръст на Брутния вътрешен продукт за първото полугодие, а икономиките на почти всички страни от Централна и Източна Европа растат по-бързо от нашата\". Това каза в ефира на БНР Васил Велев, председател на Асоциацията на индустриалния капитал.     Ако искаме да настигнем икономиките от Централна и Източна Европа, трябва да имаме догонващ растеж, а в момента имаме изоставащ растеж, подчерта той. Бизнесът откроява като главен задържащ фактор . \"В средносрочен план ние смятаме, че ако се развиваме с тези темпове, ще са ни нужни , предвид демографските тенденции, миграцията и ръста на икономиката\", уточни Велев. Сред дефицитните кадри той посочи .   \"Чуждестранните инвестиции в дялов капитал не растат, а намаляват, тоест, . . Очевидно възможностите за растеж са много по-големи от реализираните в момента\", заяви Васил Велев. Според него у нас \"много повече се говори за това как трябва справедливо да се разпредели произведеното, и почти не се говори за това, че може да се произвежда много повече и как да се направи, така че да се създава много повече\".  Това за Велев е по-скоро стратегически разговор, отколкото конкретно свързан с бюджета за следващата година.\r\nОтносно нарушения диалог на правителството с работодателите, Васил Велев посочи, че той може би се дължи „на ширещия се популизъм и на състезанието кой да бъде повече обичан, кой да бъде по-голям омбудсман в България“. В това състезание според Велев участват „както управляващите, така и опозицията, така и омбудсманът, така и синдикатите“.      Той анализира високия брой работещи в бюджетната сфера като пречка за нарастването на пенсиите. Велев отбеляза, че 433 000 са заетите в бюджетната сфера, които получават пряко заплата от бюджета: \"Като ги добавим към пенсионерите, които получават пенсии от бюджета, се получава така, че . . Средно в страната трудовият стаж е 33 години и по този показател също сме на едно от последните места\", посочи Велев.    Темпът на инфлацията е обезпокояващо висок, каза още Васил Велев. \"Някои наблюдатели казват, че тя е привнесена отвън, не зависи от нас, но тогава пък защо сме в тройката от ЕС с най-висока инфлация?\" По думите на Велев \"малка инфлация е здравословна, но вече сме преминали тази граница\".   ", "date": "2018.10.21", "title": "Бизнесът у нас ще има нужда от 500 000 работници в следващите 5 години"}
{"url": "https://www.actualno.com/politics/borisov-v-interes-na-bylgarija-i-oae-e-efektivnoto-partniorstvo-v-sigurnostta-news_701232.html", "text": "  В интерес на България и на Обединените арабски емирства е двете страни да изградят ефективно партньорство в стратегически важни области, сред които сигурността и борбата с тероризма. Това заяви министър-председателят Бойко Борисов по време на разговора си със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян, съобщиха от правителствената пресслужба.     Премиерът Борисов изрази удовлетворение от наличието на взаимна политическа воля за активизиране на двустранното сътрудничество. Той изтъкна значението на обмена на информация и опит в борбата срещу престъпността и контрабандата. Според българския министър-председател би било добре да се развие сътрудничеството между службите на двете страни.   Министър-председателят определи като положително постигнатото взаимно признаване на свидетелства за управление на МПС. Влизането в сила през месец юли на Меморандума, който урежда този въпрос, беше дългоочаквано събитие за съгражданите ни в ОАЕ. С него отпадна необходимостта те повторно да посещават шофьорски курсове и да полагат изпити във федералната монархия.  ", "date": "2018.10.21", "title": "Борисов: В интерес на България и ОАЕ е ефективното партньорство в сигурността"}
{"url": "https://www.actualno.com/healthy/blizki-na-pochinali-pacienti-ako-chakate-za-transplantacija-bjagajte-v-chujbina-news_701193.html", "text": "  Близките на двама пациенти, починали, докато чакат за белодробна трансплантация, призоваха останалите чакащи да търсят решение в чужбина.     „Тези хора трябва да потърсят сами решение в чужбина. Държавата в момента не иска да ги изпрати никъде. Тези хора могат да заминат във Виена, поне има някакъв шанс”, категоричен беше Алберт Петков, брат на починалия Адриан Петков. „Заминете за някъде другаде, зарежете тези лъжи, спасете се някъде и тогава спокойно се върнете на територията на държавата, ако искате, с един живот повече, а не по-малко”, допълни той в предаването „Тази неделя” по bTV.   Христина Хрисимова, която губи съпруга си също в очакване на белодробна трансплантация в чужбина, подкрепи мнението му. „Ако тези хора могат да избягат, да бягат. Аз лично не виждам надежда в близко бъдеще”, заяви тя.\r\nСпоред нея новият шеф на Агенцията по трансплантациите трябва да бъде сменен. „Този човек преди няколко дни в ефир, подхилвайки се, каза, че в рамките на няколко седмици в България може да се извършват белодробни трансплантации и че имаме невероятна база. Нищо от това не е вярно. Ако това знае новият шеф на Агенцията по трансплантациите, в такъв случай този човек въобще не знае за какво става въпрос и неговата дезинформираност ще доведе до още смърт”, категорична е Христина.  Здравното министерство, Външно министерство, Бойко Борисов, Агенцията по трансплантациите трябва да впрегнат сили максимално бързо да намерят болница в Европа, която има успешни практики за извършване на белодробни трансплантации, посочи тя. По думите ѝ това е най-спешното и най-важното в момента за всички, които чакат. „Иначе трябва да се работи много активно в следващите години, за да се развие национална програма, да се обучат координатори по донорство, да се изградят центрове. Това изисква много пари и подозирам, че няма да се случи скоро”, изтъкна Христина.   „Трябва да разберем, че тези министри са там, за да ни помагат, а ние сме на това положение заради тях. В крайна сметка от нас зависи дали ще стоят още там и дали ще продължават така да ни убиват”, категоричен е Алберт Петков. По думите му болница „Лозенец” всячески се опитва да прави белодробни трансплантации. „В момента лъжат едно 17-годишно момче по същия начин, както лъжеха нас: Ще дойде доктор от Турция, ще ви види как сте”, коментира Алберт.\r\n„Дори да дойде този турски екип и да констатира, че това момче е годно за трансплантация, ние пак ще търсим донор на територията на държавата. Просто трябва да се стараем да го измъкнем в ЕС, а не извън ЕС, защото сред европейските държави са го направили така, че далаверите да не могат да се въртят. Ако няма далавера, просто няма смисъл за живот явно според тези доктори, които уж ни лекуват по някакъв начин”, отбеляза Алберт.    „Преди 2 години ми беше споменато, че шефът на болница „Лозенец” д-р Спасов има интерес турски болници да поемат българските пациенти. Днес това е факт. Има ли далавери или не, аз не зная, но това, което ми беше казано, вече се случва”, каза и Христина Хрисимова.   ", "date": "2018.10.21", "title": "Близки на починали пациенти: Ако чакате за трансплантация, бягайте в чужбина"}
{"url": "https://www.actualno.com/curious/hologrami-vryshtat-znamenitosti-ot-otvydnoto-news_701175.html", "text": "   Наскоро стана известно, че популярната британска певица Ейми Уайнхаус ще се отправи на концертно турне през 2019 г. Всичко би било наред, ако тя не беше починала от свръхдоза през 2011 г. Феновете се надпреварват да купуват билети, за да видят дигиталната проекция на изпълнителката - на сцената ще се появи холограма с нейния глас. Все повече и повече звезди по този начин посмъртно \"продължават\" своята кариера - поемат на турне, снимат се в реклами и дори във филми. РИА Новости, цитирана от БГНЕС, разказва кой и как печели от дигиталните двойници на знаменитостите.          Холограмите на покойните звезди на Запад не са новост. Съществува дори специален термин – delebs – съчетание от английската фраза „dead celebrities“ (\"мъртви знаменитости\"). Първите подобни експерименти се извършват за целите на телевизионната реклама. Така вече отишлите си от нашия свят звезди като рокаджията Кърт Кобейн („Нирвана“), Сид Вишез („Секс Пистолс“) и Джоуи Рамон („Рамонес“) стават герои на известната марка обувки Dr. Martens.\r\nНай-често самите членове на семейството на звездата дават разрешение да използват изображението ѝ - в случая с Кърт Кобейн неговата вдовица, Кортни Лав получава приходите от рекламите. Чрез посмъртната слава на покойния ѝ съпруг заработва и Йоко Оно. С нейно разрешение легендарният член на групата \"Бийтълс\" Джон Ленън, убит през 1980 г., \"участва\" в реклами на видеоиграта „Рок Банд“ и автомобилите Ситроен. В реклама на автомобилния гигант се появява и холивудската звезда Мерилин Монро, която почина през 1962 г.  Не остават по-назад и синовете на Одри Хепбърн, които многократно предоставят изображението на звездата от \"Закуска в Тифани\" на известни марки. Така например през 2013 г. актрисата се появява в реклама на шоколада „Галакси“, а преди това тя участва в реклами на дънки, коли и чай.    Колкото повече се усъвършенства технологията, толкова повече се използват delebs за търговски цели. Кратките реклами с починали знаменитости се заменят от цели концерти и турнета. През 2012 г. на сцената с рапърите Снууп Дог и Др. Дре \"излезе\" и Тупак Шакур. Певецът, който почина в престрелка през 1996 г., не само се представи на фестивала в Коачела, но и \"обиколи\" с турне.    Не е известно как самият рапър щеше да реагира на това, но е известно как друг наскоро \"възкресен\" американски изпълнител, Принс, се отнася към холограмите. През целия си живот музикантът реагира рязко негативно на проекциите, изразявайки надеждата, че това няма да му се случи. Въпреки това, след смъртта му през 2016 г., неговата холограма „пее“ в дует с Джъстин Тимбърлейк в полувремето на финалния мач от американската Национална футболна лига \"Супербол 2018\".\r\nВъпреки че предани фенове осъдиха организаторите на такива прояви, мотивацията на промоутърите е ясна - да печелят от гастролите на звездите, които не могат да отменят или саботират концерт, да се разболеят или да поискат непосилен хонорар. Освен това е много по-евтино да се използват дигитални холограми, отколкото да се задоволяват прищевките на много музиканти. Етичният аспект бледнее пред икономическата целесъобразност.\r\nСред причините за модата на холограмите на починали звезди е и повишаването на престижа на събитието. Днес почти няма церемония без проекция на починала суперзвезда от миналото - Майкъл Джексън се появява на музикалните награди „Билборд“, Уитни Хюстън пее в дует с Кристина Агилера на финала на американското шоу \"Дъ Войс\", Фреди Меркюри \"се събра\" с групата си „Куин“ на Лондонската олимпиада.   Възможно е, ако тези звезди бяха живи, организаторите да не успеят да ги убедят да говорят, затова пък холограмите опростяват тази задача. Създава се впечатление, че в западния шоу бизнес талантите са на изчезване, затова е необходимо да се обезпокоят покойниците.\r\nС любовта към звездата обясняват създателите идеята за участието в \"Междузвездни войни\" на американската актриса Кари Фишър. Изпълнителката на ролята на принцеса Леа Органа в сагата на Джордж Лукас умира през 2016 г., не успявайки да доснима продължението \"Междузвездни войни. Последните джедаи\". Това обаче не ѝ попречи да се появи в следващия девети епизод.   \"Ние отчаяно обичахме Кари. Никак не можехме да измислим как адекватно да завършим сагата на Скайуокър без нея. Не искахме и да допуснем да вземем друга актриса или да я моделираме като компютърно изображение. С благословията на дъщеря й Били, ние използвахме оставеното ни наследство от Кари за ролята на Леа в епизод IX чрез неизлъчени записи, направени при заснемането на епизод VII“, каза режисьорът Джей Джей Абрамс.\r\nВ допълнение към \"съживяването\" на звездите с помощта на специални ефекти, авантюристичните продуценти се стремят към още по-амбициозни задачи: довършват с помощта им тяхната собствена работа. Така например на последния филмов фестивал във Венеция бе излъчен филмът на Орсън Уелс \"Другата страна на вятъра\". Американският режисьор, известен с култовия филм \"Гражданинът Кейн\", почина през 1985 г. без да довърши снимките на филма, върху който е работил почти 15 години. Стрийминговата компания „Нетфликс“ откупи правата върху филма и го завърши по записи на Уелс. Критиците високо оцениха резултата, така че в бъдеще зрителите могат да очакват \"нови\" филми на велики режисьори от миналото.", "date": "2018.10.21", "title": "Холограми връщат знаменитости от отвъдното"}
{"url": "https://www.actualno.com/football/beroe-u15-igrajat-sreshtu-chikago-fajyr-i-olimpik-marsilija-dnes-news_701181.html", "text": "  “Берое” U15 са втори в група С на международния турнир \"Белспорт Къп\" в Закопане, Полша. В съботните мачове от груповата фаза те регистрираха победа с 1:0 над полския Лахти и равенство с 0:0 срещу шведския Бромапойкарна, предаде кореспонднетът на .     Така те влязоха в битката за разпределението на първите 6 места, до която стигнаха и Олимпик Марсилия, Чикаго Файър, Ваанта, Сласк Вроцлав и Погон Шчечин.   В шампионския поток “Берое” U15 отстъпи в първия мач с 0:1 на финландския Ваанта и победи с 2:1 срещу Сласк Вроцлав. Тези мачове им донесоха актив от 3 точки, колкото имат още два тима в шампионската група. С по 4 точки са Чикаго Файър и Олимпик Марсилия, срещу които ще играят днес беройци.", "date": "2018.10.21", "title": "\"Берое\" U15 играят срещу Чикаго Файър и Олимпик Марсилия днес"}
{"url": "https://www.actualno.com/politics/mareshki-smjata-che-karakachanov-i-simeonov-izlagat-pravitelstvoto-news_701184.html", "text": "  Двамата вицепремиери Каракачанов и Симеонов са черните овце в правителството. Това са хората, които излагат българското правителство. Това заяви в ефира на Нова телевизия заместник-председателят на Народното събрание и лидер на партия \"Воля\" Веселин Марешки.     Така той коментира изказването на Валери Симеонов, в което той нарича майките на деца с увреждания \"кресливи\", а децата им - \"уж болни\". Марешки беше категоричен, че вицепремиерът трябва да си подаде оставката.    Припомняме, че след като премиерът Бойко Борисов призова Валери Симеонов да сe извини за си по адрес на майките на деца с увреждания, реакцията на Симеонов не закъсня. \"Знам, че истината боли, но не се отказвам от нито една своя дума\", уточни вицепремиерът.    А иначе в навечерието на вота на недоверие срещу правителството Марешки отбеляза, че представителите на партията му ще бъдат в пленарната зала. \"Това е безпринципен вот на недоверие. Ще дам само един пример. От БСП казват, че 1,5 милиарда в първото правителство на Борисов е одържавено от Здравната каса. Е, добре - правителството на Орешарски върна ли го този милиард и половина? Тази безпринципност \"стани, за да седна\", ние няма как да я подкрепяме\", посочи Марешки.   Преди дни той каза във връзка с изтребителите, че президентът Румен Радев се изживява като герой от \"Мълчанието на агнетата\". \"Аз на президента като човек му симпатизирам. Но това не означава, че няма да критикуваме всички лоши неща, които се случват\", заяви още Веселин Марешки.", "date": "2018.10.21", "title": "Марешки смята, че Каракачанов и Симеонов излагат правителството"}
{"url": "https://www.actualno.com/balkani/sled-vota-v-makedonskija-parlament-vsichki-ochakvat-zaev-news_701188.html", "text": "  След бурния вот в македонския парламент, сега топката е в полето на правителството.     До 15 дни Зоран Заев трябва да представи четирите поправки в Конституцията, които да павират смяната на името със Северна Македония, предаде Нова телевизия. Заев вече обяви, че ще внесе предложенията много по-скоро от предвидения от закона срок.   Утре (22 октомври) в Скопие пристига заместник-държавния  секретар на Съединените щати Матю Палмър. припомня, че конституционните промени се изискват от Договора от Преспа с Гърция, който предвижда и смяна на името на страната, която ще се нарича Република Северна Македония. С гласуването на македонския парламент окончателно се разчиства пътят на Скопие за членство в ЕС и НАТО.     ", "date": "2018.10.21", "title": "След вота в македонския парламент - всички очакват Заев "}
{"url": "https://www.actualno.com/balkani/vmro-dpmne-povedenieto-na-zaev-shte-syzdava-oshte-po-goljam-gnjav-u-makedonskija-narod-news_701195.html", "text": "  \"Премиерът Зоран Заев и неговите 80 отчаяни не получиха мандат на изборите да променят Конституцията, да заличават името Република Македония и да променят идентичността\", се казва в ново изявление от опозиционната ВМРО-ДПМНЕ, предава скопската електронна медия A1 On, цитирана от агенция \"Фокус\".     „Зоран Заев и неговите 80 отчаяни не получиха подкрепа на референдума да изтриват историята, традицията и културата на Република Македония. СДСМ и Зоран Заев погазиха демокрацията и правосъдието в Република Македония. Поради липсата на смелост да се изправи очи с очи срещу волята на гражданите, която беше ясно изразено на референдума, Заев посегна към изнасилване на институциите, държавата и волята на собствения си народ. С такова агресивно приемане на закони, противоречащи на решението на народа, и принудителното събиране на гласове в законодателния орган под заплахи за политическо преследване, СДСМ Зоран Заев загубиха легитимността да говорят за демократични и европейски ценности\", пише още в изявлението на опозицията.   В текста се допълва, че това, което ѝ се е случило на Македония, е срам и прецедент, който няма допирни точки с демокрацията, и че такъв пример не може да бъде даден в нито една страна от западния демократичен свят.\r\n„Обществеността най-накрая видя на фона на политическото преследване чрез специализираната прокуратура и обвиненията за събитията от 27 април. Монтираните обвинения срещу депутати по-късно бяха използвани за изнудване за получаване на квалифицирано мнозинство с цел промяна на конституционното име на Република Македония и прилагане на споразумението от Преспа. СДСМ с насилие и недемократични методи поиска и получи подкрепа от същите депутати, които определяха като най-голямото зло и им. Нарушаването на демокрацията в Македония от правителството само ще поляризира обществото. Недемократичното поведение на Заев ще създава по-голям гняв у македонския народ, който ясно заяви, че е против промяна на името на държавата, срещу промяна на идентичността и срещу промяна на историята, традицията и културата“, твърдят от ВМРО-ДПМНЕ.  Според тях с този акт СДСМ и Зоран Заев слагат край на кариерата си. „Много скоро те ще трябва да се изправят пред гражданите, а това национално и недемократично правителство ще отиде в историята. Македония и македонския народ много пъти са били заплашвани с премеждия, но винаги са излизали като победители, именно защото хората никога не са отказвали от своята страна. Демокрацията и почтеността на Македония ще се върнат, когато това ненационално правителство и злото, което се случва в нашата страна, си отидат. Македония победи и ще победи отново\", категорична е опозицията в Скопие.   ", "date": "2018.10.21", "title": "ВМРО-ДПМНЕ: Поведението на Заев ще създава още по-голям гняв у македонския народ"}
{"url": "https://www.actualno.com/montana/pusnaha-vodata-v-lom-sled-shest-dni-avarija-news_701211.html", "text": "  Шест дни след аварията на основен водопровод в Лом и околните населени места, водата потече, предаде bTV.     Още в сутрешните часове домовете в ниската част на града, както и в останалите засегнати от аварията села, вече имаха вода.\r\nДетските заведения и училищата в Лом обаче ще останат затворени и в понеделник заради дезинфекция. Тогава се очаква бедственото положение, обявено в началото на седмицата, да бъде отменено.   Ломчани и жителите на селата Замфир, Добри дол, Сливата и Орсоя ще имат яода от чешмите си, след като предсрочно бе извършено свързването на новия със стария напорен водопровод в района на село Добри дол. Водата е пусната с ниско налягане, което поетапно ще се увеличава. В първите часове от чешмите ще тече мътна вода и с повишено съдържание на хлор, за да се предотвратят зарази, така че тя не се препоръчва за пиене, предупредиха от общинската управа пред кореспондента на .  На хората в града и засегнатите от безводието села бяха осигурени  54 270 литра питейна вода от общините Гоце Делчев, Брацигово, Ямбол и Лом и БЧК. Вода за битови нужди доставяха и водоноските, които ще останат в неделя до обяд на пунктовете. ", "date": "2018.10.21", "title": "Пуснаха водата в Лом след шест дни авария"}
{"url": "https://www.actualno.com/starazagora/ochakvat-kornelija-ninova-v-stara-zagora-news_701190.html", "text": "  Общинската организация на БСП очаква председателя на партията Корнелия Нинова да присъства на тържественото събрание, с което ще се отбележи 125-годишнината от създаването на организацията в Стара Загора. Това съобщи за Валентина Бонева, председател на старозагорската организация.     За годишнината се очакват и други гости от националното ръководство, депутатите от региона, народни представители и общински съветници от мандатите след 1989 г.   В момента в общинската организация на социалистите в Стара Загора членуват 1500 души.", "date": "2018.10.21", "title": "Очакват Корнелия Нинова в Стара Загора"}
{"url": "https://www.actualno.com/america/trymp-izteglja-sasht-ot-istoricheskija-dogovor-s-rusija-za-raketite-sys-sreden-obseg-news_701208.html", "text": "   , подписан през 1987 г., съобщи Associated Press.     Според стопанина на Белия дом Москва е нарушила споразумението. Тръмп обаче отказа да посочи повече подробности. Той все пак отбеляза, че САЩ ще се откажат от споразумението и ще разработят нови оръжия със среден и малък обсег. Според Тръмп това ще се случи, ако Русия и Китай не предложат сключването на нов договор.    Русия осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност. Това заяви пред РИА Новости заместник-министърът на външните работи на Руската федерация Сергей Рябков по повод решението на Вашингтон да се оттегли от Договора.  „ . Нееднократно бе казано от руска страна, че американците нямат никакви основания за обвинения в нарушаване на този договор“, категоричен бе Рябков, пише още агенция \"Фокус\". „През тези години те така и не успяха да подкрепят тези измислени обвинения с конкретни обяснения“, допълни заместник-министърът на външните работи на Руската федерация. припомня, че Договорът .   Оттеглянето най-вероятно е свързано с разработването на руската ракета „Новатор 9М729“, която според НАТО ще даде на Русия възможността за скоростен ядрен удар срещу страна от военния пакт. Според Москва, разработеното оръжие не нарушава договора от 1987 г., посочва още БНР.    \"Излизането на Вашингтон от Договора за ликвидиране на ракетите със среден обсег на действие ще бъде втори удар по стратегическата стабилност в света\", написа в Twitter ръководителят на временната комисия на Съвета на федерацията по информационната политика и медийните отношения Алексей Пушков.\r\nСпоред вестник The New York Times изтеглянето на САЩ от спогодбата е свързано и с желанието на изпълнителната власт да в западната част на Тихия океан.", "date": "2018.10.21", "title": "Тръмп изтегля САЩ от историческия договор с Русия за ракетите със среден обсег"}
{"url": "https://www.actualno.com/chronicles/oficialno-e-otkrit-golemijat-andronov-uskoritel-news_700975.html", "text": "  Големият адронен ускорител или Големият адронен колайдер (на английски: LHC, Large Hadron Collider) е най-големият и мощен колайдер (ускорител на частици) в света, който се намира в Европейския център за ядрени изследвания CERN (Centre europeen de recherche nucleaire). Той е предназначен за ускоряване на насрещни снопове протони и тежки йони. Целта на проекта LHC е преди всичко да бъде открит Хигс бозонът — най-важната елементарна частица, предсказана теоретично от стандартния модел (СМ), но все още ненаблюдавана експериментално, а така също и да се търсят физически явления извън рамките на СМ. Планира се да се отдели внимание на изследването на свойствата на W и Z бозоните, на ядрените взаимодействия при свръхвисоки енергии и процесите на раждане и разпад на тежки кварки (b и t).      Ускорителят е предназначен за изследване на реакциите при сблъсък на два потока (лъча) от високоенергетични протони със сумарна енергия, планирана да достигне 14 TeV (14·1012 електронволта, т.е. по 7 TeV за всеки лъч), а така също и на ядра на оловото с енергия 5,5 GeV (5,5·109 електронволта). Колайдерът ускорява лъчите до 99,9999991% от скоростта на светлината, или до 299 792 455 m/s (т.е. само с 3 m/s по-малко от нея)[1].\r\nРазположен е в Европейския център за ядрени изследвания CERN, в тунел с дължина на окръжността 27 km и на дълбочина от 50 до 175 m под френско-швейцарската граница в близост до Женева. Конструкцията съдържа 1624 свръхпроводящи електромагнита, които работят при температура 1,9 K (–271,25 °C). В построяването и експлоатацията му участват повече от 10 000 учени и инженери от 100 страни.   Съществена част от цялото съоръжение са детекторите на частици (4 основни и 3 спомагателни), известни с акронимите си:\r\nALICE (A Large Ion Collider Experiment)    ATLAS (A Toroidal LHC ApparatuS)\r\nCMS (на английски: Compact Muon Solenoid, CMS – Компактен мюонен соленоид)\r\nLHCb (The Large Hadron Collider beauty experiment)\r\nTOTEM (TOTal Elastic and diffractive cross section Measurement)\r\nLHCf (The Large Hadron Collider forward)   MoEDAL (Monopole and Exotics Detector At the LHC).\r\nATLAS, CMS, ALICE, LHCb са големи детектори, разположени около точките на сблъсък на сноповете. Детекторите TOTEM и LHCf са спомагателни, отдалечени са на няколко десетки метра от точките на сблъсък и се използват успоредно с основните.    Идеята за проекта LHC се ражда през 1984 г. и е официално одобрена десет години по-късно. Строителството му започва през 2001 г., когато е завършен предишният голям ускорител на CERN — електрон-позитронният ускорител LEP (Large Electron-Positron Collider). Големият адронен ускорител е официално открит на 21 октомври 2008. Първият тест с ускорителя е извършен на 10 септември 2008. В единия край на тунела е пуснат протонен лъч с дебелина по-малко от човешки косъм и скорост, близка до тази на светлината. \r\nНа 30 март 2010 година е извършен първият успешен опит с високи енергии, когато са генерирани два протонни лъча, всеки с енергия 3,5 TeV (общо 7 TeV), което поставя началото на изследователската програма. Целта е да се достигнат енергии от 14 TeV.    На 4 юли 2012, говорителите на опитите ATLAS и CMS обявяват, че са открили нова частица с маса 125.3 GeV ± 0.6 GeV, което я прави най-масивната наблюдавана елементарна частица[4]. Новата частица е бозон и е вероятно да е предвидения от Стандартния модел бозон на Хигс. Стандартният модел не предвижда съществуването на други частици, освен бозона на Хигс, и следващите опити в ЦЕРН се очаква да покажат дали новооткритата частица е дълго търсения бозон на Хигс. Учените от ЦЕРН не изключват възможността освен свойствата, предречени от Стандартния модел, новооткритата частица да притежава и други, или пък да не е съвместима с бозона на Хигс, което ще отвори вратите за разработването на физични теории отвъд Стандартния модел. Учени от ИЯИЯE при БАН участват в експериментите с детектора Компактен мюонен соленоид (CMS) основно в две направления — в изграждането на адронния калориметър и йонните камери[5]. Данните, набрани с този детектор, дават основание за оповестяване на вероятното откриване на Хигс бозона през юли 2012.", "date": "2018.10.21", "title": "Официално е открит Големият андронов ускорител"}
{"url": "https://www.actualno.com/crime/sled-specakcija-zadyrjaha-atanas-mechev-gargata-news_701209.html", "text": "  Седем души са задържани при акция на ГДБОП късно снощи в София, Банско и Разлог. Според източници на bTV сред тях е Атанас Мечев, известен с прякора Гаргата.     По неофициална информация той ще бъде обвинен като лидер на група за наркоразпространение. По време на акцията полицията е открила наркотици, допълва телевизията.   Преди месеци Мечев беше задържан за изнасилване и за хулиганство на пътя след скандал в София.", "date": "2018.10.21", "title": "След спецакция: Задържаха Атанас Мечев – Гаргата"}
{"url": "https://www.actualno.com/crime/drogiran-shofior-blysna-sedem-koli-v-sofija-news_701170.html", "text": "  Дрогиран шофьор блъсна с колата си седем автомобила на излизане от тунела в столичния квартал \"Люлин\". Няма пострадали при инцидента, но движението в района бе затруднено, предаде БНР.     По първоначална информация младият водач е влязъл в тунела с превишена скорост. От силния удар колата се е завъртяла и е ударила други седем автомобила, които са чакали на светофара след тунела. Водачът е загубил управлението над автомобила си и се е блъснал в една от бетонните стени.   Пробите, взети от шофьора, показват наличие на наркотици в кръвта. Той е задържан. Според първоначалната експертиза, скоростта, с която се е движил, е била над 100 км в час. По инфрмация на \"Хоризонт\", водачът, причинил тежката катастрофа, има 40 съставени акта и 16 фиша за нарушаване на Закона за движение по пътищата.", "date": "2018.10.21", "title": "Дрогиран шофьор блъсна седем коли в София"}
{"url": "https://www.actualno.com/celebrate/sv-prepodobni-ilarion-veliki-ot-gaza-news_700980.html", "text": "  Св. Иларион (291-372) бил монах-отшелник (анахорет), наречен Велики поради това, че бил пример на християнско подвижничество, велик чудотворец и лечител, баща на монашеството по Светите Земи.     Родил се в Палестина, близо до град Газа. Изпратен от родителите си-езичници да учи в Александрия (Египет), той се запознал там с християнството, приел Св. Кръщение и станал ученик на великия пустинножител и баща на монашеството - преп. Антоний Велики. След време св. Иларион заминал за Палестина. Тук той и многобройните му ученици основали много манастири. Бог го дарил с дара на чудотворството и той изцелявал болни и обладани, възкресявал мъртви; смиреният му живот и благодатният дар да лекува душата и тялото привличали към него хиляди хора. Търсейки вглъбения живот и безмълвието, той много странствал, бил във Вавилон, Сицилия, Далмация и обърнал към вярата много езичници. Св. Иларион завършил земния си път в Кипър. Паметта му се чества на 21 октомври (3 ноември по стар стил).    Pravoslavieto.com ", "date": "2018.10.21", "title": "Св. преподобни Иларион Велики от Газа"}
{"url": "https://www.actualno.com/starazagora/trakijski-korab-za-praznika-na-rozata-v-kazanlyk-news_701135.html", "text": "  Тракийски боен кораб строят край язовир “Копринка”, който ще е готов за Празника на розата през 2019 г. Неговото строителство е част от мащабния проект „Археосвят – по пътя на великите“. Според Атанас Димитров, автор и ръководител на проекта, плавателния съд не е само туристическа атракция, но и постижение на действащата експериментална морска археология.     Туристите в Долината на тракийските царе  ще могат да разглеждат кораба, да плават с него на къси разстояния, както и до островчето в язовира, с влизане в левия ръкав и връщане обратно. Двигателната сила ще осигуряват гребци от НСА и платна.   Съоръжението е с дължина 19,5 метра и тегло 3,5 тона. Строи се по древна технология само от дървесина - от дъб, бор и черна елша. Котвата ще е от камък, а платната - от памук. В двата края на кораба, който ще се движи и в двете посоки, ще се поставят птичи глави, затова го наричат птицеглав. В момента главите се изработват в София. Древните мореплаватели не оставяли никакъв ръб от вътрешната страна на кораба. Затова, докато зимува край “Копринка”, вътрешността му ще бъде излъскана като стъкло. След това ще му направят калафата, опушване отвсякъде с калчища и боров катран.\r\nСпоред Атанас Димитров всичко на кораба е съобразено с историческата бронзова епоха - плавателните елементи, дрехите на екипажа, съдовете, цялото оборудване, и ще връща туристите в 1700 година пр. Хр.  Плавателният съд ще премине всички контроли от Държавна инспекция „Корабоплаване” - Бургас, и за максимална сигурност и безопасност на хората ще е оборудван със спасителни жилетки.   ", "date": "2018.10.21", "title": "Тракийски кораб за Празника на розата в Казанлък"}
{"url": "https://www.actualno.com/politics/bojko-borisov-e-na-oficialno-poseshtenie-v-oae-news_701173.html", "text": "  Министър-председателят Бойко Борисов пристигна на официално посещение в Обединените арабски емирства (ОАЕ), съобщиха от правителствената пресслужба.     В рамките на визитата си премиерът Борисов ще се срещне с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян, както и с вицепрезидента и министър-председател на ОАЕ шейх Мохаммед бин Рашед Ал-Мактум. По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите.   В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.\r\nНастоящото посещение на министър-председателя Бойко Борисов в Обединените арабски емирства е първа визита на това равнище в историята на двустранните отношения.  ", "date": "2018.10.21", "title": "Бойко Борисов е на официално посещение в ОАЕ"}
{"url": "https://www.actualno.com/politics/elena-joncheva-vseki-vot-na-nedoverie-kym-gerb-e-zakysnjal-news_701206.html", "text": "  Всеки вот на недоверие към ГЕРБ е закъснял. Това каза говорителят на парламентарната група на БСП Елена Йончева пред БНТ.     Тя коментира, че всеки един българин, който е имал досег със здравеопазването, знае какво е състоянието му. Йончева обясни, че болниците дължат над 600 млн. лв., като над 200 млн. се дължат на чужди застрахователи, в резултат на което много българи не могат да получат медицински услуги в чужбина. \"Много българи чакат за трансплантации, защото държавата не се е разплатила. Погромът в здравеопазването е огромен\", коментира Йончева. Тя припомни, че България е  на първо място в Европа по смъртност, на първо място по детска смъртност, на първо място по сърдечно-съдови заболявания и на първо място по предотвратима смъртност.   Йончева поясни, че 2/3 от хората имат ограничен достъп до здравеопазването и това не е констатация на БСП, а на правителството. \"Трябва да си отговорим – какво здравеопазване искаме – дали искаме то да е като в Латинска Америка, дали искаме здравеопазване – каквото е в Африка, като това, в страните от Третия свят, или здравеопазване - каквото има в Европа\", отбеляза Елена Йончева.\r\nТя коментира, че около 50% от средствата за здравеопазване се дават от джоба на българина, докато в Европа цифрата е под 20%. \"Това означава, че здравеопазването в Европа е споделена отговорност - хората, които имат по-ниски доходи имат достъп до добро здравеопазване, какъвто достъп имат хората с по-високи доходи\", коментира Йончева. Тя обясни, че държавата трябва да гарантира правото на всеки един човек на здравеопазване. \"Погромът в здравеопазването е повсеместен и няма отговор защо, при положение че средства има\", заключи Елена Йончева.  ", "date": "2018.10.21", "title": "Елена Йончева: Всеки вот на недоверие към ГЕРБ е закъснял"}
{"url": "https://www.actualno.com/scene/dnes-v-muzikalnija-teatyr-kraljat-na-valsa-ni-kani-v-edna-nosht-vyv-venecija-video-news_701157.html", "text": "  Йохан Щраус-син (1825-1899) започва да пише оперети, когато вече се е сдобил със славата на \"Краля на валса\" и създава ново направление в жанра – танцувалната оперета, базирана на създадената от него нова музикална форма в ¾ такт – валса.     \"Една нощ във Венеция\" постига огромен успех още на премиерата си – 3 октомври 1883 г. в Берлин.\r\nКарнавалът във Венеция и един маскен бал служат за фон на действието в тази комедия, която разчита на недоразумението – любимата подправка на оперетите. След перипетии и поредица от грешки накрая тържествува любовта.\r\nРежисьор на постановката на Музикалния театър е проф.Светозар Донев, сценография и костюми Евгения Раева, хореограф Антоанета Алексиева, диригент Игор Богданов, с участието на звездите на театъра Марияна Арсенова, Пеньо Пирозов, Катерина Тупарова, Богомил Спиров, Александър Мутафчийски, Румен Григоров, Николай Борисов, Емил Митрополитски, Явор Радованов, Ася Цветанова, Юлия Маринова, Александър Василев.  Представлението днес, неделя (21 октомври), е от 17:00 часа. Следващото представление на \"Една нощ във Венеция\" за 2018 година е на 1 декември. ", "date": "2018.10.21", "title": "Днес в Музикалния Театър: \"Кралят на валса\" ни кани в \"Една нощ във Венеция\" (ВИДЕО)"}
{"url": "https://www.actualno.com/viewpoint/putin-i-pravilnijat-nacionalizym-news_701192.html", "text": "   \"Аз съм най-истинският и най-правилният националист\", заяви Владимир Путин на форума \"Валдай\". Защо тъкмо сега той говори за национализма и за това, че имал 146 млн. единомишленици, анализира за .     Изявите на Владимир Путин на международния дискусионен форум \"Валдай\" винаги дават богата почва за дискусии. Така беше и тази година. Отговаряйки на въпросите на водещия, Путин изложи възгледите си за национализма, националния въпрос и своята лична популярност.    Всичко започна с това, че водещият дискусията Фьодор Лукиянов напомни на президента 2014-та година и прословутия \"руски свят\", задавайки въпрос дали Путин не иска да подхване тази тема. Въпросът не беше никак случаен. През 2018 година спомените за тази концепция, която беше едва ли не стълб на цялата държавна идеология на путинова Русия, изчезнаха напълно от речника на официалната пропаганда. Отговорът на Путин само потвърди очевидното - темата за руския етнически национализъм вече не го интересува, дори го дразни. \"Нашата национална идентичност... това е нашата култура, нашата история... На територията на Руската федерация живеят 160 етноса\", заяви Владимир Путин. Пояснявайки думите си, той изложи доста объркана теория за правилния и за неправилния национализъм. Русия е многонационална държава, каза той, \"и ако ние искаме тя да се запази такава, да се развива и да укрепва, а образуващият държавата народ безусловно е руският, то съхраняването на тази страна е в негов интерес\", край на цитата. Както виждаме, вече изобщо не става дума за някакъв \"руски свят\". Всички народи на Русия са равни. Въпреки че руснаците са малко \"по-равни\". Това обаче не бива да се изтъква на преден план, защото руснаците са многонационален народ и в това е и тяхната идентичност.  Въпреки реторическия поклон към руснаците, Владимир Путин фактически отказва на най-големия руски етнос правото на някаква друга идентичност, различна от предаността към многонационалната руска държава в състоянието ѝ през 2018 година. Да бъдеш руснак, означава според Путин да бъдеш лоялен към \"тази страна\", тоест на практика лично към него. Всеки друг възглед по този въпрос бива заклеймен като \"пещерен национализъм\". По този начин капанът, в който той примами  голяма част от руските националисти през 2014 година, щракна. Тогава той мъгляво им обеща някакъв \"руски свят\". А сега ги принуждава да се закълнат в лоялност към него и във всичко, което те пламенно ненавиждаха - лоялността към многонационалността и толерантността според личното му разбиране за тези понятия. Владимир Путин вече не предлага никакъв друг \"руски свят\". Впрочем, едва ли някой има нещо против. Нали същите тези руски националисти повериха СССР на пенсионирания полковник от КГБ.    Безсмислено е да улавяш Путин в някакви идеологически противоречия, защото единственото нещо, което го вълнува истински, е запазването на режима на едноличната му власт. \"Най-истинският, най-правилният и най-ефективният националист съм аз\", заяви Путин в обобщение на своите разсъждения. Тоест истинският национализъм означава да бъдеш за Путин, независимо дали си руснак, или татарин. А всичко останало е \"пещерно\", \"глупаво\", \"измислено\" и води до разпадане на държавата. Тази тъй объркана концепция за \"истинския национализъм\", предложена от Путин, прозвуча толкова неочаквано, че водещият дискусията попита дали Путин има единомишленици. И в този момент светът чу потресаващият в своята самоувереност отговор: \"Да! Почти 146 милиона!\"    Изглежда, че в този тезис се крие и практическият смисъл на всички идеологически конструкции на президента на Русия. В момента, когато всички наблюдатели отчитат падането на рейтинга на Путин, той има спешна нужда от някаква нова концепция за легитимност, която не бива да се поставя под въпрос чрез избори и анкети. Според конституцията президентът с всичките си огромни правомощия е само функция, а не някаква конкретна личност. Докато лидер на 146 милиона единомишленици, това вече е конкретна личност, тоест Владимир Путин.   Затова рейтингът на Путин може да пада, а подкрепяните от него кандидати да губят избори. Но вождът на сплотената нация, която не се бои от никого и от нищо, априори не може да зависи от електорални процедури и от социологически проучвания. Какви ти избори и рейтинги, когато става въпрос на избор или \"просто да умреш\", или \"да попаднеш в рая\"?\r\nНай-лошото което можем да направим сега, е да повярваме на Путин и да признаем за аксиома наличието на непотвърденото от никого наличие на 146 милиона поддръжници. За съжаление, поднесената навремето информация от официалната пропаганда за \"86-процентна подкрепа\" се разпространи по цял свят и до ден-днешен се възприема от мнозина с удивителна сериозност. Междувременно измислените от Путин 146 милиона единомишленици се римуват добре с анекдотичните 146 процента избиратели, които уж гласували за \"Единна Русия\".\r\nИстината е, че няма нито \"руски свят\", нито путиновски национализъм, нито 146 милиона единомишленици на президента на Русия, готови да се отправят към рая. Съществува само моралното изчерпване на Владимир Путин, падащият му рейтинг, както и опитът му да скрие всичко това със софистиката на взаимноизключващи се лозунги, националистическа демагогия и демонстративна самоувереност.", "date": "2018.10.21", "title": "Путин и \"правилният национализъм\""}
{"url": "https://www.actualno.com/society/prognoza-za-vremeto-21-oktomvri-nedelja-news_701144.html", "text": "  Днес ще бъде предимно облачно и главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да нахлува студен въздух. Преобладаващите минимални температури ще бъдат между 7° и 12°, а максималните ще са между 15° и 20°. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН).     Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20°, колкото е и температурата на морската вода. Вълнението на морето ще е 2-3 бала.\r\nВ планините ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части и силен вятър от изток-североизток. Максималната температура на височина 1200 метра ще е около 11°, на 2000 метра – около 4°.\r\nАтмосферното налягане ще бъде по-високо от средното за октомври и през деня ще се повиши още.  В началото на следващата седмица ще преобладава облачно време и на много места ще превалява дъжд, а в планините над 2000 метра – сняг. В цялата страна вятърът ще се ориентира от североизток. Температурите ще се понижат още и максималните ще бъдат между 12° и 17°, а минималните – между 7° и 12°. Във вторник валежите ще са на по-малко места, главно в Южна България, а над Северна ще има и временни разкъсвания на облачността. Североизточният вятър ще отслабне. В средата на седмицата значително ще се усили северозападният вятър и с него ще нахлува студен въздух. Облачността над страната ще е променлива, често значителна. На отделни места ще има слаби превалявания от дъжд, а в планините – от сняг.", "date": "2018.10.21", "title": "Прогноза за времето - 21 октомври (неделя)"}
{"url": "https://www.actualno.com/analysis/sluchajat-hashogi-razbuni-sveta-mejdunarodni-reakcii-sled-sauditskoto-priznanie-news_701171.html", "text": "  След признанието на Саудитска Арабия, светът вече не е същият. Международното недоволство все повече ескалира и е на прага на жестоки ограничения и мерки, провокирани от извършената несправедливост, прикриване и отявлена безнаказаност по случая с журналиста Джамал Хашоги, пишат световните агенции, цитирани от БГНЕС.      . В последните седмици Саудитска Арабия твърдеше, че журналистът е напуснал сградата невредим. В случая с убийството 18 поданици на кралството бяха арестувани, а разследването продължава. Саудитският монарх подписа указ за уволнение на високопоставени офицери от разузнаването, включително заместник-началникът на министерството генерал Ахмед Асири.\r\nТурция е решена на напълно прозрачно разследване по убийството на саудитския журналист Джамал Хашоги. Това заяви говорителят на управляващата Партия на справедливостта и развитието Йомер Челик и посочи, че Анкара провежда свое независимо разследване по случая. Челик допълни, че страната му няма да позволи \"покриване\" на детайли по случая.\r\n„Смъртта на Хашоги трябва да бъде разследвана докрай и прозрачно“, заяви първият дипломат на Европейския съюз Федерика Могерини, като определи оповестените детайли около убийството на Хашоги в саудитското консулство в Истанбул като изключително притестнителни.  Според Могерини шокиращо в случая е и нарушаването на Виенската конвенция за консулски отношения от 1963 година.   В Германия председателят на комисията по външни работи в Бундестага Норберт Рьотген . Според депутата от Християндемократическия съюз на канцлера Ангела Меркел в рамките на ЕС и НАТО трябва да бъдат взети мерки като , ако Рияд не предприеме всеобхванти действия за изясняване на обстоятелствата около смъртта на Хашоги. \"Правителството на Германия трябва също да настоява от предстоящата инвестиционна конференция в Саудитска Арабия да бъдат далеч не само нашите политици, но и представителите на бизнеса на високо равнище, които трябва да откажат да участват в нея\", каза Рьотген. \"В светлината на последните събития Германия трябва да изясни, че ще предприемем мерки на всички равнища, от сделки с оръжие, дипломатически стъпки до икономически отношения като цяло\", добави той. Според Рьотген случаят \"Хашоги\" се превръща в изпитание по отношение на доверието във външната политика на Германия.\r\nПо-рано в съвместно изявление Меркел и външният министър Хайко Маас посочиха, че .  \"Първо, ние осъждаме този акт по най-решителен начин\", каза Меркел. \" \", добави германският канцлер.    Саудитска Арабия е вторият по големина пазар за германски оръжия след Алжир. По данни на агенция ДПА към 30 септември германското правителство е разрешило износа на оръжия за Рияд на стойност 416,4 милиона евро.    В същото време френският министър на външните работи Жан-Ив Льо Дриан заяви, че Париж ще настоява за \"пълно и старателно разследване\" на случая. В свое изявление той посочва, че информацията на Рияд за смъртта на Джамал Кашоги не отговаря на всички повдигнати въпроси.\r\nАмериканският президент Доналд Тръмп също заяви, че към този момент не е доволен от саудитските обяснения. Той обаче допълни, че това е само нужната първа стъпка в изясняване на случая. Тръмп повтори думите си, че . Държавният глава на САЩ заяви, че това ще коства работните места на милиони американци и вместо него са възможни други межуднародни санкции срещу петролното кралство.", "date": "2018.10.21", "title": "Случаят \"Хашоги\" разбуни света: Международни реакции след саудитското признание"}
{"url": "https://www.actualno.com/moresport/zapochna-pyrvijat-turnir-atletite-na-vraca-news_701216.html", "text": "  Обновената покрита лекоатлетическа писта в града събра над 150 деца от 9 клуба от Враца, София, Мездра, Видин, Мизия, предаде кореспондентът на .     Малките спортисти се състезаваха в дисциплините 60 метра гладко бягане, 60 метра с препятствия, скок дължина, 600 метра и 800 метра за момчета и момичета до 14 г. и до 16 г. и 60 метра, 50 метра с препятствия и скок дължина от място за деца родени 2008/09 г., 2010 г. и по-малки.\r\nНадпреварата започна с 60 метра гладко бягане, а стартът бе даден от кметът Калин Каменов. „За мен е изключително удоволствие да открия първото издание на турнира „Атлетите на Враца. Спортът е удоволствие и затова днес се забавлявайте\", каза градоначалникът. Той допълни, че Община Враца ще продължи да инвестира в развитието на леката атлетика и спортната инфраструктура в града. По-късно Каменов поздрави треньора на клуба организатор на спортната проява, СК „Олимпия-Враца“, Юлияна Борисова, като пожела състезанието да се превърне в традиция.   Турнирът „Атлетите на Враца“ се провежда под егидата на Община Враца.  ", "date": "2018.10.21", "title": "Започна първият турнир \"Атлетите на Враца\""}
{"url": "https://www.actualno.com/asia/izborite-v-afganistan-slaba-aktivnost-28-ubiti-i-nad-100-raneni-news_701172.html", "text": "  Изборите за Долната камара на Народното събрание (парламента) на Афганистан завършиха с ниска избирателна активност на фона на терористични атаки и обвинения в нарушения. Повечето избирателни секции бяха затворени в 00:00 местно време, а в неделя около 400 от тях ще се отворят отново за онези, които не са успели да гласуват. Предварителните данни не се очакват по-рано от ноември, предаде ТАСС, цитирана от БГНЕС.     Според Независимата избирателна комисия (НИК), над 3 милиона или около 1/3 от 8,8 милиона души в списъка, са се възползвали от конституционното си право на глас. Най-голямо е участието на жителите на столицата, като сред тях преобладават жените. По съображения за сигурност гласуването беше отложено в провинциите Газни и Кандахар. Сигурността на повече от 5000 обекта в 32 провинции осигуриха 70 000 служители на силите за сигурност в страната. От 7400 избирателни секции, близо 3000 са в зони, контролирани от талибаните.   Както оглавяващият афганистанското Министерство на вътрешните работи Вайс Ахмед Бармак заяви, след откриването на избирателните секции в 07:00 местно, време 28 души са били убити и над 100 са ранени в резултат на експлозии. Общо около 200 инцидента са регистрирани в страната за деня, включително терористични атаки и взривове на самоделни бомби. Отговорностите за атаките все още не са поети от нито една от групировките, действащи в Афганистан, включително радикалното талибанско движение, което бойкотира изборите.\r\nОт своя страна активисти за правата на човека обвиниха властите в многобройни нарушения по време на изборния процес. Както съобщава НИК, 234 000 представители на афганистански НПО и служители на международни организации са били акредитирани на изборите.      Както беше посочено по-рано от НИК, около 2700 души се състезават за мандати в 249-местната Долна камара, 68 места от които са запазени за жени. Документи за участие в изборите бяха подадени от независими кандидати и представители на различни политически партии и движения.\r\nПредишните избори за най-висшия законодателен орган на Афганистан се проведоха през септември 2010 г. и бяха придружени от многобройни нарушения и нападения от екстремистки групировки. Следващите избори трябваше да се проведат през 2015 г., но по съображения за сигурност, те бяха отложени няколко пъти.    Депутатите от Народната камара се избират на основата на всеобщо, тайно и пряко гласуване за срок от 5 години, като победител е кандидатът, спечелил обикновено мнозинство от гласовете. Кандидатът трябва да е на поне 25 години, да бъде гражданин на Афганистан или да е получил гражданство най-малко 10 години преди датата на кандидатурата си, да не бъде осъден за престъпление срещу човечеството или лишен от граждански права. Едновременно с парламентарните избори се провеждат избори за местните органи на властта.", "date": "2018.10.21", "title": "Изборите в Афганистан: Слаба активност, 28 убити и над 100 ранени"}
{"url": "https://www.actualno.com/europe/mestni-izbori-se-provejdat-polsha-news_701174.html", "text": "  Редовни избори за органи на местно самоуправление се провеждат днес в Полша. Жителите на републиката ще изберат около 47 000 депутати за селските, градските и общинските съвети, както и 2 500 ръководители на областни администрации, председатели и кметове. Повече от 30 милиона поляци имат право на глас.     Първите предварителни резултати от изборите ще се появят в медиите веднага след затварянето на избирателните секции. Държавната избирателна комисия ще представи междинни резултати до понеделник сутринта, пише ТАСС, цитирана от БГНЕС. Изборите за местните власти се провеждат за първи път съгласно новото законодателство. Измененията, направени през януари 2018 г., по-специално въвеждат правило, че едно лице не може да заема длъжност повече от два последователни мандата. Периодът на тяхната работа обаче е удължен от 4 на 5 години.  Значителни нововъведения засягат работата на Държавната избирателна комисия. Бяха въведени два вида регионални избирателни комисии: единият от тях организира изборите, а вторият участва в преброяването на гласовете.\r\nТехническите иновации включват прозрачни урни и бюлетини от една страница. На последните избори бюлетините бяха направени под формата на брошура, поради което много гласоподаватели останаха объркани и поставиха допълнителни знаци, което направи невалиден гласа им.        Избирателната активност на предстоящите местни избори се очаква да бъде висока. Предизборната кампания беше много активна, като водещите политици в страната, в това число министър-председателят и президента, се включиха, което значително повиши интереса на гражданите към политическия живот в страната.\r\nИзборите за местни власти са първите в Полша за три години. След дълга почивка поляците са пред цялостен изборен цикъл: след местните избори през пролетта на 2019 г. ще се проведат избори за Европейски парламент, шест месеца по-късно - национални парламентарни избори, а след това - през 2020 г. - президентски избори. Според последните проучвания на общественото мнение около 1/3 от гласоподавателите възнамеряват да подкрепят кандидатите от управляващата партия \"Закон и правосъдие\" (ЗиС), средно 35-40%. Вторият резултат - за опозицията, обединена под името \"Гражданска коалиция\" (ГК), за която около 25% от поляците ще гласуват. Независими кандидати и представители на Полската селска партия също се радват на голямо доверие.   В повечето големи градове членовете на опозицията и независимите кандидати се очаква да спечелят. В столицата двама съперници от най-големите политически сили - Патрик Яки (ЗиС) и Рафал Тшасковски (ГК) - се състезават за всеки глас. Вторият кръг на местните избори в райони и градове, където се налага, ще се проведе на 4 ноември.   В хода на последните местни избори през 2014 г. в Полша се стигна до сериозен скандал. Тогава Държавната избирателна комисия стартира система за електронно отчитане на гласовете, която се провали по време на първия тур. Поради срива на системата резултатите от гласуването станаха известни едва след една седмица, тъй като беше необходимо да се премине към ръчно отчитане. Много политици поискаха да анулират резултатите от изборите, вярвайки, че резултатите са фалшифицирани.\r\nТази година представителите на Държавната избирателна комисия се опасяват от проблеми, свързани с актуализирането на избирателния кодекс, според чието ново правило гражданите трябва да направят своя избор с помощта на знака \"Х\". Ръководителят на избирателната комисия Войчех Гермелински в призив към гласоподавателите призова да се внимава за това и да няма ненужни надписи върху бюлетините.", "date": "2018.10.21", "title": "Местни избори се провеждат Полша"}
{"url": "https://www.actualno.com/crime/tir-blokira-dvijenieto-na-razklona-za-kazichene-news_701220.html", "text": "  Тир се обърна и блокира движението на Околовръстния път на разклона за софийското село Казичене, съобщи МВР.     Сигналът за инцидента е подаден около 12:00 ч. днес. По първоначални данни камионът се е ударил в информационните табели на пътя и се е преобърнал.    Временно е ограничено движението в района.   ", "date": "2018.10.21", "title": "Тир блокира движението на разклона за Казичене"}
{"url": "https://www.actualno.com/asia/damask-obvini-mejdunarodnata-koalicija-vyv-voenni-prestyplenija-v-sirija-news_701223.html", "text": "  Министерството на външните работи на Сирия изпрати две идентични послания до генералния секретар на ООН Антонио Гутериш и настоящия председател на Съвета за сигурност за „противозаконни бомбардировки“ на водената от САЩ коалиция с информация, че в провинция Дейр ез-Зор са . Това предаде EA Daily, като се позова на информационната агенция на Дамаск - SANA.     В посланията се подчертава, че и потвърждават, че страните от коалицията срещу „Ислямска държава“ не съблюдават международното право и доказват на целия свят, че целта на САЩ не е борбата срещу тероризма, а „унищожаването на колкото се може повече сирийци“.   В тази връзка Дамаск отново призовава Съвета за сигурност на ООН „да поеме отговорност за предотвратяването на подобни действия на агресия и да проведе прозрачно и независимо разследване“, отбелязва още агенция \"Фокус\". Припомняме, че при ударите, нанесени в близост до границата с Ирак, са загинали най-малко 15 жени и деца.   ", "date": "2018.10.21", "title": "Дамаск обвини международната коалиция във военни престъпления в Сирия"}
{"url": "https://www.actualno.com/balkani/ot-vashington-do-sofija-i-atina-vsichki-privetstvat-makedonija-news_701202.html", "text": "  Евроатлантическата общност - от Вашингтон до София и Атина - приветства историческото решение на македонския парламент за извършване на конституционни промени, които се изискват за прилагането на Договора от Преспа, слагащ край на продължилия 27 години спор с Гърция за името, предаде БГНЕС.     САЩ приветстваха решението на парламента на Република Македония да започне конституционните промени. „САЩ вярват, че Договорът от Преспа е исторически шанс за укрепването на стабилността, сигурността и благоденствието в целия регион”, заяви говорителката на Държавния департамент Хедър Науърт. Американският посланик в Скопие беше един от първите, които поздравиха вчера македонските власти с изхода от историческото гласуване. Посланик Джейс Бели написа в Twitter, че депутатите от всички партии са показали мъдрост с решението си, което ще осигури мястото на Македония в западния свят и неговите институции – НАТО и ЕС.   Сходна на официален Вашингтон позиция изказа и бившият международен посредник в спора за името, американският дипломат Матю Нимиц. Пред „Гласа на Америка“ той заяви, че конституционните промени са голям напредък за Македония, Балканите и Европа.\r\nПохвали към правителството на Зоран Заев дойдоха и от Виена, която председателства Съвета на Европейския съюз, и от Гърция.  Австрийският канцлер Себастиан Курц приветства сформирането на мнозинство от две трети в македонския парламент, което е необходимо за извършването на конституционните промени, произтичащи от Договора от Преспа. \"Това дава силен вятър в усилията за започване на преговори за присъединяване към ЕС със Северна Македония през следващата година\", се казва в изявлението на Курц. Той отбеляза, че приближаването на страните от Западните Балкани до ЕС е важен приоритет за австрийското председателство и че едва след като тези страни станат членки на ЕС, Съюзът ще бъде пълен.\r\nГръцкият премиер Алексис Ципрас, който от вчера пое и Външното министерство след оставката на Никос Кодзиас, допринесъл много за подписването на Договора от Преспа, заяви, че това е „ден на радост“.   Към поздравленията се присъединиха и от Берлин, където министърът по европейските въпроси във Външното министерство Михаил Рот похвали македонските политици, че са поставили с решението си държавните интереси над партийните.    България също приветства решението на парламента в Скопие. \"Ние ще продължим да бъдем най-искрен и близък приятел в този процес\", се казва в позиция на Министерството на външните работи. \"Вярваме, че това е най-правилното и единствено отговорно решение, което дава шанс за благоденствие на всички граждани в региона. Поздравяваме всеки един народен представител, който е дал гласа си в полза на общото ни бъдеще в НАТО и Европейския съюз\", посочва Външнополитическото ни ведомство.\r\nМеждувременно в съобщение на Руското посолство в Скопие, публикувано в Twitter, се казва, че Москва няма да промени позицията си по отношение на името на Република Македония.     припомня, че в края на юни Македония и Гърция подписаха Договора от Преспа, с което се слага край на продължилия повече от 27 години спор за името. Новото име на страната, което договориха премиерите Зоран Заев и Алексис Ципрас, е „Република Северна Македония“.  Промените в Конституцията бяха подкрепени от 80 депутати, включително 8 народни представители от ВМРО-ДПМНЕ. С решението си македонският парламент откри пътя на страната за членство в НАТО и започване на преговори с ЕС, а също така затвори страницата, в която Македония носеше определението \"Югославска\".    ", "date": "2018.10.21", "title": "От Вашингтон до София и Атина - всички приветстват Македония"}
{"url": "https://www.actualno.com/politics/borisov-se-sreshtna-s-prestolonaslednika-na-abu-dabi-news_701218.html", "text": "  Възможностите за активизиране на двустранното сътрудничество беше водещата тема в срещата на министър-председателя Бойко Борисов с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян, съобщиха от правителствената пресслужба.     Премиерът Борисов определи като позитивни реалните стъпки, които вече се правят в тази посока – както с откриването на посолства на България и на ОАЕ съответно в Абу Даби и в София в началото на годината, така и с настоящото му посещение във федералната монархия, което е първа визита на това равнище в историята на двустранните отношения на страна ни с ОАЕ. Според българския министър-председател след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество.   Борисов специално акцентира върху развитието на търговско-икономическите връзки и инвестициите, където по думите му има сериозен неизползван потенциал. Българският министър-председател изтъкна, че добри възможности могат да се търсят чрез по-интензивна работа на междуправителствената смесена комисия за икономическо сътрудничество. Премиерът отбеляза благоприятния бизнес климат в страната ни, за който правителството работи целенасочено, и посочи като многообещаваща сфера за развитие на успешно сътрудничество високите технологии и иновациите. Министър-председателят подчерта, че страната ни разполага и с редица други преимущества. Наред с това през последните години ОАЕ проявява инвестиционен интерес към Западните Балкани в сфери, в които България също разполага с възможности.\r\nОт все сърце бих желал връзките между нашите две страни да се развиват и укрепват, заяви от своя страна шейх Мохамед бин Зайед Ал-Нахаян. Престолонаследникът на Абу Даби прояви интерес към Българското председателство на Съвета на Европейския съюз. Премиерът Борисов акцентира върху решението на страната ни да включи като акцент в европейския дневен ред темата за Западните Балкани и перспективата за тяхното развитие. Той запозна своя домакин с ключовите акценти от Софийската декларация, подписана на срещата на върха през май тази година, с която се потвърждава подкрепата на всички държави членки на ЕС за европейската перспектива на Западните Балкани. Българският министър-председател обърна внимание на това колко етнически шарени са Балканите и изтъкна, че страната ни е пример за етническа толерантност.  Шейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост. Той обърна специално внимание и на транспортните коридори, които премиерът Борисов договаря с други страни от Балканите. Премиерът Борисов заяви, че в началото на ноември в България ще се проведе Съвет за сътрудничество на високо равнище между България, Румъния, Сърбия и Гърция, на която ще бъдат обсъждани въпросите касаещи развитието на региона, които включват и темата за транспортните коридори.   Според премиера Борисов България и ОАЕ следва да използват всички предимства на своето стратегическото разположение в своите региони и да играят една за друга ролята на „врата“ за своя инвестиционен и експортен интерес съответно към Европа и към Залива. Министър-председателят потвърди и интереса на България да изгради ефективно партньорство с ОАЕ във важна област каквато е сигурността.\r\nПрестолонаследникът на Абу Даби изрази желание да посети България. От своя страна българският министър-председател благодари за гостоприемството на своя домакин. „За мен беше чест да чуя българския химн и тук и да Ви поздравя от името на българския народ“, добави премиерът Бойко Борисов.    ", "date": "2018.10.21", "title": "Борисов се срещна с престолонаследника на Абу Даби "}
{"url": "https://www.actualno.com/goodnews/uchen-ot-nasa-proektite-s-bylgarija-se-zadylbochavat-news_701227.html", "text": "  Учен от НАСА пристигна в София, за да награди победителите в конкурс на американската агенция. Д-р Дейвид Грийн е начело на отдела за намаляване на риска от бедствия и устойчивост.     Състезанието NASA International Space Apps Chall е насочено към талантливи програмисти, разработчици, инженери, технологични специалисти, дизайнери и всички, които имат желание да допринесат за живота на планетата Земя и Космоса.   “България за шеста поредна година участва в състезанието. Регистрирали сме изключителни постижения. Очакваме и тази година проектите да бъдат на конкурентно ниво“, обясни главният организатор от българска страна д-р Милена Крумова, цитирана от БГНЕС.\r\n“Технологичният маратон (известен още като хакатон) е достъпен за студенти, ученици, професионалисти, без възрастови граници. Екипите са до 5 души, които участват в проекти с повече от едно решение“, добави Крумова. Целта е в рамките на два дни отборите да предложат технологични решения и приложения с отворен код, които да са на ниво концепция, прототип или завършено решение за пазарна реализация.  България ще излъчи две предложения за следващия етап от финалите. Освен у нас, паралелно по света се провеждат конкурси на 200 места. На по-късен етап НАСА ще отсее 25 решения, като на финалната права във Флорида ще бъдат представени петте най-добри за тази година. Нашата страна вече успя да стигне до финала с хардуерно решение през 2015 година.    “Благодаря ви за възможността да съм тук. В София има четири института, с които работим. Всеки път има около 50 студенти, с които работим. Това са млади и креативни хора, пълни с идеи, които използват нашата база данни, която е безплатна, и имат достъп до информация и наблюдения, направени не само на земята, но и в космоса. С тяхна помощ създават апликации за решаването на различни проблеми”, разказа д-р Дейвид Грийн. Запитан дали има и други българи в проекти на НАСА, той заяви, че в годините е имало няколко учени и инженери, които са участвали в разработването на космически технологии и са извършвали наблюдения на Земята. „Нашето сътрудничество продължава и връзките се задълбочават“.    Тази година българските организатори на състезанието са направили специалната награда в памет на алпиниста Боян Петров. „Наградата „Земя и космос“ е с посланието екипите да бъдат винаги с високи цели и да се опитват въпреки обстоятелствата да постигат предизвикателството“, отбеляза още Крумова.", "date": "2018.10.21", "title": "Учен от НАСА: Проектите с България се задълбочават"}
