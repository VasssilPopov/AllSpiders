{"url": "https://www.actualno.com/ruse/prodyljava-sagata-s-deloto-za-zamyrsjavaneto-na-vyzduha-v-ruse-news_758670.html", "text": "    Административния съд в Русе отложи за 5 септември делото срещу затварянето на карусели 7 и 8 в производствено хале №3 на инсталацията за леене на алуминий в завода за производство на алуминиеви автомобилни детайли и части „Монтюпе“, предаде кореспондентът на .      Припомняме, че по силата на издадения от РИОСВ административен акт бе спряна експлоатацията на част от инсталацията за каруселно леене на алуминий в завода поради наднормено замърсяване на въздуха. В хода на производството съдебният състав прецени необходимостта от възлагането на комплексна техническа експертиза с вещи лица, като постанови тя да бъде техническа и екологична. Поради трудностите с осигуряването на вещи лица, съдът призова страните на 13 юни.   Днес се оказа, че двете заключения на двете вещи лица са били внесени по различно време. Едното е било преди по-малко от седем дни, а това е предвиденият срок, за да се запознаят страните по делото. Така от страна на жалбоподателя – „Монтюпе“ поискаха делото да бъде отложено.\r\nСъдът прецени, че не може да се приеме само едното от заключенията на вещите лица, тъй като въпросите обвързват и двете направени експертизи и затова постанови новата дата.   ", "date": "2019.06.13", "title": "Продължава сагата с делото за замърсяването на въздуха в Русе"}
{"url": "https://www.actualno.com/sliven/dokumenti-s-lichni-danni-se-vyrgaljat-v-dvora-na-bivshata-belodrobna-bolnica-v-sliven-news_758624.html", "text": "    Лични досиета на лекари, служители и пациенти на ликвидираната Белодробна болница в Сливен се въргалят сред боклуците и буренаците в двора на запустялото лечебно заведение. За това алармираха читатели на       Те се натъкнали на служебното досие на свой познат, след което направили серия от снимки на подобни „находки“, очевидно измъкнати от административната сграда на бившата болница, по-скоро остатъците от нея.\r\nСпециализираната болница за активно лечение на белодробни болести в Сливен бе закрита в края на 2010 година по решение на Министерството на здравеопазването. Решението за закриване на лечебното заведение бе взето на фона на високата заболеваемост от туберкулоза в региона, пълното безхаберие на принципала за техническото състояние на сградния фонд, и въпреки извършените през последните години от съществуването му частични ремонти - с участието на Японското правителство и местната общност.\r\nПрез 2010 година МЗ назначи ликвидационна комисия в състав: д-р Митко Баев, адвокат Милена Мангинова и финансистката Весела Цонева, които да осъществят ликвидацията на болничното заведение. Този срок бе удължаван неколкократно, но процедурата така и не е завършена. През 2011 гдина д-р Митко Баев е заменен като ликвидатор от друг сливенски лекар – д-р Георги Георгиев, сочи справка в официалните регистри. Очевидно работата по ликвидацията е продължила да буксува, тъй като през март 2016 година има поредна смяна на ликвидатора – за такъв е назначен членът на Софийската адвокатска колегия Мариян Момиров.  Резултатите от работата на всички тези оторизирани от държавата (МЗ) експерти е очевидна! И се търкаля сред руините, бурените, миазмите и животинската гмеж в .\r\nВсъщност, нека не пренебрегваме и „заслугата” на ръководството на областната болница МБАЛ „Д-р Иван Селимински” (която стана правоприемник на закритото специализирано болнично заведение) за овъргаляните в калта и мръсотията стотици здравни картони на белодробно болни хора от Сливен и цяла Югоизточна България. Освен личните данни, тези картони съдържат диагнозите, изследванията, историята на заболяванията и проведеното лечение на близо хиляда пациенти…\r\nИ днес разхвърляни листи и парчета от служебни и здрави картони могат да бъдат намерени сред зловонието на джунглата, избуяла в огромния двор на 120-годишната болница – бивш паметник на културата, а в момента бунище...      Джунгла, олицетворяваща цялата ни здравна реформа, впрочем.   Мариана Иванова ", "date": "2019.06.13", "title": "Документи с лични данни се въргалят в двора на бившата Белодробна болница  в Сливен"}
{"url": "https://www.actualno.com/plovdiv/ostava-nejasno-shte-ima-li-magazini-v-dva-ot-podlezite-v-centyra-na-plovdiv-news_758593.html", "text": "    Единодушно, с 37 гласа „за“, Общинският съвет гласува да бъдат отложени за следваща сесия двете точки, в които се обсъжда прекратяване на процедурите за отдаване под наем за 5 години на магазините в два от подлезите в центъра на Пловдив. Предложенията, които засягат подлезите до Централна поща и аптека „Марица“, бяха направени от заместник-кмета по общинска собственост Димитър Кацарски.      Заради заложените предварително в дневния ред на днешната сесия точки, в залата на общинския съвет дойдоха търговци от подлеза при Централна поща. Те се обявиха против предвидения ремонт и новата визия, заради която се предвижда павилионите да бъдат премахнати. След обсъждане с председателя на Общинския съвет Савина Петкова единодушно беше решено двете точки да отпаднат от днешното заседание и да бъдат сериозно разгледани на следваща сесия.\r\nПредложението на Димитър Кацарски за премахване на магазините се налага заради плановете за ремонт, който да превърне двата подлеза в изцяло пешеходна зона. В края на февруари обаче съветниците одобриха провеждането на процедури за отдаване под наем в продължение на пет години. Дали това решение ще бъде отменено, ще стане ясно на някоя от следващите сесии. ", "date": "2019.06.13", "title": "Остава неясно ще има ли магазини в два от подлезите в центъра на Пловдив"}
{"url": "https://www.actualno.com/society/protestirashti-sreshtu-visokite-ceni-na-gorivata-otpraznuvaha-i-rojdenija-den-na-borisov-news_758671.html", "text": "    Протестиращи срещу високите цени на горивата разрязаха торта върху капака на автомобил и запалиха свещички по повод рождения ден на премиера Бойко Борисов, когото обвиняват заради бездействието на държавата да предприеме спешни мерки против вихрещата се спекула с .      „Честит юбилей, г-н премиер! Спрете спекулата!”, пише на голям плакат, поставен върху предното стъкло на автомобил, а пред него протестиращите черпят с торта и с туба от най-масовия бензин А-95, предаде БГНЕС. Недоволните граждани се противопоставят на непрекъснатото ограбване и обедняване на българина.   От паркинга при БНБ в центъра на София протестиращите тръгнаха на автошествие, което ще премине под прозорците на Министерски съвет, на Народното събрание. Колоната се очаква да стигне и до булевард \"Цариградско шосе\", след като ще се върне обратно в центъра.  „Преди месец и половина при почти същата цена на и курс на долара цената на горивото бе под 2,00 лв. за литър, а днес е с близо 0,30 лв./л повече! Като прибавим и предстоящото необосновано увеличение на цената на тока, парно и топла вода - очевидно е, че ще бъде генерирана сериозна инфлация и ще бъде гарантирано още по-жестоко обедняване на българския народ”, категорични са протестиращите. ", "date": "2019.06.13", "title": "Протестиращи срещу високите цени на горивата \"отпразнуваха\" и рождения ден на Борисов"}
{"url": "https://www.actualno.com/sciencelogy/vodafone-se-srina-v-mnogo-evropejski-strani-news_758687.html", "text": "    Потребителите на Vodafone от редица държави в Европа съобщиха, че имат проблеми с интернет и услугите, информира The Independent, цитиран от БГНЕС.      Потребители от Великобритания, Ирландия, Португалия, Германия и Италия са се обърнали към социалните мрежи, за да докладват за технически проблеми, като отбелязват, че \"не могат да използват интернет и широколентови услуги на мобилния си телефон\", като не могат да осъществяват и обаждания.   „Поради технически проблеми имаме затруднения в нашите фиксирани и мобилни услуги. Тази ситуация вече е в процес на разрешаване. Извиняваме се за неудобството и оценяваме вашето разбиране”, заявиха чрез пост в Twitter от Vodafone.\r\nБританските и ирландските подразделения на компанията също коментираха въпроса, заявявайки, че \"в момента проучват потенциално нарушаване на фиксираните и мобилни услуги\".  Проблемът се появи във време, когато Vodafone е съсредоточен върху стартирането на първите си 5G услуги във Великобритания. ", "date": "2019.06.13", "title": "Vodafone се срина в много европейски страни"}
{"url": "https://www.actualno.com/africa/vyoryjeni-ubiha-nad-40-dushi-v-nigerija-news_758665.html", "text": "    Най-малко 40 души са загинали, а десетки са ранени при нападение на въоръжени бандити в осем отдалечени нигерийски села, съобщиха от службите за спешна помощ пред AFP.      Групи от въоръжени мъже на мотоциклети са навлезли в селските райони в района на Широро в централната част на провинция Нигер, стреляйки безразборно по селяните с цел да крадат добитък.\r\n\"Засега са открити 40 тела\", заяви говорителят на Агенцията за управление на извънредни ситуации на провинцията (SEMA) Ибрахим Ауду Хюсеин.\r\n\"Спасителните екипи все още откриват тела при претърсването на храстите, окончателният брой на ранените и загиналите ще бъде обявен по-късно”, каза той, отбелязва още БГНЕС.     Десетки хора бяха ранени при подобни нападения, които накараха над 2 000 селяни да напуснат домовете си, добави експертът. Хюсеин съобщи, че бандитите са откраднали от селата стотици глави добитък.\r\nНовините за нападенията идват бавно, поради „трудния терен“ и лошите телекомуникации в района, заяви Салиху Гарба, друг сужител на спешната служба.\r\nСветовните агенции отбелязват, че бандите от крадци на добитък са тероризирали общности в провинциите в северозападната част на страната, но нападенията в провинция Нигер досега са били рядкост.      ", "date": "2019.06.13", "title": "Въоръжени убиха над 40 души в Нигерия"}
{"url": "https://www.actualno.com/crime/sotir-cacarov-momcheto-ot-plovdiv-ne-e-terorist-news_758674.html", "text": "    Момчето от Пловдив не е терорист. Случаят е класически пример за това, което само сме чели и коментираме, че се случва в други страни. Това заяви главният прокурор Сотир Цацаров, предаде БГНЕС.      Засега 16-годишният младеж е поставен под надзора на член на местната комисия за борба с противообществените прояви на малолетни и непълнолетни лица.   „Някак си си мислим, че тук, у нас, такива случаи не могат да се случат“, продължи главният прокурор. Сотир Цацаров обясни, че младежът е бил вербуван от лице от арабски произход, живеещо в държава от Северна Африка. Кореспонденцията се е осъществявала изцяло по интернет и е протекла на няколко етапа. Първоначално той е бил въведен в ценностите на исляма.\r\n„Следва информация за това какво е задължението на всеки истински мюсюлманин. То градира от това да твори добро всеки ден, до това да унищожава неверниците. След това започва изпращането на клипове, от които първоначалната реакция е била отвращение и уплаха. Следва изпращането на послания, свързани с това, че един истински мюсюлманин трябва в живота си да унищожи поне един неверник. Следват още инструкции, довели до това, намерено в дома му”, обясни Цацаров.  Според него младежът не би извършил терористичен акт, какъвто би направил един истински терорист. „Но ние не знаем каква би била следващата стъпка“, отбеляза обвинител номер едно.\r\nПо информация на прокуратурата младежът е от християнско семейство, но има данни за роднина в рода си, изповядващ ислям. „Това само по себе си нищо не значи“, категоричен бе Цацаров.   В момента службите работят по установяването на лицето, което е осъществявало контакт с 16-годишния младеж.     ", "date": "2019.06.13", "title": "Сотир Цацаров: Момчето от Пловдив не е терорист"}
{"url": "https://www.actualno.com/asia/kitajski-grobnici-davat-naj-rannite-dokazatelstva-za-upotrebata-na-kanabis-news_758629.html", "text": "    Изследователи са открили най-ранните известни доказателства за употребата на канабис в гробници в Западен Китай.      Проучването показва, че канабисът е бил пушен най-малко преди 2500 години и че може да е бил свързан с ритуални или религиозни дейности.\r\nСледи от дрогата са идентифицирани в малки дървени пещи в гробниците, съобщи Би Би Си.   Канабисът е имал високи нива на психоактивното съединение THC, което предполага, че хората по това време са били добре запознати с неговите ефекти.  Растенията от канабис са се отглеждали в Източна Азия заради техните маслени семена и влакна от най-малко 4000 г. пр. Хр.\r\nПещите с останки от канабис са открити в гробници в Джирзанкал, високо в планината Памир.\r\nМеждународният екип смята, че хората тук нарочно са отглеждали растения с по-високи нива на THC и са ги изгаряли като част от погребалните ритуали.       Това е най-ранното ясно доказателство, че канабисът се е използвал заради неговите психоактивни свойства.\r\nУчените твърдят, химичният подпис на изолираните съединения съвпада точно с химическия подпис на канабиса.\r\nРезултатите са били сравнени с други доказателства за наличието на канабис от погребения на север, в китайския район Синцзян и в Алтайските планини в Русия.\r\nНикол Бойвин, директор на Института за наука за човешката история на университета „Макс Планк” в Германия, заяви: „Резултатите подкрепят идеята, че канабисните растения за първи път са използвани заради техните психоактивни съединения в планинските райони на източна и централна Азия, след което са се разпространили до други региони по света. \" ", "date": "2019.06.13", "title": "Китайски гробници дават най-ранните доказателства за употребата на канабис "}
{"url": "https://www.actualno.com/crime/ograda-na-jp-prelez-padna-vyrhu-tijnejdjyri-news_758635.html", "text": "    Две деца пострадаха след като оградата на железопътен надлеза в района на пазарджишкото село Мокрище падна върху тях, предава кореспондентът на БГНЕС за региона.      Инцидентът е от сряда. Случил се около 21:15 часа, а днес се търсят причините.   Част от предпазния метален парапет на оградата внезапно се окъсва от основата и повлича след себе си останалата част от предпазното съоръжение с обща дължина от 27 метра. На метри от мястото се оказват тийнейджъри, които веднага потърсили помощ от хората в местно заведение. В района има охранителна камера и събитията са записани.\r\nПострадали са две момчета на 17 години, които са транспортирани от линейка на „Спешна помощ“ в МБАЛ-Пазарджик. Едното от тях е с фрактура на глезена, а другото е било с временна загуба на съзнание, но без опасност за живота.  Съоръжението е собственост на община Пазарджик, които също са назначили проверка.\r\nПредстои да бъдат изяснени причините довели до падането на парапета. По случая се води дознание.    ", "date": "2019.06.13", "title": "Ограда на ЖП прелез падна върху тийнейджъри"}
{"url": "https://www.actualno.com/society/36-godishen-voenen-e-pochinal-po-vreme-na-uchenieto-kraj-shabla-news_758663.html", "text": "    36-годишен старши матрос от Варна е починал при изпълнение на служебните си задължения, съобщиха от Министерството на отбраната.      Това е станало по-рано през деня (13 юни) на зенитния полигон на Военновъздушните сили \"Шабла\". Старши матрос втори клас Жеко Галинов Добрев е починал по време на изпълнение на служебните си задължения. Добрев е почувствал неразположение и е припаднал. Незабавно му е оказана първа помощ от медицинските екипи, осигуряващи многонационалното тактическо учение.   Въпреки усилията на лекарите, не се е върнал в съзнание и медиците са констатирали смъртта му. По първоначална информация вероятната причина е инфаркт.\r\nСтарши матрос втори клас Жеко Галинов Добрев е бил на длъжност минен електротехник във военното формирование 38 920 Варна. На служба в Българската армия е от 11 август 2008 г.  Министерството на отбраната изказва съболезнования на семейството и близките на старши матрос Жеко Добрев. Поклон пред паметта му. ", "date": "2019.06.13", "title": "36-годишен военен е починал по време на учението край Шабла"}
{"url": "https://www.actualno.com/analysis/ikonomikata-na-smyrtta-ili-zashto-se-ubivame-vmesto-da-se-lekuvame-news_758440.html", "text": "    Светът е пристрастен към оръжия, въоръжение, милитаризъм и смърт. Реалност, която се преплита във .      Само през изминалата година светът е похарчил около , които нямат друга цел освен самата смърт. Колкото по-скоро и по-бързо могат да доведат до смърт, за толкова по-добри се считат и по-скъпи стават.\r\nКъм този микс се добавя и огромната инфраструктура за финансови услуги, която улеснява икономиката на смъртта, която включва самата развлекателна индустрия,  която улавя въображението на живите и им дава възможност да преследват и си представят и на самите себе си.\r\nОбхватът на икономиката на смъртта трябва да включва затвори, насилие с оръжие, домашно насилие и наркотици, както законните, така и онези, които се възприемат като незаконни, които държат всички безчувствени по отношение на масовото производство на смърт като растеж на промишлеността. Икономиката на смъртта произвежда духовна смърт на обществото, “.  Икономиката на смъртта е видът, който коментира страха, разпалва недоволството, повдига расовите напрежения, насърчава невежеството, произвежда конфликти, призовава за интервенции и организира ресурсите. Това е икономика, която харчи един милион долара за производство на \"умна бомба\", която да се използва веднъж, за да убие човешки потенциал от много поколения. !\r\nРечта на Мартин Лутър Кинг на 31 август 1967 г. относно трите злини на обществото, представена на Националната конференция за новата политика, все още е пророческа: \"Но нашето морално забавяне трябва да бъде изкупено; ; когато стигнем до крилати ракети и заблудени хора. Когато заблудено  максимилизираме минимума и минимизираме максимума, подписваме заповедта за нашия собствен Ден на страшния съд. Това е . моралното изоставане в нашето ориентирано към нещата общество, което ни заслепява за човешката реалност около нас и ни насърчава в алчността и експлоатацията, която създава сектора на бедността сред богатството. \"     Икономиката на смъртта е вид икономика, която намалява грижите за децата, здравеопазването, образованието, научните изследвания в областта на селското стопанство, разказването на истории, библиотеките, училищата, изкуствата и социалното възвисяване в полза на максималните и неограничени разходи за \"умни бомби\" и машини за убиване. ?!\r\nИкономиката на смъртта има бездънна яма от ресурси, които лесно се разпределят, за да произвеждат по-бързи, по-големи и предполагаемо \"по-умни\" машини за смърт, които са предназначени да доведат до края на много животи в даден момент.   Да се поискат ресурси за спасяване на човешкия живот е  трудна задача и се предлагат стени на невежество, за да се рационализира липсата на финансиране. Машините на смъртта се финансират без въпроси и се увиват в знамето на патриотизма и национализма. Машините на смъртта се показват на националната сцена и се празнуват, сякаш са обекти на религиозно почитание, даващи духовно значение на празната сграда, която е свикнала с отвратителната миризма на смърт и разрушение. Икономиката на смъртта е тази, която произвежда национален култ към смъртта, който изпраща собствените  си членове до гробищата близо  и далеч, без да има друга цел, освен да постави маржове на печалба за частен клуб на Дракула, който има морално фалирали изпълнителни директори и техните политически момчета начело на правителства.\r\nИкономиката на дълга и смъртта вървят  ръка за ръка. Правителствата взимат мащабни заеми,  за да финансират производството на машини за смърт и да запазят зависимостта на икономиката от смъртта, без значение от последствията. Кой е най-лошият възможен изход за икономиката на смъртта? Обикновено смъртта е най-лошият резултат за всеки, но от гледна точка на икономиката на смъртта, той всъщност се превръща във възможност за пазарен растеж чрез предвидими нива на организирано и механизирано убиване. Икономиката на смъртта на Съединените Щати работи непрекъснато и  не е пропуснала нито един удар. Дали в мирни или военни времена, разходването и производството никога не престават и с тях дългите редове черепи и кости, които остават.    Защитата на нацията от вътрешни и външни врагове изисква разработването на необходимото оръжие и въоръжение, което, ако не бъде предприето правилно, ще доведе до загуба на статут и позиция в света. Машините на смъртта са необходими, за да защитят нацията и нейните хора от евентуална атака от група или държава, използващи по-добри или по-изпитани машини за смърт. Нуждаем се от тях, за да се защитим, но за да направим това, трябва да се предадем на самата икономика на смъртта, която убива всички нас многократно!\r\nНадпреварата във въоръжаването, която се води от човешкото семейство, призовава за безкраен цикъл на производство на по-големи и по-добри машини за смърт, за да защитят \"нас\" от по-големите и по-добри машини за смърт, което води до нашата смърт чрез бедност, унищожаване на околната среда, психични заболявания и фрагментация на обществото. Една икономика, натоварена с унищожение и тестване на човешките ни способности за слагане край на самия живот, е това, което се предлага като единствен настоящ и бъдещ хоризонт.   Икономиката на смъртта е рационализирана чрез разгръщане на провалили се  много пъти политическите теории, научни изследвания, основани на оцеляването на най-силните, религиозни твърдения, вкоренени в изкривени и спекулативни теологии, и множество други кръгообразно мотивирани причини. В основата си икономиката на смъртта сочи способността си да сложи край на живота в индустриален мащаб като необходимо доказателство за нейната достоверност и необходимостта да продължи да изгражда и разширява своя обхват. Самата смърт е единствената мярка за икономиката на смъртта!\r\nТревожно е, че икономиката на смъртта зависи от усъвършенстваните подстрекатели към война, които разкриват възгледите си в ефира, от  телевизионните екрани и в основните печатни медии. Медийното отразяване на войните и натрупването за тях е форма на изкуство, която се разгръща, за да обедини нацията в приемането на машини за смърт и да мобилизира икономиката на смъртта срещу определен враг. Дори когато липсват доказателства, подстрекателите към войни никога не пропускат възможността да произведат необходимите заплахи, произведени от въздуха доказателства и сглобени атаки срещу \"нашите\" войски, на които трябва да се отговори с машини за смърт, , без да разкриват, че същата компания, която притежава медията, също така силно инвестира в самата икономика на смъртта. Смъртта и унищожаването продават и правят много важна възвръщаемост на инвестициите.\r\nОсвен това, връзката между студия за икономика на смъртта и студия за производство на филми е добре установена, което работи за формулиране на латентната епистемична смърт в съзнанието на населението. Точно както научния експеримент в лаборатория дава резултати, латентната икономика на смъртта, която се разкрива като развлечение на филмовите екрани, лесно се трансформира в популярна подкрепа за финансиране, производство и използване на машина за смърт на хора. Необходимостта за откъсване от тази икономика и култ на смъртта е задължителна и колкото по-рано, толкова по-добре е за всички по света. Каква е началната точка за това толкова необходимо усилие? Образованието е в основата на прекратяването на това бедствие, но трябва да сме сигурни, че не този тип пакетира икономиката на смъртта в книги, училища и университети и възпроизвежда една и съща система, която не бърка предоставените степени, доходите. нива и възходяща мобилност като основа за пренасочване на парадигмата за икономика на смъртта.   Самото образование трябва да бъде освободено от икономиката на смъртта, отношенията на властта, постигането на статут и схемите за създаване на печалби. Нуждаем се от един вид образование, което центрира „истинските” човешки потребности, съсредоточава се върху „другия” пред себе си и разглежда „другия” като себе си. Образование, което никога не би благоприятствало смъртоносните машини и икономиката на смъртта пред човешките нужди, което би изисквало пълно преориентиране на това, което обществото учи от люлката до гроба. Образование, което връчва медали въз основа на това как се спасяват, настаняват и лекуват човешките животи и се предотвратяват войни; вместо  въз основа на  \"потвърдени убийства\" или точно пускане  на \"майката на всички бомби\" върху цивилното население.\r\nСветът, който заслужаваме и към който се стремим, първо трябва да се роди в съзнанието и да си представим, преди да може да бъде актуализиран, което означава мирна, справедлива и насочена към човешкото достойнство икономика, която е възможна само чрез образование и тотална трансформация на структурите на значението, както  светски, така  и религиозни.\r\n„ “ беше онова, за което Мартин Лутер Кинг Младши призова през 1967 г. и това е същото послание, което трябва да бъде предадено в този ден и епоха: „Така че ние сме тук, защото вярваме, надяваме се,  молим се, че нещо такова, ново може да се появи в политическия живот на тази нация, която ще произведе нов човек, нови структури и нови институции и нов живот за човечеството.\r\nУбеден съм, че този нов живот няма да се появи, докато нацията ни не претърпи радикална революция на ценности. Когато  машини и компютри, мотиви за печалба и права на собственост се считат за по-важни от хората, гигантската тройка на расизма, икономическата експлоатация и милитаризма не могат да бъде победена.  Цивилизацията може да загази пред лицето на на моралния банкрут, както може да направи и при финансов банкрут.\r\nИстинска революция на ценностите скоро ще ни накара да поставим под въпрос справедливостта и честността на много от нашите минали и настоящи политики. Ние сме призовани да играем добрия самарянин по пътя на живота, но това ще само първоначален акт.\" ", "date": "2019.06.13", "title": "\"Икономиката на смъртта\" или защо се убиваме, вместо да се лекуваме?"}
{"url": "https://www.actualno.com/ruse/rusenski-entusiasti-organizirat-atraktiven-sporten-praznik-news_758626.html", "text": "    Сдружение Ruse GO канят русенци да се включат в пикник под надслов „Игри и спорт за цялото семейство!”.      Спортният празник ще се проведе от 10 часа на 16 юни, в Парка на младежта (полянките около Мечката). Участието във всички прояви е безплатното.\r\nЦяла неделя децата ще могат да играят на воля с над 100 различни спортни пособия - от традиционните топки, федербал, фризби, обръчи, през балансиране по греди, пускане на хвърчила, жонглиране, до каране на велосипед, скейтборд, уейвборд и кънки.\r\nЩе има също йога за деца, мини състезание по бягане, футболни и волейболни срещи, креативни игри по рисуване, народни танци, народна топка, вземане на отпечатъци от дървета и други. Ще се насърчава включването на родители в игрите с деца: волейбол, футбол, хокей на трева, баскетбол или в импровизирана хоротека. Те напомнят на желаещите да прекарат един приятен уикенд сред природата, че както подобава на пикник, трябва да си носят одеяло, храна и напитки.  Ruse GO! е група от хора, които се срещат веднъж в седмицата и спортуват заедно в Русе. Спортните дисциплини са разнообразни и включват: бягане в парка, йога, гимнастика, функционални тренировки, походи край Русе и много други. Всичко това е на чист въздух, защото спортът е здраве.\r\n \r\nПРОГРАМА:    Свободна игра с над 100 пособия за игра от 10 до 19 ч.\r\nСъстезание по бягане с медали в 10:30 ч.   Общоразвиващи упражнения в 11:15 ч\r\nФутболни срещи в 12 ч. и 12:30 ч\r\nКреативен уъркшоп в 12 ч.   Волейболна среща в 13:30 ч.\r\nБаскетболна среща, с мека топка в 14:15 ч.   Скейтборд и уейвборд, обучение и каране, в 15 ч.\r\nКаране на колело, обучение и каране, в 16 ч.\r\nКаране на кънки, обучение и каране, 16:00 ч.\r\nИгра на федербал, с мрежа, 17:00 ч.\r\nХоротека за деца в 17:30 ч. ", "date": "2019.06.13", "title": "Русенски ентусиасти организират атрактивен спортен празник"}
{"url": "https://www.actualno.com/ruse/olimpijski-nadejdi-ot-ruse-vpechatljavat-na-mladejki-sporten-forum-news_758644.html", "text": "    От 9 до 11 юни курортен комплекс „Албена“ бе домакин на XII Младежки олимпийски фестивал на БОК под мотото „Да открием олимпийските надежди на България“.      Целта на фестивала е да допринесе за популяризирането на основните идеали, принципи и ценности на олимпийското движение сред младото поколение, както и да даде възможност за изява на младите спортни таланти в различни спортове.\r\nБлизо 500 младежи се състезаваха в 7 вида спорт: лека атлетика, футбол, баскетбол 3х3, тенис на маса, плажен волейбол, плуване и плажна борба. За трета поредна година форумът е международен, като това лято отново се включиха представители на Румъния и Северна Македония.\r\nРусенската група участва с 38 спортисти и завоюва 4 златни, 4 сребърни и 4 бронзови медала в спортовете: лека атлетика при юноши младша възраст и девойки старша възраст; баскетбол 3Х3 – юноши и девойки; плажна борба – юноши тежка категория; плажен волейбол – момчета и момичета; плуване –юноши и футбол – момчета.  Атлетката на СЛАК „Дунав“ Ива Чиликова, която е републикански шампион на 1500 м за 2018 г. заслужи златния медал сред конкуренцията на девойките старша възраст в лекоатлетическата дисциплина. Сребърен медал спечели борецът на „Юнак-Локомотив“ - Русе Теодор Трифонов в категория над 80 кг в плажната борба при юношите. Баскетболистите на „Дунав 2016“ заеха третото място след оспорвани мачове и силна отборна игра. Най-много медали завоюваха младите плувци на КПС „Ирис“ Русе с треньор Павел Тодоров, които впечатлиха в конкуренцията на силните клубове от Варна и Бургас. Михаил Данев спечели златния медал в дисциплина 100 м бътерфлай. В дисциплина 100 м бруст трето място с еднакво време заеха – Тони Анастасов и Камен Ангелов. В гърба на 100 м сребърният медал спечели Иван Христов, а бронза бе за друг млад плувец от Русе – Любослав Ангелов. Хегемонията на русенските плувци, продължи със златните и сребърните медали - съответно на 100 м свободен стил – Илиян Илиев и Михаил Данев и на 100 м съчетано плуване – Илиян Илиев и Камен Ангелов. Футболистите и волейболистите от Русе изиграха няколко силни мача в групите си и малко не им достигна за почетната стълбичка. ", "date": "2019.06.13", "title": "Олимпийски надежди от Русе впечатляват на младежки спортен форум  "}
{"url": "https://www.actualno.com/politics/protestirashti-iskat-veto-na-zakona-za-chernomorskoto-krajbrejie-news_758712.html", "text": "    Трети ден граждани протестират пред сградата на Народното събрание срещу , предаде БГНЕС.      Днес парламентът в Закона за устройството на Черноморското крайбрежие, според които палатки, кемпери и каравани могат да се разполагат само в изрично определени зони. Забранява се също така разполагането на плажни принадлежности върху пясъчните дюни.\r\n„Половината от дюните останаха без защита. Остава нерешен проблемът с огромното количество частни дюни и плажове, които са приватизирани и няма никакви наказания за строителство. Затова ще поискаме президентът Румен Радев да наложи вето върху приетите от депутатите по-рано днес промени в Закона за устройство на Черноморското крайбрежие”, каза Тома Белев, който е сред протестиращите.\r\n„За нас е важно дюните да са опазени. 12 години депутатите не правят нищо по този въпрос”, заяви Белев и добави, че ще поискат от Европейската комисия да провокира дело срещу България за разрешеното унищожаване на черноморските дюни.     Сред недоволните са и кметът на район „Средец“ Мария Ачкова, общинският съветник Марта Георгиева, и музикантът Васил Гюров, който беше кандидат за евродепутат на последните избори.\r\n„Този закон се гласува не в интерес на обществото, а се гласува в интерес на няколко човека, които искат да си разчистят пътя към застрояване на нашето крайбрежие. За пореден път се видя, че нищо не се прави за опазване на плажовете и дюните, а единствено се приемат текстове, които целят да изгонят малкото останали хора, които държат на българското Черноморие да ги изгонят на други места“, каза Гюров и подчерта, че гласувалите депутати не са били запознати с текстовете на вносителя.\r\nГюров подчерта, че от години къмпинги у нас няма, а има вилни селища, които са със строежи. „Ще продължаваме да се борим въпреки системата и трудностите, които ни се създават. Вярваме, че все още има надежда и, че държавата е наша и би трябвало да си я върнем“, добави още той и поясни, че основното им искане е преди да се въвеждат каквито и да било забрани, трябва да се създадат условия за почивка с палатки и каравани на хората, които сега могат да отидат единствено в Гърция, Турция и на други места в Европа.    Протестът беше подкрепен и от хора, дошли с кемпери. Те направиха няколко обиколки на централната градска част. Очаква се недоволството да продължи и в следващите дни. ", "date": "2019.06.13", "title": "Протестиращи искат вето на Закона за Черноморското крайбрежие"}
{"url": "https://www.actualno.com/america/oon-svetyt-ne-moje-da-si-pozvoli-goljama-konfrontacija-v-persijskija-zaliv-news_758685.html", "text": "    Светът не може да си позволи голяма конфронтация в Персийския залив. Това каза генералният секретар на ООН Антонио Гутериш по повод подозренията за нападения над два петролни танкера в Оманския залив, предадоха световните агенции, цитирани от БГНЕС.      Гутериш решително осъди \"инцидентите със сигурността\", които се случиха месец след като четири танкера бяха атакувани в същата стратегическа морска зона, жизненоважен коридор за голяма част от световните доставки на петрол.   Американският президент Доналд Тръмп също бе информиран за загадъчните атаки срещу двата петролни танкера край Иран, съобщиха от Белия дом. \"Президентът е информиран за нападението над кораби в Оманския залив. Американското правителство предоставя помощ и ще продължи да разследва ситуацията\", заяви говорителката Сара Сандърс.\r\nНорвежката морска администрация съобщи, че са докладвани три експлозии на норвежкия танкер „Front Altair“, след като е бил \"нападнат\", заедно със сингапурския кораб „Kokuka Courageous“.  Инцидентът, вторият в областта на корабоплаването в стратегическия морски участък само за няколко седмици, идва на фона на спираловидното напрежение между Техеран и Вашингтон след атаките на танкерите през май. ", "date": "2019.06.13", "title": "ООН: Светът не може да си позволи голяма конфронтация в Персийския залив"}
{"url": "https://www.actualno.com/society/novinite-naj-vajnoto-za-denja-13-uni-news_758653.html", "text": "    Редакционният екип на ви представя най-важните новини за изминалия ден, 13 юни.       Парламентът прие окончателно за второ четене текстовете на законопроекта за устройството на черноморското крайбрежие, срещу които в последно време зачестиха протестите на различни организации и все повече граждани.   С гласуваните текстове се отваря законова възможност за легално къмпингуване извън официалните къмпинги, обяви с удовлетворение в кулоарите председателят на комисията по регионална политика в парламента Искрена Веселинов. Едноличната фирма \"Стройпроект\" на Христо Крушарски – собственик на пловдивския футболен клуб \"Локомотив\", ще спасява страната ни от градушки и през следващите четири години. Крушарски притежава 96% от акциите на футболния клуб.     Председателят на Комисията за енергийно регулиране (северномакедонския вариант на КЕВР) Марко Бислимовски подкрепя идеята Македония да се включи в изграждането на АЕЦ \"Белене\", предаде БГНЕС, позовавайки се на агенция МИА. По всичко личи, че става въпрос за поръчка. Така един от създателите на сайта за разследваща журналистика \"Биволъ\" Асен Йорданов коментира информация за започнала проверка от Върховната касационна прокуратура (ВКП) срещу него и другото лице на медията – Атанас Чобанов.    Президентът Румен Радев присъства днес на Шестия световен конгрес на информационните агенции, който се провежда в НДК. В София са над 200 делегати от 100 страни. Протестиращи срещу високите цени на горивата разрязаха торта върху капака на автомобил и запалиха свещички по повод рождения ден на премиера Бойко Борисов, когото обвиняват заради бездействието на държавата да предприеме спешни мерки против вихрещата се спекула с цените на дизела и бензина. Разследват прокурор от Самоков за нанасяне на побой на свидетелка. Това съобщиха от пресцентъра на Прокуратура на Република България. На 12 юни 2019 г. по повод подаден сигнал на телефон 112 е започнало досъдебно производство за извършени хулигански действия, отличаващи се с изключителен цинизъм. ", "date": "2019.06.13", "title": "Новините: Най-важното за деня, 13 юни"}
{"url": "https://www.actualno.com/curious/kak-shteshe-da-izglejda-seriala-chernobil-ako-beshe-praven-ot-rusnaci-news_758204.html", "text": "           Звучи \"Калинка\". Показват град Припят - едно излкючително ведро и спокойно място, където хората вървят по улиците, пеят, танцуват, а усмивките им не слизат от лицата. Действието се измества към луксозен апартамент, където пожарникарят Василий Игнатенко живее с жена си в разкош. Тя припявайки си \"Калинка, калинка, калинка моя!   В саду ягода малинка, малинка моя!\" забелязва през прозореца, че атомната централа в Чернобил гори. Усмихва се в задоволство и буди съпругa си с думите \"Ние служим на Съветския Съюз!\". Козирува кокетно, докато той весел става от сън и с танцова стъпка поема към служебните си задължения. Вместо сирени, пожарните се движат с високоговорители, откъдето звучат руски маршове. Хората въодушевени излизат от домовете си и цитират на висок глас комунистически лозунги. След, което се събират на \"моста на смъртта\" под звуците на \"Смуглянка\".\r\nВ близък кадър се вижда едно семейство, което пее \"Станем над рекою зорьки летние встречать!\". Във финалната сцена от първи епизод, на тайно събрание се обсъждат ползите от инцидента. Пие се водка и се танцува казачок. Горбачов изпраща поздравителна телеграма до министъра на енергетиката. Край на първи епизод.   Отново жизнерадостна атмосфера в град Припят под звуците на \"Свещенная Война\". Горбачов е свикал заседание на което се говори за инцидента в Чернобил като дело на американски шпиони. Всички единодушно се съгласяват, че този инцидент ще обедини народите от Съветския Съюз. Единствено някакъв ядрен физик на име Валери Легасов, който очевидно е прекалил с водката, бива изведен от залата заради неадекватното си поведение.   Дават му аспирин и заедно със зам. председателя на министерски съвет Борис Шчербина заминават към мястото на инцидента, за да разследват защо някои пожарникари позачервили се от топлината, отказват да продължат изпълнението на служебния си дълг и симулират лъчева болест. Междувременно други западни шпиони внедрени в Беларуския Институт по Ядрена Енергетика стартират анти-комунистическа пропаганда и се опитват да всеят паника в обществото, чрез дезинформация. Техни агенти в Припят се представят за съпруги на пожарникарите.    Жените-шпиони атакуват болницата отвън, докато техните колеги внедрени в пожарна безопасност всяват безредици вътре и се събличат голи. За да се избегнат безредици и да се потуши пожарът от дезинеформация, в Припят се изпращат специално обучени милиционери, които извеждат всички от луксозните им жилища, докато артисти от Болшой Театър забавляват гражданите с опера и балет. Започва разследване, което да изясни самоличността на тези капиталистически шпиони, опитващи се да унищожат комунистическите идеали за щастие на цялото човечество.\r\nВъв финалната сцена служители на атомната централа в Чернобил се сбиват, защото всички искат да влязат и да решат техническият проблем, а са нужни само трима. \"Служим на Съветския Съюз\" екзалтирано крещят онези, които са избрани да влязат в подземието под реактора. Отказват премиите си и предлагат да заплатят с лични средства за привилегията, която им е оказана. Край на втори епизод.     ", "date": "2019.06.13", "title": "Как щеше да изглежда сериала Чернобил, ако беше правен от руснаци"}
{"url": "https://www.actualno.com/business/babh-njama-nelegalen-vnos-na-plodove-i-zelenchuci-v-stranata-news_758690.html", "text": "    Министерство на земеделието, храните и горите има готовност да увеличи с близо 1 млн.лв. бюджета по държавната помощ за „Помощ за инвестиции в материални активи в земеделски стопанства, свързани с първично производство на растениевъдна земеделска продукция“. Това заяви министърът на земеделието, храните и горите Десислава Танева на днешното заседание на Консултативния съвет по овощарство и зеленчукопроизводство. Тя уточни, че приемът на документи, който беше едномесечен, приключва днес.      Държавната помощ бе одобрена от Европейската комисия на 01.04.2019 г. Схемата е разработена по предложение на браншовите организации в сектор „Плодове и зеленчуци“. Срокът ѝ на действие е до 31.12.2020 г. Нотифицираният максимален бюджет по схемата за периода, в който ще се прилага, е до 7,2 млн. лева. С решение на УС на ДФЗ половината от тях, в размер на 3, 6 млн. лева, се разпределени за тази година. „Към 10-ти юни са подадени 55 проекта и бюджетът за тях надвишава първоначалния определен такъв. Затова сме в готовност да го увеличим, след като приемът приключи официално и бъдат направени нужните изчисления“, каза още министър Танева.   Относно контрола по повод получаването на обвързаната подкрепа от хората, които произвеждат и продават, Десислава Танева бе категорична, че ще откликне на всички предложения, които са технически и ресурсно изпълними от администрацията. „Предстои да направим проверки на всички биопроизводители, за които има съмнения за нередности, ако и вие имате списък с такива, те ще бъдат включени“, посочи пред браншовите организации земеделският министър.\r\nПо време на заседанието ресорният заместник-министър на земеделието, храните и горите Чавдар Маринов съобщи, че ще бъде въведено понятие „Пресен (Свеж)“ плод/зеленчук, в определен сезон, което е широко разпространено и в други страни-членки на ЕС. По отношение на нелоялната търговия и вносът на високо субсидирани плодове и зеленчуци от държави-членки на ЕС и трети страни, Чавдар Маринов посочи, че е важно да има регулация. Той съобщи, че в тази връзка, се работи за създаване на база данни с т.нар. идентификация на търговците на плодове и зеленчуци в общ регистър. „Търговците, които не присъстват в базата данни няма да имат право да търгуват с плодове и зеленчуци“, каза още заместник-министърът Маринов.  Зам.-изпълнителният директор на БАБХ инж. Николай Роснев съобщи, че към момента се извършват проверки на контролно-пропускателните пунктове. „В никакъв случай не може да се твърди, че има нелегален внос на плодове и зеленчуци в страната“, категоричен бе той.\r\nПо време на днешното заседание бе представена и презентация за приемите по подмярка 4.2. Инвестиции в преработка/маркетинг на селскостопански продукти и мярка 10 „Възстановяване и поддържане на затревени площи с висока природна стойност“ от Програмата за развитие на селските райони (2014-2020 г.). По подмярка 4.2 има остатъчен бюджет от около 38 млн. евро, който ще позволи да бъдат подпомогнати още 79 проекта. Предварителният анализ показва, че 40 % от подпомогнатите, ще бъдат в Сектор „плодове и зеленчуци“.    ", "date": "2019.06.13", "title": "БАБХ: Няма нелегален внос на плодове и зеленчуци в страната"}
{"url": "https://www.actualno.com/balkani/kipyr-izdade-zapovedi-za-arest-na-ekipaj-na-turski-sondajen-korab-news_758714.html", "text": "    Кипър издаде заповеди за арест за екипаж на турски сондажен кораб, закотвен близо до брега, за предполагаемо нарушаване на територия, върху която островът има право на проучвания за нефт и газ. Това съобщи Външното министерство на страната, цитирано от световните агенции.      „Можем да потвърдим, че са издадени заповеди. Броят на тези, за които са предназначени, е двуцифрено число“, каза кипърски служител.\r\nТурция отбеляза на 10 юни, че докладите за заповедите за арест, които по това време не бяха потвърдени от Никозия, са \"прекосяване на линията\", пише още БГНЕС.   Припомняме, че двете страни са във влошени отношения след етническия конфликт от 1974 г., който раздели острова между гръцко и турско кипърско население, както и от последните находки на природен газ в моретата около Кипър.  \"Никой не би трябвало да се съмнява, че ще бъде даден необходимият отговор в случай на такава наглост\", каза по-рано говорител на Турското външно министерство.\r\nОт миналия месец турският кораб „Фатих“ е закотвен на запад от Кипър, а друг кораб - „Явуз“ - ще бъде разположен на изток от острова скоро.\r\nИ двете области са заявени от гръцко-кипърското правителство като изключителна икономическа зона, където то има търговски права за проучване на въглеводороди. В същото време Турция използва областта западно от Кипър като неин континентален шелф.     ", "date": "2019.06.13", "title": "Кипър издаде заповеди за арест на екипаж на турски сондажен кораб"}
{"url": "https://www.actualno.com/society/dyrjavnite-poshti-shte-mogat-da-zakrivat-klonove-news_758703.html", "text": "    Пощите ще може да са по-гъвкави в управлението на услугите си в малките население места. Депутатите от транспортната комисия гласуваха на второ гласуване промени в Закона за пощенските услуги, пише \"Монитор\".      Според измененията ще има най-малко една стационарна пощенска станция в населените места с население от 800 до 15 000 жители. Това дава възможност \"Български пощи\" да закрие станции, но пред депутатите ресорният министър Росен Желязков и шефът на пощите Деян Дънешки обещаха, че няма да оставят малките населени места без услуги.   \"Независимо от това дали са под или над 800 души население, те ще бъдат обслужвани\", увери Желязков. Той посочи, че по никакъв начин концентрацията на граждани в големите населени места не е натиск върху \"Български пощи\" да редуцира центровете си в малките населени места.\r\nВ момента \"Български пощи\" имат мрежа от 2979 пощенски станции в страната, от които 638 са в големите градове, но 1500 са в селища с под 800 жители, обяви Дънешки.  Срещу решението гласуваха против депутатите от ДПС и БСП. Сред аргументите им беше, че така се развързват ръцете законово на пощите да намалят клоновете си и да навредят на голяма част от населението. В отговор Желязков коментира, че и досега пощите са можели да редуцират клоновете си, но не са го направили. Отделно развиват и алтернативи като междуселищни пощальони, които разнасят парите на 300 000 пенсионери всеки месец. Той акцентира, че в бъдеще обслужването е възможно да се извършва и от дронове.\r\nОбикновените пощенски услуги, които се предлагат от частните куриерски фирми, ще поскъпнат с 20%. Причината е, че върху тях вече ще се начислява ДДС, решиха още депутатите.    ", "date": "2019.06.13", "title": "Държавните пощи ще могат да закриват клонове"}
{"url": "https://www.actualno.com/curious/dneven-horoskop-za-14-uni-news_758596.html", "text": "     Овен       Този петък бъдете готови за размесването на събитията в графика ви. Проявата на гъвкавост ще ви помогне да се справите с всички задачи и да ви остане настроение за вечерта. Телец Този петък не дърпайте дявола за опашката. Преди да се заемете с решаването на един въпрос приключете всички текущи задачи.   Близнаци Днес не поставяйте ничии интереси пред вашите. Много вероятно е да не остане никакво време за вас самите. Погрижете се за себе си. Рак     Пътуванията днес може да продължат по-дълго от планираното. Бъдете готови за такъв развой на нещата. Вземете храна и вода със себе си. Лъв Днес отстъпете някое от задълженията ви на друг човек. При всички случаи намалете натоварването и започнете почивката по-рано. Дева Този петък ви очаква ново запознанство. Внимавайте при насрочване на срещите, тъй като има вероятност някои от тях да се засекат.   Везни Този петък е ден за удоволствия - шопинг, фитнес, фризьор, масаж... Не си отказвайте в желанията и се постарайте да се чувствате максимално добре. Скорпион Днес не давайте обещания на никого. Колкото и да е голямо желанието ви едва ли ще се справите със задачите. Стрелец Този петък си осигурете сигурно забавление за вечерта. Нека това бъде непозната за вас дейност, която ще ангажира вниманието ви изцяло. Козирог    Днес не справете компромиси с желания ви. Ако толкова много се различават от тези на партньора ви, просто си осигурете време, за да ги осъществите. Водолей Този петък може да получите интересно предложение. Ако то ще ви даде повече в сферата на образованието и развитието ви, не се колебайте да приемете. Риби Този петък помислете за началото на сериозна почивка. Може да ви се струва, че нямате нужда, но когато най-малко очаквате ще получите първите сигнали. ", "date": "2019.06.13", "title": "Дневен хороскоп за 14 юни"}
{"url": "https://www.actualno.com/society/bylgarija-vyrna-na-turcija-cenni-artefakti-news_758691.html", "text": "    България върна на Турция 63 културни ценности, от които 56 монети (златни, сребърни и бронзови антични, римски и византийски монети), 6 бронзови антични апликации и 1 бронзова фибула, предаде БГНЕС.      Ценните артефакти са задържани от българските митнически органи преди години при незаконен внос. Предаването на ценните артефакти се състоя в Националния археологически институт с музей при БАН.   „Те са заловени на българо-турската граница при преминаване на автомобил с турски граждани. Тези монети са били в автомобила, задържани са от българските власти, образувано е досъдебно производство”, каза главеният директор на дирекция \"Инспекторат за опазване на културното наследство\" в Министерството на културата Александър Трайков. Той обясни, че ценностите са предадени за временно съхранение и за експертиза в Националния археологически музей. Тук са били съхранявани докато трае самото съдебно дело, осъдителните присъди и съответно експертизите.\r\nЗа връщането им Турция е отправила до Министерството на културата официално искане с приложена експертиза, с която турски специалисти представят доказателства за произход на културните ценности от територията на Република Турция. Представени са и доказателства за незаконен износ, както и информация за статута на археологическите културни ценности като държавна собственост, съгласно турското законодателство.  Процедурата по връщане на незаконно изнесени културни ценности се осъществява на основание на Конвенцията на ЮНЕСКО за мерките, насочени към забрана и предотвратяване на незаконен внос, износ и прехвърляне на правото на собственост на културни ценности (Париж, 1970 г.) и Споразумението за забрана и предотвратяване на незаконния внос, износ, транзитно преминаване и прехвърляне на собствеността на културни ценности, сключено между България и Турция през 2012 г.\r\n„Благодарение на това двустранно споразумение и от Турция, и от България през годините са върнати много артефакти. За последните, за които сме поискали от българските власи, текат административните процедури и се надявам, че и с подкрепата на Министерство на културата и те ще бъдат върнати, след като приключи процедурата”, каза турският зам.-министър на културата и туризма Йозгюл Йозкан Явуз. Тя посочи, че през 2012 г. последно Турция върнала артефакти на България. Към настоящия момент няма други постъпило искане от българска страна за връщане на такива. ", "date": "2019.06.13", "title": "България върна на Турция ценни артефакти"}
{"url": "https://www.actualno.com/society/sobstvenikyt-na-loko-plovdiv-shte-ni-spasjava-ot-gradushki-pochti-2-pyti-po-skypo-news_758515.html", "text": "    Едноличната фирма \"Стройпроект\" на Христо Крушарски – собственик на пловдивския футболен клуб \"Локомотив\", ще спасява страната ни от и през следващите четири години. Крушарски притежава 96% от акциите на футболния клуб.      Той е сключил на 9-ти май договор за доставка на противоградови ракети с Изпълнителна агенция \"Борба с градушките\" на стойност 40 650 000 лева с ДДС , докладван вчера (12 юни) в АОП.   Офертата на дружеството е 720 лева с ДДС за една ракета и 2,40 лв. на километър за транспорта им .\r\nОферта за участие в процедурата е била подадена и от военния завод \"Дунарит\" АД - производител на авиационни, артилерийски и инженерни боеприпаси, както и на продукти с гражданско предназначение като противоградни ракети и др. Дружеството, което се превърна в част от борбата за и Цветан Василев, обаче е било отстранено, защото не е доказало, че през последните три години е извършило доставки, сходни на предмета на обществената поръчка. А това е така, защото от 2015 година насам, пак по договор с ИА \"Борба с градушките\" именно \"Стройпроект\" изпълнява договор за доставка на противоградните ракети. Тогава фирмата на Крушарски е била единствен кандидат. Контрактът от ноември 2015 г. е за 22 464 000 лева с ДДС .  \"Посочените от участника договори показват доставка на \"неуправляеми авиационни ракети\" и на \"реактивни снаряди\". Въпреки че в становището си участникът подробно е описал принципа на работа на ракетите, това не показва изпълнение на изиксването през последните три години, считано от крайния срок за подаване на оферти участникът да е извършил доставка/и на \"противоградни ракети\", се сочи що се отнася до \"Дунарит\" в протокола на комисията, на която е бил възложен изборът на изпълнител.\r\nСправка в Търговския регистър сочи, че предприятието \"Стройпроект\" на Христо Крушарски е заложено като съвкупност в \"Юробанк\" срещу кредит от 7 млн. лв. В това число влиза и заводът му за противоградни ракети в Стара Загора.    ", "date": "2019.06.13", "title": "Собственикът на Локо Пловдив ще ни спасява от градушки - почти 2 пъти по-скъпо"}
{"url": "https://www.actualno.com/crime/razsledvat-prokuror-prebil-svidetelka-v-samokov-news_758579.html", "text": "     Разследват прокурор от Самоков за нанасяне на побой на свидетелка. Това съобщиха от пресцентъра на Прокуратура на Република България. На 12 юни 2019 г. по повод подаден сигнал на телефон 112 е започнало досъдебно производство за извършени хулигански действия, отличаващи се с изключителен цинизъм. Разследването се провежда от следовател при СО-СГП под надзора на Софийска градска прокуратура (СГП).      До момента е било установено, че на 12 юни 2019 г. на паркинг в гр. Самоков прокурор в Района прокуратура - Самоков е извършил хулигански действия и нанесъл побой на свидетелката Д.Г. Пострадалата е настанена в лечебно заведение.   Магистратът е призован на 17 юни 2019 г. за привличане към наказателна отговорност и разпит в качеството на обвиняем.\r\nКъм настоящия момент са извършени първоначалните процесуално-следствени действия и разследването по случая продължава.   ", "date": "2019.06.13", "title": "Разследват прокурор, пребил свидетелка в Самоков"}
{"url": "https://www.actualno.com/society/uvolniha-shefa-na-nacionalnija-stadion-sled-izcepka-na-bobi-mihajlov-news_758576.html", "text": "     Директорът на Националния стадион „Васил Левски“ Георги Кузев е бил освободен от своя пост , потвърдиха от Министерството на младежта и спорта. За сега няма конкретна причина за неговото уволнение.      Според информациите, Кузев е бил освободен от своята длъжност след скандала, възникнал след края на евроквалификацията между България и Косово. Веднага след края на двубоя президентът на БФС Борислав Михайлов избегна среща с медиите, , който премина през лекоатлетическата писта.   Това значително уврежда покритието й и впоследствие затруднява тренировките и участието в състезания на лекоатлети. Самият Кузев придружи Михайлов след края на мача. Той пое поста през 2013, а преди това работеше в БФС като директор на търговския отдел и отговаряше за маркетинга и рекламата. Преди него длъжността изпълняваше Антон Попов. ", "date": "2019.06.13", "title": "Уволниха шефа на националния стадион след изцепка на Боби Михайлов"}
{"url": "https://www.actualno.com/society/domuschiev-silnata-razsledvashta-jurnalistika-vinagi-shte-byde-v-nova-news_758601.html", "text": "    Новият собственик на Нова телевизия Кирил Домусчиев приветства , за който днес стана ясно, че се завръща в с нов проект от септември.       , написа Домусчиев в профила си във Facebook.   Междувременно Васил Иванов отбелязва във Facebook, че се завръща в \"Нова\", за да помогне телевизията да \"има по-силна, безпристрастна и независима разследваща журналистика. Такава, каквато доказахме, че можем да правим\".\r\nЗавръщането на Васил Иванов в Нова събуди спомени за напускането му. То стана известно в средата на април, 2017 година. Тогава Иванов обяви, че от страна на тогавашния директор на \"Новини и актуални предавания\" в Нова - Дарина Сарелска. Последва и открита рамо до рамо със Слави Трифонов, в което той изнесе пикантни подробности от кухнята на Нова и обяви, че Сарелска го спряла да разобличи тогавашния кмет на Неделино Стоян Беширов за злоупотреба с обществени средства заради влиянието на девера ѝ, депутатът от ГЕРБ по това време Недялко Славов. А какво стана след това - припомнете си в !   ", "date": "2019.06.13", "title": "Домусчиев: Силната разследваща журналистика винаги ще бъде в NOVA"}
{"url": "https://www.actualno.com/sofia/razshirjavaneto-na-grand-kanion-zasega-se-otlaga-news_758602.html", "text": "    След като водещата архитектурна комисия към Столичния общински съвет (СОС) позволи промени в плана за регулация на квартал \"Младост 3\", които ще дадат зелена светлина за втория етап на комплекса , на днешното общо заседание на СОС темата беше отложена.      Причината - транспортна комисия на СОС поиска допълнителни анализи на ефекта върху трафика в района на комплекса.\r\nДотук Столична община защитаваше тезата, че новото жилищно строителство в проекта няма да има значим ефект върху трафик - до 2-3% в пиковите часове, но общинският съветник Войслав Тодоров опонира, че в анализа не се споменава как този допълнителен трафик ще се отрази на времето за чакане за излизане от квартала. Според него при вече задръстен булевард \"Александър Малинов\" още трафик ще доведе до допълнително чакане от порядъка на 10-15 минути само в тази зона. ", "date": "2019.06.13", "title": "Разширяването на \"Гранд Каньон\" засега се отлага"}
{"url": "https://www.actualno.com/society/nedomislicata-v-zakona-za-naj-vajnija-vid-duni-bila-rabota-na-predishnite-news_758499.html", "text": "    С се отваря законова възможност за легално къмпингуване извън , обяви с удовлетворение в кулоарите председателят на комисията по регионална политика в парламента Искрен Веселинов. Ще бъдат създадени зони за свободно къмпингуване извън къмпингите на базата на наредба, която 4 министерства ще създадат заедно, тъй като обектите ще са в горски или земеделски територии, поясни той и уточни, че ще има 6-месечен срок, след което ще могат да бъдат регистрирани такива устроени места за къмпингуване.      На въпрос на  защо в закона са изпуснати най-важните и най-разпространени дюни,  Веселинов отговори, че това е заварено положение . \"Защо са изпуснати  трябва да кажат тези, които са създали закона, който е от преди повече  от 10 години\", отсече той. \"Никога  т.нар. \"зараждащи се\" дюни не са  били предмет на защита, освен това няма тяхно легално определение. Аз не  се чувствам компетентен да говоря на тема \"дюни\", ние сме комисия по  регионална политика\", добави той.\r\nВеселинов отбеляза, че този  въпрос се повдигна постфактум - след като беше приключило разглеждането  на закона и бяха изгласувани текстовете, на практика в една свободна  процедура след края по точката в .  \"Няма  процедура, която да ни позволи да внесем такава съществена промяна на  закона в движение\", оправда той затвърждаването на заварения пропуск в  закона. Неправителствените организации, които настояват и тези дюни да  бъдат  защитени, по думите на Веселинов, имат всички възможни лостове да  привлекат вниманието на МОСВ и да се потърси защита на тези дюни, ако  такава е необходима и не се ангажира с лично мнение дали е необходима.  В двукилометровата зона на черноморското крайбрежие, т.нар. зона \"А\" и  зона \"Б\", се предвижда да е забранено разпъването на палатки и свободно  къмпингуване, уточни Веселинов. \"Проучили сме опита в 15 европейски  страни и глобата за такова нарушение там е минимум 500 евро, а тук  предлагаме между 500 и 1000 лв\", изтъкна още той и подчерта, че \"трябва  да има санкция, тъй като практиката на диво къмпингуване оставя тонове  боклуци, които вредят на общините и на природата\".\r\nКато реверанс към протестиращите се прие удължаване на отсрочката за  санкциите. \"Предлагахме едногодишен срок за отлагане на санкциите от приемането на закона, но се прие да е от приемането на наредбата за  прилагането на закона\", отбеляза Веселинов. По думите му  \"наказателните разпоредби по закона ще влезнат в сила една година след  като са на лице условията за създаване на устроени места за легално  къмпингиране. \"Това означава, че това лято няма да се прилагат  наказателни разпоредби, т.е. хората няма да бъдат глобявани\", добави  той.\r\n\"Изначалният замисъл на закона е върху дюните да няма палатки, да няма каравани, МПС, тенти, да няма нищо, което би застрашило биологичното разнообразие. В двукилометровата зона палатки, кемпери и каравани ще се разполагат само в местата, които са предназначени за това\", обобщи Веселинов. Дали тези места ще бъдат обвързани с такси тепърва ще се регламентира и според Веселинов това зависи от собственика на терена - \"ако е частна инициатива вероятно ще има такси, ако инициативата е на община или на държавата може да няма\".     Фактът, че бе даден достатъчно дълъг срок за изготвянето на наредбата за прилагане на закона ще даде възможност на всички заинтересовани страни да изразят своите становища и заедно с експертите на министерствата на околната среда, на земеделието , на регионалното развитие и на земеделието ще стартира работа по изготвяне на разпоредбите, каза видимо доволна от гласуването министърът на туризма Николина Ангелкова. Според нея Министерството на туризма разполага с нужния капацитет за контрол. И в предишната редакция на законопроекта бяха забранени действия върху дюни, защото са защитени местообитания. В момента те са скрепени с доста строги санкции, за да има превенция, отбеляза  Ангелкова.\r\n\"Самите дюни са отбелязани в кадастралните карти, в специализираните карти, така че контролните органи изключително обективно и лесно и имайки необходимия експертен потенциял, за което са и контролни органи, ще могат да  осъществяват  контрол\", заяви Ангелкова. Тя е категорична, че контролните органи по дейностите във връзка със стопанисването и управлението на черноморските плажове изпълняват изключително стриктно техните контролни функции. \"И в министерството на туризма, откакто управляваме черноморските плажове, имаме телефон за сигнали и нередности, имейл и при всеки сигнал реагираме и сме незабавно на място. Нашите мобилни групи са непрекъснато и на Север и на Юг по българското Черноморие и правят както плановите проверки, така и извънредни, така и по сигнал, така че ще продължим да работим по този начин“, увери Ангелкова. По думите ѝ всички дюни, включени в Закона за защитените територии и съответно са предвидените в Натура 2000, са защитени – върху тях има изрична забрана да се строи и да се поставят обекти като кемпери, каравани и да се извършват всякакви действия свързани с тяхното нарушаване . \"Това е изцяло в синхрон с екологичното законодателство и с мерките, които са предприети - в член  17 от ЗУЧК изрично е записано, че строителството върху дюни и забранено. Няма как да има строителство върху дюни. Всеки един строеж, който по един или друг начин се е появил върху дюни той е незаконен и подлежи на незабавно събаряне. В Наказателния кодекс разрушаването на дюните е определено като престъпление и се наказва с до 3 години затвор, освен глоба, така че има изключително тежки наказания в действащото законодателство, свързани с опазване на защитените местообитания по Закона за защитените територии, където се изисква такъв строг режим. Така е съобразен и този закон и смятам, че това изцяло отговаря на всички мерки, свързани с опазването на околната среда\", заяви Ангелкова и подчерта отново, че строителството е абсолютно забранено върху дюни и го пише ясно в закона.\r\nКатегорично несъгласие с тези твърдения изрази в кулоарите на парламента Мирослава Петрова от обединена група \"Бетономорие\", представляваща над 20 граждански организации, които за не повече от 24 часа внесоха експертни протестни сигнали срещу опита за 22-ра поправка на Закона за устройство на черноморското крайбрежие, който е факт.   Снимки:  „Този закон от влизането му в сила 2008 г. не е подлаган на анализ, а такъв е крайно необходим, защото той трябва да се погрижи за опазването на черноморското крайбрежие, но всъщност се занимава по-скоро пропагандно с проблемите на свободното къмпингиране\", коментира тя.\r\n\" Строителство, заграбване, презастрояване все още ще е възможно по черноморското ни крайбрежие, а сега приехме поправки, които на всичкото отгоре малко или повече ограничиха свободното къмпиране, което трябва да поддържаме, за да отглеждаме среда в унисон със съвременните международни тенденции за почивка близо до природата\", обобщи Петрова. \"Всички искат регламент, но трябваше да се подходи по-добре в по-широк дебат с по-сериозна експертиза, с по-плътна работа с неправителствения сектор, който не е враг на законодателя, а е негов приятел\", добави тя.\r\nПротестите продължават - всяка вечер преда парламента. Дали и с какви аргументи гражданските организации ще сезират президента или Конституционния съд ще бъде решено към края на деня. \"Ще имаме работна среща и ще преценим как да подходим в посока да се създаде устойчив, работещ регламент за всички\", каза Петрова.\r\n\"Ние пледираме да се работи в посока опазване и спиране на разграбването. Над 3 700 декара дюни от 4 500 вече са частни, а от тях свалиха хората, които са най-слабото звено, граждански погледнато в цялата тази игра, но може би с най-силния глас. Бяха махнати от там, за да продължи развиване на бизнес интереси върху плаж и дюна, където никой не би трябвало да пипа\", обясни неудовлетворението си Петрова.\r\nВ отговор на въпрос на дали законодателството защитава всички дюни, тя заяви категорично: \"Не смятаме. Това е въпрос на националната сигурност. Все още специализираните и кадастралните карти не съвпадат . Как ще разберат за нарушение санкциониращите органи, как ще разбере самата държава, която умело продължава да бяга от въпроса къде са й всъщност дюните, защото ако блесне цялата истина, ще се види много ясно, че тези 3 700 декара дюни вече са частни\".\r\nПетрова изрази съмнения какво всъщност опазва държавата: \"От вчера следобед е излезнал кадастър с много противоречива информация върху него – удобно са пропаднали от него, не се виждат още, удобно са пропуснати едри масиви дюни, които явно принадлежат на някой, който не е удобно веднага да бъде оповестяван през кадастъра\". Автор:   ", "date": "2019.06.13", "title": "Недомислицата в закона за най-важния вид дюни била работа на \"предишните\""}
{"url": "https://www.actualno.com/crime/akciite-na-gdbop-v-kabelnite-televizii-zaradi-signali-na-nacionalni-medii-news_758597.html", "text": "    Тази сутрин полиция RN Media Group в Бургас. Местната кабелна телевизия RN, известна като „Канал О“, е била обект на разследване заради сигнали на две национални медии, които смятат, че авторските им права са нарушени. По този повод заместник-апелативният прокурор на Бургас Йовита Григорова изнесе подробности за полицейската акция:      „През 2018 година в Районна прокуратура Бургас са постъпили множество сигнли от физически лица и от представители на търговски дружества за това, че през мобилно приложение кабелната телевизия са били излъчени множество чужди предавания, обекти на авторски и сродни права, множество телевизионни програми, без необходимото по закон съгласие на първопритежателя на това право – в случая две национални телевизии. Извършени са били проверовъчни действия от наблюдаващите прокурори със съдействието на отдел „Кибер сигурност“ при ГДБОП София. В края на месец септември 2018 година при Районна прокуратура Бургас е образувано досъдебно производство за извършено престъпление от общ характер по смисъла на член 172 А, ал.1 от НК – престъпление против интелектуалната собственост. Предвид продължаваната престъпна дейност е пристъпено към действие по установяване на тази престъпна дейност и е извършено претърсване и изземване в централен офис и абонатна станция. Иззети са предмети, писмени документи и компютърни конфигурации, които имат значение за делото.    Случаят е в развитие и Йовита Григорова каза още: „Случаят касае драстично нарушение на авторските и сродните права, на две национални телевизии. На лице са доказателства за причинени значителни финансови щети в размер на няколко милиони лева.Възможно е да се пристъпи към една по-тежка квалификация на извършеното престъпление, по алинея трета, която предвижда наказание от 1 до 6 години лишаване от свобода и глоба.   В акцията са участвали служители на отдел „Кибер сигурност“, НАП и Комисията за регулиране на съобщенията.   Утре в 11 часа във Върховна касационна прокуратура ще бъдат дадени още подробности по случая.     ", "date": "2019.06.13", "title": "Акциите на ГДБОП в кабелните телевизии - заради сигнали на национални медии"}
{"url": "https://www.actualno.com/moresport/dechko-ovcharov-stana-evropejski-rekordior-po-hvyrljane-na-kopie-news_758503.html", "text": "    Българският параатлет Дечко Овчаров стана европейски рекордьор по хвърляне на копие, научи .      Състезанието се е провело от 7 до 10 юни в град Гросето, Италия. Там Овчаров е участвал в покриването на квота за параолимпийските игри през 2020 година в Токио.   Нашият състезател е постигнал резултат от 40,66 м, като само 60 см не са му достигнали за покриването на квотата. За сметка на това обаче българският шампион е завоювал престижната титла.\r\nДечко Овчаров разкри, че тепърва му предстоят състезания за олимпийската квота - през август в Република Хърватия, а през есента в Дубай.  Припомняме, че през 2017 г. общинският съвет на град Павел баня удостои Овчаров със званието \"Почетен гражданин на Павел баня\" - за изключителните му заслуги в спорта и донесени десетки медали от световни и европейски първенства за България.\r\nДечко Овчаров е национален състезател в Българския национален отбор по лека атлетика за хора с увреждания. През 2017 г. на Световното първенство за параатлети в Лондон той печели бронзов медал при хвърлянето на диск. ", "date": "2019.06.13", "title": "Дечко Овчаров стана европейски рекордьор по хвърляне на копие"}
{"url": "https://www.actualno.com/society/koi-sa-lektorite-na-samodiva-mastermind-summit-news_758625.html", "text": "           На 8-те международни лектори, всеки от които е водещ професионалист в своята сфера, ще ни представят различни теми, свързани с духовното, менталното, социалното, физическото и професионалното благополучие, към което всеки от нас се стреми! Конференцията ще е мястото, където ще можем да се отворим към хората около нас, да бъдем себе си, да споделим своите цели, мечти и предизвикателства, да получим обратна връзка, съвет или препоръка.\r\nСъбитието не би било толкова специално, ако не бяха и водещите международни лектори, които са в България специално по покана на организаторите на Samodiva Mastermind. Тук ще ви ги представим накратко:\r\nД-р Джеймс Уилямс е мотивационен лектор, професионален актьор и асистент професор в университета в Тенеси. Днес д-р Уилямс е автор на 2 бестселъри и има цели 6 научни степени. Мисията му е да вдъхновява лидерите да разгърнат истинския си потенциал и да живеят живот със смисъл. Джеймс също така е и сертифициран педагог и треньор, както и лектор пред различни аудитории – от Fortune 500 фирми до обществени и образователни институции.   е избрана от CMO Азия и Световната федерация по маркетинг и устойчивост като една от топ 50-те жени лидери в Азия. Тя е създателката и CEO на The Ethneo Network, както и международен лектор по иновации, предприемачество и ценностно-насочен мениджмънт. Създателка е на „The 6 ‘I’s of Innovation®“, интегрирана методология и инструмент за оценяване, който помага на хора и организации да измерват иновативните си сили. Aвтор e и на „Да, можеш да иновираш. Открий иновационните си сили и развий креативния си потенциал“, избрана за бизнес книга на месеца в Обединеното Кралство и Сингапур през 2018. Посветена на развитието на жени мениджъри и трансформационен растеж, Натали е основала и Women who Lead, ритрийт и коучинг услуги за жени лидери. е автор, CEO и бизнес консултант, космополит, посетил 130 държави в целия свят. През 2007, на 28-годишна възраст, той напълва раница с каквото му е било необходимо, продава всичко друго, включително любимото си Порше и за 7 години обикаля седемте континента, минавайки през 130 страни с целта да срещне възможно най-много чудати и прекрасни хора. Щастливо женен, в момента живее в Стокхолм, където е консултант и съветник на множество бизнеси, от старт-ъпи до компании в списъка на NASDAQ. – е една млада дама от планините на Сноудония, а нейните индийско-уелско-ирландски корени й позволяват да израсне, обградена не само от красивите пейзажи на Северен Уелс, но и с йога и духовност, вплетени в живота й. Рада става квалифициран йога инструктор едва на 16 години и е създателката на TOGA (тонизираща йога), уникално съчетание на здраве, фитнес и хранене със загатване на фармация. В момента мисията й е да вдъхнови млади жени по света да повярват, че всичко е възможно.    Ейдриън Гибсън – Ейдриън е лектор, фасилитатор, коуч и консултант, специализиращ в трансформиращи промени на индивидуални, екипни и организационни нива. Тя работи с отделни личности и организации, за да развие нужния кураж за промяна и автентичност чрез персонален коучинг, уъркшопове, консултации и лекции. Партнирала си е с глобални лидери в ролята си на съветник и коуч, фасилитирала е напреднали програми за развитие и екипни интервенции за мениджъри по света. Опитът й допринася за развитието на компании в повече от 70 държави по света, опознавайки различни култури и развивайки бизнес лидери да бъдат успешни не само в бизнес контекст, но и в личен план.\r\nМ Уолас Грийн - Уолъс е в стихията си, когато работи със старт-ъп създадели и им помага в тяхното позициониране на пазара, дефиниране на ценностите, мисията и визията им, разработването на фунии за маркетинг и продажби и набиране на средства. През последните 3 години той търси старт-ъп бизнеси, които могат да се разраснат и да се превърнат в глабални компании, като участва в журито на над 1000 пичинг форуми. Също така води уъркшопове за лидерство в акселераторите на B2B Fintech, менторства и консултира компании да се задържат на пазара и да постигнат устойчиво развитие и растеж.\r\nСтоян Янков и Андрей Илиев са основателите на САМОДИВА. Стоян организира мастърмайнд групи още от 2013 г. и смята, че това е прекрасно работещ начин за всички участващи да растат заедно и да вдигнат стандартите на мечтите си, да се подкрепят, да си помагат, и да си казват истината в очите. Андрей определя себе си като търсещ и вярващ човек. Академичният му опит му помага да разбере колко важно е младите да започнат да търсят в какво са добри и кои са силните им страни и ценностите им още в училище. Да разберат, че знанието дава свобода на ума и действията. Мечтата и на двамата е да помогнат на младежите да се влюбят в познанието и да заложат на личностното, академичното и кариерното си развитие. Така се стига и до създаването на САМОДИВА.\r\nНа конференция Samodiva Mastermind Summit се очакват над 200 гости и 40 фасилитатори, а билетите вече са в продажба! ", "date": "2019.06.13", "title": "Кои са лекторите на Samodiva Mastermind Summit"}
{"url": "https://www.actualno.com/crime/sydyt-opravda-obvinen-v-podkup-profesor-ot-plovdiv-news_758618.html", "text": "    Много шумно и провокативно премина делото срещу проф. Симеон Василев от Университета по хранителни технологии в Пловдив, след ареста си преди две години той бе отстранен от длъжност. Днес стана ясно, че финалът на делото е в негова полза, а прокуратурата не успя да докаже обвиненията си.      Проф. Симеон Василев е обявен от Окръжен съд Пловдив за невинен по всички повдигнати срещу него обвинения- за вземане на 650 лв подкуп от студент, за да му пише тройка, както и за незаконно притежание на боеприпаси.   В кабинета му бяха открити 32 бойни патрона, произведени през 1953 година, а в хода на делото стана ясно, че преди него помещението е използвано от други хора, като единият от тях е бил балистик.\r\nПо делото срещу проф. Симеон Василев имаше още двама обвинени- Димитър Димитров, бивш възпитаник на УХТ, който трябваше да отговаря за съучастие и посредничество при подкупа, както и Петьо Колев, също част от веригата. И двамата получиха оправдателни присъди.   ", "date": "2019.06.13", "title": "Съдът оправда обвинен в подкуп професор от Пловдив"}
{"url": "https://www.actualno.com/interest/legendarnijat-borec-i-kechist-kyrt-engyl-osinovjava-bylgarche-news_758630.html", "text": "    Олимпийският шампион в борбата от 1996-а и бивш кечист - Кърт Енгъл, е на път да осинови българско дете от Сливен, съобщи самият той в профила си в Instagram.      От няколко дни популярният американец е в България със съпругата си, като е гост на нашия кечист Александър Русев (с родилно име Мирослав Бърняшев).\r\nЕнгъл публикува три снимки в социалните мрежи. Първата е от сливенски мол, втората от кино в града, а третата на късметче, което е получил с кафето.   Енгъл ще осинови момченце на име Иван, като процедурата вече е задействана. Тя ще продължи няколко месеца.\r\nБившият кечист обаче не съобщава подробности за възрастта на детето и за това как са решили със съпругата му да осиновят точно българче.\r\nТе са получили снимки на детето чрез международната система на социалните служби и веднага са си го харесали.         Дошли са в Сливен, за да прекарат време с него и да разгледат държавата ни.\r\nДо момента Енгъл и съпругата му имат четири дъщери и един син, но искат още да увеличат семейството си.\r\nТе се връщат в САЩ след няколко дни, а по време на процедурата Иван ще учи английски, за да се приспособи по-лесно към живота зад Океана. ", "date": "2019.06.13", "title": "Легендарният борец и кечист Кърт Енгъл осиновява българче"}
{"url": "https://www.actualno.com/business/kogato-uspehyt-e-kombinacija-ot-usyrdna-rabota-i-kachestveno-obrazovanie-news_758620.html", "text": "    Съвременният бум на технологиите отключва множество врати за изявата на млади таланти с пространствени възможности. Компаниите все по-целенасочено се ориентират към адаптирането на съвременни науки в дейността си. Сфери като софтуерното инженерство, графичният дизайн и визуализацията, уеб дизайнът и дигиталният маркетинг, се радват на огромен интерес не просто с цел имплементиране в процесите на работа. Бизнесът вече ясно осъзнава огромната необходимост от онлайн присъствие, за което е нужно изграждането на прецизна стратегия. Един от най-ключовите елементи е визуализацията, тъй като именно тя е инструментът, способен моментално да привлече вниманието на потенциалните клиенти. В сферата на дизайна възможностите за развитие са всеобхватни и в разнообразни направления, именно това привлича и Генади Георгиев – един от успешно завършилите цялостната студенти, да специализира в тази област.      Генади е на 23 години, а зад гърба си вече има няколко реализирани криейтив проекта. Той стартира своето обучение в СофтУни, вдъхновен от негови приятели, преминали вече по този път. Изключително ценен за него фактор от програмата са лекторите, които притежават богат професионален опит в областта, който с радост предават директно на студентите. Това, заедно с ценната практическа насоченост на обучението, дават на Генади възможността още по време на курсовете да стартира работата по дизайн проекти за различни компании.\r\nСтудентът споделя с нас най-важната според него съставка в рецептата за успех, а именно – желанието за работа. Той смята, че всеки млад човек трябва да открие правилната за него сфера, за да е способен наистина да даде 100% от себе си, да се развива все нагоре и нагоре и да постига успехи винаги, независимо от препятствията, пред които се изправя. Генади съветва бъдещите курсисти на СофтУни да следят внимателно всяка лекция и да участват активно във всички дейности, тъй като има множество ползи, които могат да се извлекат от всеки аспект на програмата.\r\nАко и вашите цели за развитие в областта на дизайна са амбициозни и вече сте нетърпеливи да ги осъществите – не пропускайте възможността да се включите в , която стартира през септември 2019 г. SoftUni е официален партньор на Adobe за България, благодарение на което предоставя качествено образование, което да положи отлични основи за професионалното бъдеще на младите таланти. С успешното приключване на курсовете те получават държавно признати сертификати , валидни на територията на целия Европейски съюз, както и цялостна диплома за крейтив специалист в края на всички модули от обучението.  Бъдещето е във вашите ръце – започнете изграждането на вашите собствени кариерни  основи още сега!  Автор: Катерина Костадинова, PR Content Expert в SoftUni ", "date": "2019.06.13", "title": "Когато успехът е комбинация от усърдна работа и качествено образование"}
{"url": "https://www.actualno.com/society/dve-deca-postradaha-sled-kato-ograda-na-jp-nadlez-se-sruti-news_758488.html", "text": "    Две деца са пострадали при инцидент в района на железопътен надлез. Сигнал за случилото се е подаден в сряда около 21.00 ч. на телефон 112 в РУ-Пазарджик. По първоначални данни група тийнейджъри от село Мокрище минавали през надлеза в селото. Внезапно част от предпазния метален парапет се откъртил от основата и повлякъл след себе си и останалата част от предпазното съоръжение с обща дължина от 27 метра. Незабавно към мястото са изпратени дежурни автопатрули и линейка на Спешна помощ, съобщи Нова телевизия.      Те са транспортирани в МБАЛ-Пазарджик. Едното от тях е с фрактура на глезена, а другото е било с временна загуба на съзнание, но без опасност за живота. На мястото е извършен оглед. Предстои да бъдат изяснени причините довели до падането на парапета. По случая се води дознание.    ", "date": "2019.06.13", "title": "Две деца пострадаха, след като ограда на жп надлез се срути "}
{"url": "https://www.actualno.com/asia/1000-dushi-sa-nakazani-za-protesti-po-vreme-na-prezidentskite-izbori-v-kazahstan-news_758456.html", "text": "    Казахстанските власти заявиха в четвъртък, че близо 1000 души са получили присъди или други наказания за участие в протести по време на президентските избори в бившата съветска република, съобщи АФП, цитирани от БГНЕС.      Главната прокуратура на Казахстан заяви, че 957 души са признати за виновни за престъпления, 670 от които са били осъдени на затвор, а другите са били глобени или предупредени. Страната стана свидетел на някои от най-големите протести през последните години по време на вота в неделя и след победата на подкрепения от бившия президент Нурсултан Назарбаев кандидат Касим-ЖомартТокаев.    ", "date": "2019.06.13", "title": "1000 души са наказани за протести по време на президентските избори в Казахстан"}
{"url": "https://www.actualno.com/politics/deputatite-ne-pojelaha-da-sprat-zastrojavaneto-po-chernomorieto-news_758450.html", "text": "    Парламентът прие окончателно за второ четене текстовете на законопроекта за устройството на черноморското крайбрежие, срещу които в последно време зачестиха и все повече граждани.      В гласуваните текстове по черноморското крайбрежие липсват вписани в Червената книга дюни със съответните последици от това.   Асоциацията на парковете ще поиска от президента да върне законопроекта. \"Ако законът бъде приет в този вид, ще помолим президента да се опита да защити гражданите от неясните закони, които се приемат в България\", заявиха от асоциацията.\r\nТози закон не се прилага, не създава респект и виждаме, че за 10-те години откакто се прилага и петте години откакто има Министерство на туризма нищо добро не се е случило на Черноморието, изтъкнаха от Асоциацията за алтернативен туризъм.   До всички плажове трябва да има път за обществено ползване . Това каза лидерът на НФСБ Валери Симеонов по време на дебатите за промени в Закона за устройството на Черноморското крайбрежие. „Смисълът на предложението ни е на всеки плаж да има достъп до превозни средства до него. До всеки плаж да има пътен достъп - може да е черен път, може да е чакъл. Но в случаите, в които няма пътна връзка, когато има удавяне или инфаркт, линейката не може да стигне до плажа. А това е крайно необходимо. Или ако в заведение на плаж възникне пожар, пожарната не може да отиде. Ако имаме сбиване, полицията също не може да отиде до там. А понякога минутите решават въпроса за смъртта и живота на хората. Така че път до всеки плаж трябва да има“, заяви Симеонов.\r\nТой посочи, че друга причина за предложението е, че тези плажове се взимат от концесионери, за да се слагат някакви обекти, от които да се печели. „Но тези заведения например генерират боклуци. Как те могат да се извозят? По никакъв начин. Т.е. когато няма път до плажа, той е обречен на необслужване, зариване с боклуци и на риск от смърт. Това са аргументите да направим това предложение“, обясни Симеонов. Той уточни, че тези плажове, граничещи със защитени територии и няма път до тях, са десетина и всичките са на юг от Царево.\r\nНа ниво комисия с 12 гласа \"за\", 0 \"против\" и 5 \"въздържал се\". Едва постфактум, при преминаването към следващата точка от дневния ред на заседанието и по настояване на депутата от БСП Манол Генов се даде думата на природозащитниците по вече окончателно приетия на това ниво законопроект. Това решение предизвика отново недоволство, изразено от природозащитните организации с .       \"В България има 4 вида дюни - \"зараждащи се\" или „ембрионални“, \"бели\", \"сиви\" и \"облесени\" като \"зараждащите се\", които са по всички плажове, са пропуснати в закона и върху тях ще се позволява изграждането на временни преместваеми обекти като дискотеките на \"Слънчев бряг\", басейните на Каварна и \"Дюни\", може да се паркира върху тях и да се извършва стопанска дейност\", алармира Тома Белев и показа Червената книга.\r\nПриетите административно-наказателни разпоредби в законопроекта предполагат евентуалните актове за нарушения да падат в съд а, защото в тях трябва да е посочено в каква именно дюна е извършено нарушението, което е непосилно за неспециалисти, предупреди още той.\r\n\"Съмнително е да намерите и един общински инспектор във всички общини, който да може да различи дюна\", добави Белев. \"Ако издадете административно-наказателни разпоредби, които не могат да се прилагат, те няма да се прилагат, а ще падат в съда и толкоз\", възрази Белев.\r\nПо данни на БРРБ от 4654 декара дюни 3272 декара са частна собственост вече и 2300 от тях вече са урегулирани поземлени имоти, т.е. подлежат на застрояване и не е преминаването на автомобилите е проблемът. Проблемът е, че тях вече ги няма, посочи още Белев. \"В момента законодателят се опитва да защитава тези, които замениха и закупиха незаконно дюните на Шабла, Дуран Кулак, Шкорпиловци, Несебър – това се случва в момента“, коментира Белев.\r\nМирослава Петрова от Обединена група \"Бетономорие\" апелира депутатите да имат предвид, че именно там, където хората къмпингуват свободно, дюните са абсолютно запазени . В закона са пропуснати ембрионалните дюни, но точно на такива дюни са къмпингите \"Смокиня\" и \"Градина\", отбеляза тя и повдигна въпроса дали така не се защитава някакъв бизнес интерес.      В подкрепа на законопроекта се обявиха от Асоциация \"Българско черноморие\", изтъквайки, че текстовете ще съдействат за опазването на чистота по крайбрежието . 160 000 лв за почистване на места с нерегламентирано къмпингуване изразходила община Бяла само за миналия сезон при заделени за цялата година 500 000 лв., посочиха от асоциацията и приветстваха текстовете, уреждащи екобиваци.\r\nСпоред проекта за редакция на наказателните разпоредби (§ 10, който става §12, включващ чл. 26 - 37, стр. 12 - 15), които бяха гласувани без да бъдат прочетени пред участващите в заседанието, н ай-големите наказания са за поставяне на преместваем обект или съоръжение на територията на неохраняем морски плаж , на морски плаж за природосъобразен туризъм или прилежащата им акватория - глоба от 5000 до 10 000 лв. или имуществена санкция от 10 000 до 50 000 лв. При повторно такова нарушение глобата е от 6000 до 12 000 лв., а имуществената санкция от 12 000 до 60 000 лв.\r\n\"Който в нарушение на закона постави преместваеми обекти и съоръжения върху подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона \"А\", зона \"Б\" или в урбанизираните територии на населените места след границите на зона \"А\", ако по друг закон не е предвидено по-тежко наказание, се наказва с глоба от 2000 до 5000 лв. или с имуществена санкция от 3000 до 10 000 лв.\", предвижда още законопроектът.\r\nПодобни санкции има и за поставяне върху такива дюни и така описани урбанизирани територии на шатри, палатки, навеси, заслони или други съоръжения като глобите са от 500 до 1000 лв., а имуществените санкции от 1000 до 3000 лв. От 1000 до 3000 лв. е глобата ако в нарушение на закона се премине с превозно средство през бели, сиви или облесени дюни или в определени урбанизирани територии, както и ако се паркира върху такива терени, а имуществената санкция е от 3000 до 5000 лв. Дали гражданите ще могат да си сложат караваните или кемперите в град като Бургас или Варна – няма да могат, независимо, че тази наказателна разпоредба е отложена с една година , коментира Белев. Идеята е да могат да ги поставят само в новообразувани биваци, поясни той.   Пред депутатът от ВМРО Искрен Веселинов уточни, че всеки може да спира кемпер в собствения си имот, но извън него трябва да поиска разрешение .\r\nОсвен това, се приемат ограничения с термини, които нямат определения в самия закон – включват се термини за различни видове дюни, пропускайки част от видовете дюни, които са около половината, а същевременно няма определение за тях в закона, изтъкна още той. Явно законодателят не желае да защити всички видове дюни, а иска да се занимае само с част от тях , а тази част, както видяхме по справка на МРРБ, независимо от Конституцията и закона в 70% е частна собственост, подчерта Белев. ", "date": "2019.06.13", "title": "Депутатите не пожелаха да спрат застрояването по Черноморието"}
{"url": "https://www.actualno.com/velikotarnovo/vyv-veliko-tyrnovo-predstoi-sybirane-na-opasni-otpadyci-ot-domakinstvata-news_758521.html", "text": "    Кампания за събиране на ще се проведе на . В града ще бъдат разкрити за предаването на отпадъците, както следва:      На паркинга на , който ще работи на 17 юни (понеделник) от 10,00 ч. до 16,00 ч.;\r\nНа паркинга на , който ще работи на 18 юни (вторник) от 10,00 ч. до 16,00 ч.\r\nГражданите могат да предават следните :     лекарства с изтекъл срок на годност, замърсени опаковки, живачни термометри;\r\nфлуоресцентни тръби;\r\nпочистващи препарати, дезинфектанти, химикали;    пестициди;\r\nмасла и лепила;   излязло от употреба електрическо и електронно оборудване;\r\nнегодни за употреба батерии и акумулатори;\r\nизлезли от употреба гуми.   Кампанията е организирана от . Организаторите апелират към гражданите да използват предоставената възможност и да изчистят опасните отпадъци от домовете си, като се включат в кампанията. Допълнителна информация и отговори на възникналите въпроси можете да получите на в общинския отдел „Околна среда“. ", "date": "2019.06.13", "title": "Във Велико Търново предстои събиране на опасни отпадъци от домакинствата"}
{"url": "https://www.actualno.com/crime/razsledvaneto-na-katastrofata-s-lutvi-mestan-shte-byde-udyljeno-news_758511.html", "text": "     Удължен е срокът на разследване на катастрофата с лидера на партия ДОСТ Лютви Местан, при която загина 6-месечно бебе . Това съобщи говорителят на окръжната прокуратура в Кърджали Димитрина Делчева.      Причината за удължаването с още два месеца е, че все още вещите лица не са изготвили назначената по делото автотехническа експертиза.    „На този етап единственият обвиняем по делото е ”, допълни Делчева, цитирана от \"24 часа\".\r\nПолитикът беше участник в катастрофа на пътя за „Маказа”. Според прокуратурата, докато управлявал колата си, Местан е отнел предимството на друг автомобил и последвал сблъсък.  В другата кола пътувало семейство с две деца. При инцидента почина 6-месечно бебе, а родителите му пострадаха. ", "date": "2019.06.13", "title": "Разследването на катастрофата с Лютви Местан ще бъде удължено"}
{"url": "https://www.actualno.com/crime/mladejyt-zabyrkal-se-s-isljamska-dyrjava-njama-da-vliza-v-aresta-news_758506.html", "text": "    Апелативният спецсъд потвърди мярката за неотклонение на 16-годишния ученик от Пловдив, заподозрян в евентуална подготовка на терористичен акт по въздействието на \"Ислямска държава\" - под надзор на инспектор от педагогическа стая, предаде БГНЕС.      Според държавното обвинение обаче продължава да има реална опасност за сигурността на голям брой български граждани .   На днешното заседание Апелативния специализиран наказателен съд не потвърди протеста на спецпрокуратурата и искането за постоянен арест. Наложена е мярка за неотклонение \"Надзор на член на местната комисия за борба с противообществените прояви на малолетни и непълнолетни лица\". \"Съставът на съда отчете, че е налице обосновано предположение, че именно обвиняемият е извършител на престъпленията, за които е обвинен; но съдът счита, че той трябва да продължи да учи и да остане в естествената му среда. Определението на Апелативния специализиран наказателен съд е окончателно и не подлежи на обжалване\", заяви говорителят на Спецпрокуратурата Сийка Милева.\r\n\"Изцяло се споделят мотивите на първоинстанционния съд. Прие се, че следва съдът да даде шанс на обвиняемия, тъй като скоро е навършил 16 години. Беше му обяснено, че взетото решение от съдебния състав е тежко, и се надяваме да не се повтаря извършеното от него\", съобщи прокурорът по делото Илиян Точев. Прокурор Милева добави, че момчето в залата е заявило, че осъзнава вината си . Прокурорите обаче обясниха, че не могат да дават повече подробности за това какво е казало момчето в съдебната зала, за да не нарушават правата му.  Днес, преди съдът да гледа мярката на момчето, Сийка Милева заяви, че прокуратурата ще продължи да поддържа искането си за задържане под стража на непълнолетното лице, „тъй като считаме, че тя е една от най-адекватните. Така той ще бъде изолиран в специална среда, в която с него ще работят психолози и психиатри“. ", "date": "2019.06.13", "title": "Младежът, забъркал се с \"Ислямска държава\", няма да влиза в ареста"}
{"url": "https://www.actualno.com/america/sasht-okazvat-pomosht-na-napadnati-tankeri-v-omanskija-zaliv-news_758437.html", "text": "    Пети флот съобщи днес, че корабите му в Близкия изток са получили сигнали за бедствие от два танкера, за които се твърди, че са били нападнати в Оманския залив.      \"Ние сме запознати с нападението на танкери в Оманския залив\", се казва в изявление на Пети флот на САЩ, базиран в Бахрейн.   \"Американските военноморски сили в региона получиха двеотделни обаждания за бедствие между  6:00 и 7:00 часа местно време тази сутрин”, се казва в изявлението, предаде БГНЕС.\r\nКорабите на американския флот оказват помощ на екипажите на танкерите.  По-рано този месец, Обединените Арабски Емирства заявиха пред Съвета за сигурност на ООН, че атаките срещу петролни танкери в техни пристанища, най-вероятно са дело на държавни служби. Четири танкера от ОАЕ, Саудитска Арабия и Норвегия бяха повредени. В документ, изпратен до Съвета за сигурност арабската страна нарича нападенията \"сложни и координирани\".\r\nВ документа не се споменава правителството на Иран, което беше посочено от Съединените щати като извършител на нападенията.   Иранското външно министерство нарече американските обвинения \"нелепи\".      ", "date": "2019.06.13", "title": "САЩ оказват помощ на нападнати танкери в Оманския залив "}
{"url": "https://www.actualno.com/crime/evropol-i-gdbop-s-mashtabna-akcija-sreshtu-kabelnoto-piratstvo-news_758517.html", "text": "    Европол, съвместно с българските власти, в акция срещу кабелното пиратство. Извършват се обиски в офисите на няколко кабелни оператори, съобщават БГНЕС и Нова телевизия.      На 809 млн. лева се оценяват годишните загуби от пиратство в България.   Екипи на жандармерията от сутринта правят проверки в офисите на кабелната телевизия \"Кабел Сат-Запад\" Тя оперира в Кюстендил, Дупница, Благоевград и др. населени места в югозапада.\r\nГДБОП провеждат специализирана акция и в бургаската телевизия „Канал 0“, съобщава БНР.  Разследването е срещу укриването на абонати и нелегално разпространение на видеосъдържание. ", "date": "2019.06.13", "title": "Европол и ГДБОП с мащабна акция срещу кабелното пиратство"}
{"url": "https://www.actualno.com/burgas/uchiteli-predstavjat-dobri-praktiki-pri-obuchenieto-na-decata-news_758420.html", "text": "    Конференция под наслов \"Първокласно начало, от идеята през практиката, към иновацията\" започва в Бургас на 14 юни.      В нея ще участват 107 учители, които преподават в различни училища на територията на община Бургас. Те обучават деца в 10 средни, 17 основни и едно начално училище. Учителите се събират, за да дискутират по темите: \"Общи проблеми на педагогическото взаимодействие в началното училище\" и \"Проблеми на методиката на обучението по български език и литература и на обучението по математика в началното училище\".   Основната цел е учителите е да споделят със своите колеги успешните практики в преподавателската дейност, да обменят опит и информация. Очаква се педагозите да набележат насоки в модернизирането и укрепването на обучението и образованието в I-ви клас.\r\nДоклади ще изнесат проф. Галя Христозова, проф. д-р Мария Алексиева и проф. д-р Евелина Динева.   ", "date": "2019.06.13", "title": "Учители представят добри практики при обучението на децата"}
{"url": "https://www.actualno.com/vidin/antonina-lozanova-ot-vidin-vze-goljamata-nagrada-za-naj-dobyr-montaj-na-medijnija-festival-news_758438.html", "text": "    Възпитаничката на Видинската математическа гимназия Антонина Лозанова спечели голямата награда за \"Най-добър монтаж\" за филма \"Обратно броене\" н а Международния фестивал за детско и младежко медийно изкуство \"Арлекин\".      Фестивалът “Арлекин” се провежда под мотото “Светът в моите очи” и има за цел да стимулира детската и младежка фантазия и творчество за създаване на оригинални филми, телевизионни предавания и репортажи: музикално предаване, рекламни клипове, детска новела и сериал, спортно предаване, новинарска емисия и всички останали формати, към които децата проявяват интерес, също така интернет медии и радиопредавания, включващи всички жанрове   Антонина Лозанова разказва за осмото издание на феста във Варна: \" В рамките на програмата имахме обучения по драматургия и анимация. През тези три дни трябваше да защитим изготвеното от нас. Аз участвах с два документални филма. \"Обратно броене\" е филм за моя клас, тъй като сега завърших училище. Импресивно представих всичко, което преживяхме през бурната година. Той беше номиниран и в категорията \"Най-добър документален филм\".\r\nФестивалът се провежда под патронажа на Министерството на образованието и науката, със съдействието на Община Варна и Държавната агенция за българите в чужбина.   ", "date": "2019.06.13", "title": "Антонина Лозанова от Видин взе голямата награда за най-добър монтаж на медийния  фестивал "}
{"url": "https://www.actualno.com/society/doklad-blizo-30-ot-bylgarite-nikoga-ne-sa-izpolzvali-internet-news_758526.html", "text": "    Хората, които никога не са използвали услуги в България са 27% от населението, което ни нарежда на последно място в ЕС по този показател.      Това сочи нов доклад на Европейската комисия, който следи индекса за навлизането на цифровите технологии в икономиката и обществото (DESI) от 2015 година насам.   Въпреки че се наблюдава подобрение в сравнение с предходните години, когато процентът на хората, които не са присъствали в мрежата е бил над 30, все още сме далеч от средните стойности за ЕС - около 11%.\r\nДанните показват сериозно изоставане на страната ни в повечето категории от панела \" услуги\", в сравнение с другите страни членки на Европейския съюз.  България има най-малко активни потребители на интернет, най-малко участия на хората в онлайн курсове за подобрение на уменията и използваме най-малко социалните мрежи с професионално предназначение.\r\nИзоставаме сериозно от средните показатели за ЕС и в категориите \"Музика, видеозаписи и игри\", \"Онлайн Банкиране\" и \"Пазаруване\".   Имаме обаче и едно първо място - българите използват интернет за видеоразговори най-много от всички други страни в ЕС. Данните показват, че над 80% от сънародниците ни предпочитат да комуникират по този начин.    Висок е процентът и на българи, които използват социалните мрежи - 79%, което ни нарежда на 7-мо място в ЕС, където средния показател е от около 65%.\r\nОколо средното равнище за ЕС обаче се движим що се отнася до четенето на новини отлайн. Над 74% от българите предпочитат този начин за набавяне на актуална информация. ", "date": "2019.06.13", "title": "Доклад: Близо 30% от българите никога не са използвали интернет"}
{"url": "https://www.actualno.com/balkani/severna-makedonija-gleda-s-dobro-oko-na-vyzmojnostta-da-investira-v-aec-belene-news_758513.html", "text": "    Председателят на Комисията за енергийно регулиране  (северномакедонския вариант на КЕВР) Марко Бислимовски подкрепя идеята  Македония да се включи в изграждането на АЕЦ \"Белене\", предаде БГНЕС,  позовавайки се на агенция МИА.      Бислимовски посочи, че страната  разполага с въглища за 15 години и дори след това те да бъдат заменени с  природен газ, Македония ще остане зависима от вноса. \"Идеята да се  инвестира в ядрена централа в съседна България е добър начин да си  осигурим в бъдеще базова енергия, която да замени производството на ток  от ТЕЦ\", каза Бислимовски.   \"Вярвам, че инвестицията в АЕЦ \"Белене\" в България“ е добър  проект за Македония. Разбира се, правителството и други инвеститори  трябва да преговарят за условията, при които трябва да се изгради. По  принцип моето лично мнение е, че трябва да влезем в такива регионални  проекти, като вземем предвид енергийния потенциал, който имаме като  страна\", подчерта председателят на македонския енергиен регулатор.\r\nСпоред него трябва да се инвестира в най-малко 500 мегавата от  АЕЦ \"Белене\". Засега идеята е в \"Белене\" да има два блока, всеки с  мощност по 1200 мегавата. По оценка на Бислимовски, 500 мегавата ще  заменят количествата ток, който се произвежда от ТЕЦ край Битоля.  Последният осигурява най-голям дял от базовата енергия на нашата  съседка.  Позицията на Бислимовски не е само негово мнение. Оказа се, че Скопие официално размишлява дали да не влезе в проекта.\r\n\"Правителството сериозно обмисля предложените варианти в публичната  покана, с оглед да се осигури енергийна независимост и стабилност. Има  първоначален интерес към участие в този проект и в момента се правят  подробни анализи. След подробния анализ обществеността ще бъде  информирана за позицията и предприетите стъпки\", заявиха официалните  власти в Скопие.   Припомняме, че датира още от комунистическо време, като по време на първото правителство на Бойко Борисов беше спрян, а сега, по времето на третото правителство на Борисов, . Дотук е декларирано, че \"Белене\" трябва да се прави на пазарен принцип, без държавни гаранции и да не е по-скъпо от , но в анализа на БАН има от логическа гледна точка. Само че в края на лятото на 2018 година излезе , в който е вписано директно опасение, че сметката за възстановяване на вложеното в \"Белене\" не излиза в определени параметри. А още преди 3 години стана ясно кои са , разследвани за \"Белене\", последва обвинение за , като към тях в края на 2016 година се присъединиха и бивши министри - и . Заради игрите около допълнителните споразумения, от Русия да плати 620 млн. евро за необходимите за \"Белене\" реактори.     ", "date": "2019.06.13", "title": "Северна Македония гледа с добро око на възможността да инвестира в АЕЦ \"Белене\""}
{"url": "https://www.actualno.com/politics/ninova-da-ottegli-ostavkata-si-iskat-starozagorskite-socialisti-news_758514.html", "text": "    „БСП да не се занимава отново със своя демократичен устав, конгресът да не допуска промени в него и да се съсредоточи към спечелване на местните избори, а председателят Корнелия Нинова да оттегли оставката си”, гласи решение на Областния съвет БСП - Стара Загора от вчера. Членовете на областния орган призовават към обединение, диалог и разбирателство в партията.      Ден по-рано с призив към Нинова да оттегли оставката си излязоха и общинските съвети на структурите на БСП в Стара Загора и Казанлък. Социалистите от Града на розите дори възложиха на делегатите си на 49-ия конгрес да гласуват вот на доверие на лидера, с което да изразят пълното доверие и подкрепа към председателя от казанлъшката структура. От старозагорската пък са притеснени и загрижени от разделението в партията и призовават за действия, с които социалистите да се обновяват и обединяват.   И общинските съвети в Стара Загора и Казанлък, и областният съвет на БСП смятат, че лидерът им трябва да остане начело и призовават към обединение и очертаване на обща посока за добро и успешно представяне на местните избори. Най-важната задача на социалистите в старозагорския регион наесен ще е да се справят с бруталното купуване на гласове от ГЕРБ и ДПС, смятат членовете на областния съвет. ", "date": "2019.06.13", "title": "Нинова да оттегли оставката си, искат старозагорските социалисти"}
{"url": "https://www.actualno.com/society/izbirat-nov-glaven-prokuror-prez-oktomvri-news_758451.html", "text": "     Пленумът на Висшия съдебен съвет ще изслуша кандидатите и ще проведе избор за главен прокурор на 24.10.2019 г. Това предвижда времевия график /хронограма/ за провеждане на процедура за избор на главен прокурор, приет от Пленума на Висшия съдебен съвет (ВСС), предаде БГНЕС.      Откриването на процедурата ще бъде на заседание на Пленума на 15.07.2019 г. По закон предложения за кандидатури за главен прокурор могат да правят не по-малко от трима от членовете на прокурорската колегия на Висшия съдебен съвет, както и министърът на правосъдието. Предложенията се правят в четирите поредни заседания, следващи заседанието, на което е прието решение за откриване на процедурата. Тези заседания ще се проведат на 18, 22, 25 и 29 юли. Крайният срок за представяне на писмена концепция от кандидатите е 12.08.2019 г.   На 12.09.2019 г. ще е заседанието на Пленумът на ВСС за обявяване на датата, часа и мястото на изслушване на кандидатите. Пленумът на Висшия съдебен съвет ще изслуша кандидатите и ще проведе избор за главен прокурор на 24.10. 2019 г.\r\nВисшият съдебен съвет е приемал хронограми във връзка с предходните избори за председатели на върховните съдилища и за главен прокурор. Мандатът на действащия главен прокурор изтича на 10 януари 2020 г.   ", "date": "2019.06.13", "title": "Избират нов главен прокурор през октомври"}
{"url": "https://www.actualno.com/starazagora/istoricheskijat-muzej-v-stara-zagora-se-vkluchva-v-kampanijata-da-bydesh-bashta-news_758436.html", "text": "     С  (братя, чичовци, дядовци, наставници) и техните деца се включва на Регионалният исторически музей в Стара Загора в . Кампанията има за цел да и е част от международната кампания MenCare.      От населението по света три и половина милиарда са мъже. Обединяващото между много от тях е, че са бащи - четирима от всеки пет мъже. Дори да не са биологични родители почти всички имат връзка с деца в ролята на доведени бащи, братя, чичовци, дядовци, учители, наставници, треньори или приятели, сочи сайтът на кампанията.   Много мъже обаче не са ангажирани с грижите за децата. Но според изследвания . То се отразява благоприятно и на равенството между половете и предотвратява насилието над деца.    ", "date": "2019.06.13", "title": "Историческият музей в Стара Загора се включва в кампанията \"Да бъдеш баща\""}
{"url": "https://www.actualno.com/europe/turcija-otnovo-narushi-vyzdushnoto-prostranstvo-na-gyrcija-news_758534.html", "text": "    След новите турски нарушения на гръцкото въздушно пространство министър-председателят Алексис Ципрас заяви, че страната трябва да остане нащрек, но същевременно изключи възможността за инцидент в Егейско море, съобщава електронното издание на атинския ежедневник Kathimerini.      В интервю пред телевизионния канал Алфа Алексис Ципрас увери: „ никога не е имала по-силни съюзници от сегашните“, предаде агенция Фокус.   По-рано през деня два турски F-16s нарушиха Атинския въздушно-информационен район за полетите без да предоставят предварителен план за полетите. Полетите са извършени над остров Фармакос в 10:08 ч на височина 27 000 фута, а след една минута самолетите са били над остров Агатос на височина 25 000 фута. В 10:12 ч са били на последната височина над Кунели .\r\nСпоред Гръцкия генерален щаб по отбраната турските самолети са били идентифицирани и прихванати от гръцката патрулна авиация в съответствие с международните норми.  Този инцидент става ден след поредните турски въздушни нарушения, когато въздушното пространство на Гърция е пресечено 99 пъти в отговор на провежданите военноморски гръцки учения в Егейско море.\r\nСъщевременно напрежението между Вашингтон и Анкара във връзка с плановете на Турция да закупи руската оръжейна система С-400 продължи и в сряда. В отговор на писмо от миналата седмица на държавния секретар по отбраната на САЩ Патрик Шанахан за евентуални последици, ако Турция продължи осъществи доставката, турският министър на отбраната Хулуси Акар заяви, че това противоречи на духа на НАТО.    ", "date": "2019.06.13", "title": "Турция отново наруши въздушното пространство на Гърция"}
{"url": "https://www.actualno.com/viewpoint/chudesno-v-nova-ostavat-gala-i-drugi-chereshki-na-torti-news_758472.html", "text": "    Драгият зрител може би е останал с определени съмнения, свързани с рокадите в Нова телевизия. Едни от най-способните журналисти там - Миролюба Бенатова, Генка Шикерова, са освободени от длъжност, а после благодарностите директно към Бойко Борисов. Изглежда така, сякаш новият собственик, Домусчев, по-скоро се явява подизпълнител на цензурата. А тя много често си мисли така сякаш журналистите могат да се наемат и махат по начин, по който се трансферират футболисти между два отбора.      Но има една хубава новина. \r\nВ Нова остава Гала.\r\nОстава Черешката на тортата.  Остава Кошмари в кухнята. \r\nОстават Съдби на кръстопът. \r\nОстават Женени от пръв поглед.    Остава Шеф под прикритие. \r\nОстават Семейни войни. \r\nТова, че си тръгват топ разследващи журналисти, както личи, е пренебрежимо. Драгият зрител все още може да получава всички високо идеологически възможности да се развлича. И да се образова. Първо те подкарва Гала с уринотерапия. Рано сутрин, малко урина да си във форма - за здраве, тонус и хубав дъх. Продължаваме с малко Семейни войни - тъпички въпроси за оеснафяли двойки, чиято гранична обща култура твърде добрe съвпада с твоята и предизвика вълнението на случайно научил незначителни неща човек, гледащ случайно научили незначителни неща хора.\r\nНо тук някак си липсва драматургично напрежение. За всичко това си има Съдби на кръстопът: предаване, което доказва, че ако един сценарий е зле скалъпен, то има нива на пропадания и най-ниското започва да става естетическо интересно - иска се майсторство и екстремна дарба за посредственото, за да направиш нещо максимално зле. \r\nНо от много гледане си огладнял. А какво по-хубаво има от това известни хора, известни, защото са известни, да готвят неща, които никога не би сготвил, щото нито имаш време, нито кинти, нито въобще имаш нужда. Но някой реши, че невъзможни гозби, съчетани с невъзможни гости произвежда положителен резултат по сходния начин, по който минус по минус прави плюс. Но ми се ще да попитам - абе какво стана с нормалните кулинарни предавания? Дето се казва - турваш малко черно пиперче, резваш малко доматче, слагаш малко зехтинче и поръсваш с малко там каквото има за поръсване - напипай нещо от рафта и слагай да има, да сме живи и здрави. Няма ги тия работи.   Но на теб още ти се гледа. Остана най-интересното: Шеф под прикритие. Идеален начин за забавление около тъпашките корпоративни страхове, че онова, което шефът иска да правиш, трябва да имитираш, че го правиш, и да направиш всичко възможно да не го правиш, когато си сигурен, че на него не му е ясно, че не го правиш, а по-скоро подозира, че все още го правиш. \r\nНакрая на седмицата разследващата журналистика трябва да установи само едно: количеството IQ, което си загубил и определената пропорция между всеки прекаран час зад екрана и спада на пунктовете. И да установи най-готиния капан: че колкото повече затъпяваш, толкова по-голям шанс има да гледаш нещо, от което да затъпяваш: сработен е чудесен механизъм. Не е хубаво да го прецакваш с разследващи журналисти.   ", "date": "2019.06.13", "title": "Чудесно: В Нова остават Гала и други черешки на торти"}
{"url": "https://www.actualno.com/vraza/dirigent-najden-todorov-i-prof-borislava-taneva-svirjat-sys-simfonieta-vraca-news_758459.html", "text": "    Концертът на маестро Найден Тодоров с врачанската Симфониета е посветен на виенските класици Моцарт и Бетовен. Солист е пианистката Борислава Танева. Музикалното събитие започва тази вечер в 19 ч. в Градската концертна зала. Концертът е част от цикъла *МАЕСТРО ГРАНДЕ* на Симфониета - Враца      Гост диригентът Найден Тодоров е директор на Софийска филхармония. Той печели два пъти  приза \"Музикант на годината\" – през 2012 и 2018 г. В 28-годишната история на  тази награда само Райна Кабаиванска и Теодосий Спасов досега са получавали двукратно отличието.\r\nСолист на концерта ще бъде проф. д-р Борислава Танева. Тя е пианистка, педагог, камерен музикант, композитор и дългогодишен организатор на музикални събития. Активната й роля в съвременния културен живот не само в България я определя като успешен широкоспектърен музикант. Професор по пиано и педагогическа практика в НМА „Проф. Панчо Владигеров”.\r\nВ програмата ще чуете: Моцартовите Увертюра към „Сватбата на Фигаро“ и - Концерт за пиано KV 414 и  Симфония N2 на Бетовен.   ", "date": "2019.06.13", "title": "Диригент Найден Тодоров и проф. Борислава Танева свирят със Симфониета Враца"}
{"url": "https://www.actualno.com/ruse/leten-folkloren-praznik-sys-scena-pod-lipite-shte-radva-rusenci-i-gosti-news_758454.html", "text": "    Народно читалище „Пробуда 1901“ в село Николово и община Русе организират на 15 и 16 юни в местността Лесопарк „Липник” (Текето) край град Русе VI Национален фолклорен фестивал „Сцена под липите“. 120 участници от различни певчески колективи, танцови състави, индивидуални изпълнители и оркестри от цялата страна ще покажат многообразието на българския фолклор.      Откриването е в 9,30 ч. на 15 юни на площада при естрадата. През първия ден ще се демонстрира българска чаена церемония, както и пчеларско изложение и дегустация на медовина. В същия ден желаещите ще посетят изложение на здравето и красотата и изложение на декоративни птици, както и детски работни ателиета и анимации. Кулинарно шоу (от 16,30 ч.) на открито ще изненада приятно любителите на доброто похапване. Гвоздеят на вечерта ще бъде концерт на оркестър „Настроение“ и нестинарско шоу.   Разбира се през двата дни от 10 до 16,30 ч. площадът ще се оглася от фолклорните песни и ритми на фестивала.\r\nПрез втория ден се предвижда детско състезание с велосипеди и надпревара по спортно ориентиране.   ", "date": "2019.06.13", "title": "Летен фолклорен празник със сцена под липите ще радва русенци и гости "}
{"url": "https://www.actualno.com/smolyan/porychka-za-restavracija-na-starinno-uchilishte-v-shiroka-lyka-objavi-smoljan-news_758413.html", "text": "    Поръчка за реставрация и адаптация на старинното училище \"Св. Пантелеймон\" в двора на църквата \"Успение Богородично\" в село Широка лъка обяви община Смолян.      Застроената площ на сградата е около 193,00 кв. м, а разгънатата застроена площ - около 397 кв. метра. Прогнозната стойност за изпълнение на обекта е 634 036 лв. без ДДС (740 843 лв. с ДДС) .   За широколъчани училището и църквата са пряко свързани с житието на селото и родовете им. Храмът има героична история. Той е построен за 38 дни от местните хора през пролетта на 1834 г. след специалното разрешение на Махмуд Първи.\r\nЦърквата е изрисувана от Димитър Зограф, брат на прочутия Захарий Зограф. Смята се, че храмът е чудотворен. След това се е построила камбанария в двора с две камбани.  В свое послание Екзарх Стефан Първи споделя, че църквата в Широка лъка му е помогнала да завърши семинария и да отдаде живота си на вярата, тъй като бил кръгъл сирак.\r\nВ двора на църквата се намира училището \"Свети Панталеймон\", което миналата година навърши 130 години. Училището е изградено през 1888 г. от местни майстори като целият комплекс е паметник на културата от национално значение.   „Сградата на училището била компрометирана по време на социализма от незавършена реставрация, но и изтърбушена оцелява вече над 30 години. Това доказва какви майстори са я строили навремето, така че дори с нарушени конструкция и стени да издържа досега“, казва кметът на селото Васил Седянков.    С постановление на Министерския съвет от м.г. правителството отпусна на община Смолян сумата от 760 846 лв. за реставрация и адаптация на старото училище „Св. Пантелеймон“ в двора на църквата. ", "date": "2019.06.13", "title": "Поръчка за реставрация на старинно училище в Широка лъка обяви Смолян"}
{"url": "https://www.actualno.com/goodnews/zvezdi-tancuvaha-v-podkrepa-na-semejstva-s-reproduktivni-problemi-news_758470.html", "text": "    Популярни личности се включиха в каузата на Фондация „Мечта за дете“ и Фондация „Супер БЕБЕ“, която подпомага двойки с репродуктивни проблеми. Дизайнерката София Борисова, телевизионната водеща Мария Силвестър, блогърката Антоанет Пепе, танцьорът Атанас Масечков, дъщерята на шеф готвача Андре Токев Елиза Токева, и много други се посветиха на благотворителната инициатива. В следствие на тримесечната си подготовка с професионалистите на Dance Academy, всички те се справиха перфектно и получиха адмирациите на публиката. Танците на звездите бяха представени на благотворителен бал „Танц за дете“ , организиран от фондацията.       След всяко изпълнение публиката наддаваше, за да го откупи в полза на двойките, които мечтаят да имат дете. Най-голяма сума събра дуета на Атанас Месечков и София Борисова. Тяхното чача се откупи за 4500 лева. Мария Силвестър се впусна във впечатляващо танго по музика от филма „Усещане за жена“ и успя да събере 3000 лева. Дъщерята на виртуозния кулинар Андре Токев, Елиза Токева продаде танца си за 1500 лева. MyFamily също се присъедини към каузата и дари 1400 лева. С тях откупиха последния танц в стил Пасо Добле изигран от професионалистите на Dance Academy.\r\nСлед всички представяния и томболи „Танц за дете“ успя да събере общата сума от 24 340 лева. Средствата ще помогнат на четири двойки с репродуктивни проблеми да продължат борбата си и да сбъднат мечтата си за дете. Благотворителната инициатива се проведе в рамките на националната кампания „Роди дете в България“, организирана от фондация „Мечта за дете“ и Фондация „Супер БЕБЕ“. В рамките на инициативата стартирала на 13 февруари 2019 година до момента 12 двойки са получили подкрепа за инвитро процедури. В помощ на каузата вече са застанали популярните изпълнители Теди Кацарова и Дичо. Те пътуват с фондацията из цялата страна и дават гласност на благородното дело. В тази връзка Теди Кацарова след изпълнението си по време на благотворителната вечер разчупи сценария и покани основателят на фондация „Мечта за дете“ Ивелина Рускова, за да ѝ връчи грамота за посланик на добротата за 2019 година. Признанието бе от името на всички известни изпълнители, които подкрепят благородното дело и пътуват из цялата страна в подкрепа на семействата, бленуващи за дете. Всеки, който се чувства съпричастен със съдбата на тези хора, може да се свърже с фондацията на: .   ", "date": "2019.06.13", "title": "Звезди танцуваха в подкрепа на семейства с репродуктивни проблеми "}
{"url": "https://www.actualno.com/society/benatova-i-shikerova-napusnaha-nova-s-dumite-i-chestit-rojden-den-bojko-borisov-news_758395.html", "text": "    Разследващите журналисти Миролюба Бенатова и Генка Шикерова са напуснали официално Нова телевизия. Това става ясно от техни публикации в социалната мрежа Facebook. Генка Шикерова отбелязва: \"И честит рожден ден, Бойко Борисов\". Припомняме, че днес премиерът навършва 60 години.       Вчера (12 юни) \"Свободна Европа\" съобщи, че на Миролюба Бенатова и Генка Шикерова - журналисти, посветили работата си на множество разследвания, излъчени в ефира.  На Бенатова и Шикерова, както и на колегата им Марин Николов, им е бил даден избор от новото ръководство на Нова - или подписват т.нар. авторски договори, или се разделят, но не могат да останат на трудов договор. Авторските договори предполагат възможност телевизията да отказва теми и разработки или да налага такива, дори с условие за санкции при липса на желание на журналиста да я разработи. Освен това при тези договори не се плащат осигуровки, както е при трудовите.\r\nАргументът, ползван от телевизията, за предложената промяна обаче е, че по този начин се оптимизират разходи, а и така разследващите журналисти \"ще имат повече свобода да работят\".      Знаете, през април \"Адванс медиа груп\" на братята Кирил и Георги Домусчиеви и MTG финализираха продажбата на . Сделката беше одобрена и от Комисията за защита на конкуренцията, а председател на съвета на директорите на \"Нова Броудкастинг груп\" стана Георги Домусчиев. За изпълнителни директори на компанията бяха назначени досегашните прокуристи Вяра Анкова и Николай Андреев.\r\nНова телевизия вече напуснаха редица журналисти и продуценти, сред които Цветомир Семов, Диана Димова, Марина Цекова и Елена Гюрова.\r\nПървоначално Бенатова отбеляза във Facebook, че напуска \"Нова\" с думите \"Честит празник, Бойко Борисов\". Впоследствие обаче и закратко тази публикация изчезна, като към момента отново е налична.     ", "date": "2019.06.13", "title": "Бенатова и Шикерова напуснаха \"Нова\" с думите \"И честит рожден ден, Бойко Борисов\""}
{"url": "https://www.actualno.com/politics/borisov-dve-godini-radev-mojeshe-da-govori-sreshtu-trifonov-ne-sym-go-chul-da-se-obadi-news_758465.html", "text": "     . Така премиерът Бойко Борисов отговори на въпрос на журналист относно партийната субсидия и това дали тя ще задуши опозицията преди местните избори.      Борисов коментира накратко темата пред репортери след като наблюдава военно учение на полигона край Шабла.    Във връзка с него министър-председателят поясни, че на Балканите мирът може да съществува само когато всички са много силни и единни. \"Всичко, различно от мир, ще е тотална щета за всички\", отбеляза Борисов. Колкото повече мир има, да вдигаме БВП, да има по-високи доходи - това искат хората, обобщи Борисов.   ", "date": "2019.06.13", "title": "Борисов: Две години Радев можеше да говори срещу Трифонов, не съм го чул да се обади"}
{"url": "https://www.actualno.com/varna/otkrivat-muzej-na-vodosnabdjavaneto-i-kanalizacijata-vyv-varna-news_758473.html", "text": "    В морската ни столица ще бъде открит интерактивен Музей на водоснабдяването и канализацията, който е създаден по проект „Подпомагане на ефективността, управлението и институционалния капацитет в отрасъл ВиК“ и се финансира по ОП „Околна среда 2014-2020“.      Всички желаещи варненци и гости на града ще могат да разгледат експозицията, която включва ВиК инсталации и 3D визуализация и информационни табла, представящи целия път на водата – от източниците до потребителите и обратно към инсталациите за пречистване и връщането й в природата. Музеят ще бъде открит в административната сграда на „Водоснабдяване и канализация – Варна“ ООД.   Инициативата е с образователна цел, споделят организаторите. Те искат да запознаят граждани и специалисти с основните елементи на водоснабдителните и канализационните системи, обясниха от „ВиК - Варна“.\r\nОфициалното откриване на Музея на водоснабдяването и канализацията ще се състои от 15.00 часа в сградата на „Водоснабдяване и канализация – Варна“ ООД.   ", "date": "2019.06.13", "title": "Откриват Музей на водоснабдяването и канализацията във Варна"}
{"url": "https://www.actualno.com/help/djoni-se-nujdae-ot-speshna-operacija-news_758418.html", "text": "    На 28-ми април Джони е диагностициран с мозъчен тумор. Огромен. Над 8 сантиметра. При първата операция е прамахната част от тумора, а при втората е поставена клапа. СПЕШНО трябва бъде извършена трета операция!      Туморът е доброкачествен по хистология, но остатъкът е на място, на което се оказва, че малко неврохирурзи са готови да оперират и да дадат добри прогнози. Джони вече не ходи, едва пие малко, не се храни с нищо друго, въпреки титаничните ми усилия да напъхам нещо в устата му.   Надеждата на родителите е в Турция, където професор Мемет Йозек се наема да направи операцията възможно най-скоро. Според него е нужно радикално да се изреже всичко, което е останало от тумора.\r\nВижте как можете да помогнете на Джони в    ", "date": "2019.06.13", "title": "Джони се нуждае от спешна операция"}
{"url": "https://www.actualno.com/business/preferencialni-uslovija-za-uchastie-v-izlojenie-copis-do-31-uli-news_758528.html", "text": "           Преференциални условия за участие. От тази възможност могат да се възползват компаниите от бранша на рекламните и печатните комуникации, заявили участие в международното изложение COPIS до 31 юли.\r\nЕдинственият бизнес форум в България, който ежегодно обединява професионалистите в печатния и рекламния сектор, ще се проведе от 25 до 27 септември в Интер Експо Център. Компаниите могат да заявят своето участие и да се запознаят с възможностите за представянето си чрез сайта .\r\nСред акцентите през тази година се откроява отново печатът на текстил. Авторитетният форум за рекламната и печатната индустрия в Югоизточна Европа ще отвори вратите си и за новостите при дигиталния печат, материалите и консумативите, графичния и пространствения дизайн, сувенири, подаръци, рекламен текстил и визуални комуникации. Сериозен е фокусът и върху управлението на бизнес процесите в условията на съвременните технологични условия. Вниманието ще привлекат и иновативните POS дисплеи, приложими при рекламите в точката на продажба.  Осмото издание на се очертава като най-мащабното досега и ще се проведе за втори пореден път едновременно с ТМТ Експо – изложението, посветено на материалите и технологиите в текстилната индустрия. „Изложителите в COPIS ще разположат щандовете си върху площ, надхвърляща 7500 кв.м.“, коментират организаторите. Иновативните технологии и фирмени предложения ще обхванат зали 2, 3 и 4 на Интер Експо Център. Над 6000 бяха посетителите през 2018г. През 2018г. над 6000 професионалисти посетиха изданието, което утвърди COPIS като водещо събитие за сектора в Югоизточна Европа. В него се включиха над 130 директни изложители от България, Германия, Китай, Румъния, Полша, Чехия и Унгария. А изданието през тази година дава заявка за още по-големи мащаби и увеличен интерес както на участници, така и на посетители от България и чужбина.    Подробна информация за COPIS и възможностите за участие в изложението, ще откриете на . ", "date": "2019.06.13", "title": "Преференциални условия за участие в изложение COPIS до 31 юли"}
{"url": "https://www.actualno.com/education/vylchev-76-mln-lv-sa-sredstvata-po-programite-za-razvitie-na-uchilishtnoto-obrazovanie-news_758394.html", "text": "    76 млн. лв. са средствата за 2019 г. по националните програми за развитие на училищното и предучилищното . Това каза министърът на образованието и науката Красимир Вълчев по време на изслушване в парламента.      „Средствата по националните програми за развитие на училищното и предучилищното образование са 76 млн. лв. тази година.   С тях се реализират тези средства, с които не може предварително да се определи в кое училище или детска градина ще се реализира даден проект“, обясни Вълчев.\r\nТой посочи, че за миналата година предвидените средства са били по-малко, но МОН е дофинансирало и така изразходваните средства са били около 80 млн. лв. По думите му това най-вероятно ще се случи и през 2019 г.  „Националите програми са пилотирали много политики и дейности в системата. Някои от дейностите, които в момента се финансират институционално, са започнали точно чрез национални програми“, припомни той и като пример даде закуските в училище и кариерното финансиране.\r\n„Около 580 училища – или около 4000 ученици, ще се включат в програмата за насърчаване на иновациите. Тя включва обмен на практики, взаимно насърчаване“, каза още Вълчев и посочи, че тази програма и този дизайн на програмите трябва да се увеличават и насърчават.   Образователният министър подчерта, че днешните училища трябва да взаимодействат повече с бизнеса и с другите заинтересовани страни.     ", "date": "2019.06.13", "title": "Вълчев: 76 млн. лв. са средствата по програмите за развитие на училищното образование "}
{"url": "https://www.actualno.com/curious/4-te-zodii-koito-nikoga-ne-izneverjavat-news_758477.html", "text": "     Изневярата е нещо, което направиш ли веднъж, няма връщане назад. Тя може да накара човек да спре да вярва в любовта завинаги и с всеки следващ партньор да очаква същото предателство. Има зодии които обаче не приемат изневярата и никога не биха изневерили.       Има хора които са ревниви до болка. Има и такива, за които ревността е непознато чувство. Но няма значение от кои си, защото изневярата боли за всички.     Дева: Като едни от най-големите моралисти Девите никога не биха помислили за изневяра. Те обичат с цялото си същество и допуснат ли изневяра никога не биха си простили унижението. Като добри души те остават верни на любимия. Трудно намират и отдават сърцето си, но когато решат, че това е човека не биха го загубили заради моментна авантюра. Не биха хабили енергия в търсене на друг, с когото да изневерят. По-скоро биха вложили цялата си енергия в партньора и щастието на отношенията.    Телец: Едва ли има някой, който да държи по-силно на семейството от Телците. Те са едни от най-надеждните знаци в зодиака, щом стане въпрос за създаване на стабилна и сериозна връзка. Дават всичко за интимното и сигурното и през ума не им минава изневярата. Никога не би рискувал щастието и връзката си заради момента забежка.Те са изключително предани на половинката си и може да се каже, че са най-сигурните партньори за връзка.         ", "date": "2019.06.13", "title": "4-те зодии, които никога НЕ изневеряват"}
{"url": "https://www.actualno.com/education/poveche-pari-za-uchiteli-no-samo-ako-rabotjat-v-problemni-uchilishta-news_758426.html", "text": "    Предвижда се увеличаване на допълнителното заплащане на учителите, които се включат в програмата за преподаване в проблемни училища. Това розкри министърът на образованието и науката Красимир Вълчев по време на изслушване в парламента.      „Най-важната ни задача е да обезпечим системата с учители за период от 10-15 години. През следващите години много по-малко млади хора ще влязат в системата от тези, които ще излязат от нея“, обясни Вълчев.   Той посочи, че трябва да има добре мотивирани учители и специалисти, които да обезпечат подкрепата дори и в най-малките и отдалечени населени места. „Затова е и програма „Мотивирани учители“.\r\nПървият ѝ модул цели да намери учители за най-проблемните училища, където системата най-трудно се справя – такива са най-вече тези в обособените квартали.  Предвижда се допълнително заплащане от 300 лв. на учителите, които ще се включат в този модул. Но изследванията показват, че те не са достатъчни и най-вероятно ще се увеличат“, заяви Вълчев и посочи, че се поемат средствата и за наем на жилища на тези учители.\r\nТой уточни, че вторият модул на програма „Мотивирани учители“ предвижда специалисти без педагогическа квалификация с висше образование да навлязат в системата на образованието.   Вълчев обясни, че третият модул по програмата е за обучение на действащи учители по различна от тяхната специалност.     ", "date": "2019.06.13", "title": "Повече пари за учители, но само ако работят в проблемни училища"}
{"url": "https://www.actualno.com/balkani/general-uesli-klark-putin-bi-mogyl-da-predizvika-vojna-na-balkanite-news_758415.html", "text": "    Пенсионираният американски генерал Уесли Кларк е уверен, че има риск от избухването на нова война на Балканите, която може да бъде предизвикана от държавния глава на Руската федерация Владимир Путин. Това съобщава електронното издание на македонския вестник „Независен“, цитирано от агенция \"Фокус\".      „Балканите са един от регионите, в които руският президент Владимир Путин може да предизвика нова криза“, заяви американският генерал пред прищински медии. Съгласно думите му, има „кризи, които чакат подходящия момент“, и когато той дойде, Путин ще насърчи отприщването на някоя от тях. „Може да е тук ( ), може би в Украйна, а може и в балтийските страни“, предупреди още Кларк.    ", "date": "2019.06.13", "title": "Генерал Уесли Кларк: Путин би могъл да предизвика война на Балканите"}
{"url": "https://www.actualno.com/tennis/grigor-dimitrov-objavi-goljamata-si-cel-i-kak-iska-da-go-zapomnjat-news_758410.html", "text": "    Най-добрият български тенисист Григор Димитров продължава да се готви за сезона на трева. Той даде специално интервю за Gio, където участва в лайфстайл проект със свои колеги.      \"Определено искам да оставя някаква следа в спорта. Не от гледна точка на рекордите… това не е моя цел. Едно от главните неща за мен е хората да видят, че спортистите са като всички останали.   Просто сме добри в това, което правим, но всички ние също трябва да се справяме с проблемите си извън корта. Имам своите демони и очаквания\", призна Григор.\r\nАко може да попадне в която и да е епоха и да излезе срещу който и да е съперник на корта, Григор заяви, че би предпочел да се изправи срещу две от легендите на тениса - Бьорн Борг и Джон Макенроу.  \"Двамата са пълни противоположности, но има толкова много да се уча от тях. Играта им е коренно различна. Всеки път, когато са играли един срещу друг, винаги можете да видите различията, но можете и да научите много\", посочи той.\r\nКак иска да бъде запомнен Григор и какво най-много обича в тениса, разберете в .    ", "date": "2019.06.13", "title": "Григор Димитров обяви голямата си цел и как иска да го запомнят"}
{"url": "https://www.actualno.com/actualno/vsichko-hubavo-v-sofija-e-vyv-fandykova-news_758137.html", "text": "    Метростанцията ви е далеч, нямате удобна връзка, улицата е с кратери, трамваят ще се разпадне, подлезът е нещо средно между тоалетна и тунел на ужасите, на Графа му падна \"р\"-то и се превърна в нарицателно за гаф – плочките са криви, образуват се локви, чакате в задръстване, смятате, че цената на билета е много за подобно качество, детето ви не е прието в градина, вечер си затваряте прозорците, за да не влезе мръсен въздух.... Така е, защото всичко хубаво от София е отишло във .      Качеството, функционалността, симетрията и ефективността на ремонтните дейности. Всичко това е в непоклатима конструкция в непукизма на госпожата. Тя е учител, не забравяйте и всеки път ни преподава урока си, набива ни го в главичките редовно и упорито (за по-сигурно сложи перките по и те да ни набият главичките) – изчаква необходимото време, появява се пред ТВ екраните и закаканизва – \"всички трябва да положим усилия\", \"резултатите са видими\", \"през ХХ година прокарахме ХХ км метро, строим ХХ градини\", \"изпълнителите ще бъдат глобени\".\r\nВ съвестта ѝ е чисто, пречисто, поради празнотата, където би трябвало да се настани това качество. Там е едно проветриво място, което не задържа никакъв гаф, простете - . Освен това тя не диша, как да си поеме въздух, докато изрежда всичките си заслуги, когато получи въпрос по същество.\r\nПред очите ѝ е хубаво, защото не вижда по-далече от носа си. Фикусът в кабинета ѝ стига - защо искате повече дървета? А стажът ѝ като учителка вероятно я кара да прави всичко възможно, за да не се мъчат други учителки с тези софиянчета.  Стабилността на градското управление на столицата е желязно, не стоманено, като безотговорността на русокосата \"р\"-ъкаща дама. Проектантите, изпълнители, зам.-кметове, софиянци, остаряла ВиК мрежа, законодателство, пришълци от провинцията. Цялата отговорност на кметицата се разлива като пролетен порой по софийска улица със запушена шахта.\r\nТя е възпитанието на младото поколение, което разбира защо повечето политици са лъжци, когато са ги чули сутринта в новините как се работи по малките улички, а детето току-що се е спънало в подвижна плочка. Тя е гражданското съзнание на децата (дори и те не ѝ вярват), които казват: \"Първо да оправи улиците, а после .\"\r\nТя е устойчивото бъдеще, което (докато се препъваш по същия тоя Граф) поражда идеята да се направи една ваденка в цял ръст напряко на тротоара (и в по-голям размер ще ѝ я направим), по който да минават напред-назад трамваи и хора, че да остане спомен за всеки следващ кмет как НЕ СЕ прави.    Тя е безкрайността, точно като минутите, оставащи до идването на следващия автобус, или 3-те минути, светещи на таблото (там, където го има), прескачащи закона на времето и разтягащи се повече и повече. Тя е безкрайността на търпението на софиянци, на глупостта да се допусне, като възможност (доколкото се познаваме), да бъде избрана за пореден път за кмет на София.\r\nВсичко хубаво в София е във Фандъкова. Тя е като един мираж, в който имаме редовен и качествен градски транспорт с билети за време, с безплатни карти за всички ученици, едни красиви и безопасни градски паркове и алеи, чист въздух, зелени билети, когато го няма, законно строителство, грижа за паметниците на културата, и детски градини... Какво ли няма в този оазис... Само нас ни няма.   ", "date": "2019.06.13", "title": "Всичко хубаво в София е във Фандъкова"}
{"url": "https://www.actualno.com/crime/prokuraturata-shte-iska-postojanen-arest-za-mladeja-ot-plovdiv-podgotvjal-atentat-news_758421.html", "text": "    „Прокуратурата ще продължи да поддържа искането си за задържане под стража , тъй като считаме, че тя е една от най-адекватните. Така той ще бъде изолиран в специална среда, в която с него ще работят психолози и психиатри“. Това заяви говорителят на Специализираната прокуратура Сийка Милева във връзка с радикализирания 16-годишен младеж от Пловдив, предаде репортер на БГНЕС.      Според държавното обвинение продължава да има реална опасност за сигурността на голям брой български граждани.   „Непроменено е мнението на прокуратурата, че в настоящия казус се касае за дете, жертва на радикализация и за една огромна човешка трагедия. От друга страна стоят сигурността и интересите на българското общество. и устройство, по обем и брой, несъпоставими с нито един друг казус от новата история на България“, заяви прокурор Милева.\r\nТя подчерта, че това не е било известно на никого, дори и на родителите не детето. При претърсванията е намерена информация, която показва, че детето е подготвяло терористичен акт. Отделно от нея са намерени и видеоклипове, изпращани от него към вербовчика в тази насока.  „Помощта на родителите е огромна. Но информацията, първоначално придобита, е за радикализация и тя не е подадена от тях“, категорична е прокурор Милева.\r\nПрипомняме, че при акция в Пловдив на 8 юни полицията откри готови и в процес на изготвяне самоделни взривни вещества. Върху тях е работил радикализирал се 16-годишен ученик от местна елитна гимназия, а намесата на органите на реда идва след сигнал на негови близки. Претърсени са две помещения, които според прокуратурата младежът е използвал съвсем съзнателно, а едно от откритите устройства е т. нар. тръбна бомба, която е често срещана при атентати в САЩ. В процес на изготвяне униформените са открили и т. нар. бомби с пирони, използвани при няколко атентата в Европа, включително бургаското летище Сарафово.   По данни на прокуратурата при атентата в Сарафово, който стана през 2012 година, използваното вещество от този тип било между 2 и 3 килограма, а в случая с ученика става въпрос за 14,5 килограма. За него заместник-главният прокурор Иван Гешев потвърди, че е бил вербуван от Ислямска държава.     ", "date": "2019.06.13", "title": "Прокуратурата ще иска постоянен арест за младежa от Пловдив, подготвял атентат"}
{"url": "https://www.actualno.com/analysis/nikoj-ne-iska-moldova-da-se-prevyrne-v-evropejskata-venecuela-news_758119.html", "text": "    Европа вече има своя собствена Венецуела: най-бедната или втората най-бедна нация, в зависимост от това как броите, има две правителства. Основната разлика в ситуацията: Русия и Западът имат еднакви предпочитания, защото алтернативата е по-лоша – управление на олигарх, който ще действа само за себе си. Това пише Леонид Бершидски за агенция Bloomberg, който е редактор на руския вестник „Ведомости” и основател на сайта Slon.ru.      През февруари , страна с население от 3,5 милиона, сгушена между Украйна и Румъния, проведе неубедителни парламентарни избори. Три партии - проруската Социалистическа партия, проевропейският съюз АКУМ и Демократическата партия, водена от олигарха Владимир Плахотнюк – получиха по над 20% от гласовете. Коалиционните разговори обещаваха да бъдат трудни: нито една от другите две политически сили не искаше да работи с Плахотнюк. Докато коалиционните преговори продължиха, Демократическата партия на Павел Филип продължи да води правителството, точно както беше преди изборите, допълва агенция Фокус.   На 8 юни бившият изпълнителен директор на Световната банка Мая Санду, съпредседател на АКУМ, обяви създаването на коалиция със социалистите. Конституционният съд на Молдова, пълен с лоялни на Плахотнюк членове, веднага постанови, че коалицията на Санду е противоконституционна, тъй като тя е сформирана повече от 90 дни след изборите. На 9 юни органът свали и президента на Молдова, социалистът Игор Додон, и предаде правомощията му на Филип, който незабавно насрочи нови избори за септември.\r\nИ двете молдавски правителства отказват да напуснат (също както и Додон, който бе избран за народ) и и двамата издават заповеди - почти като във Венецуела, където президентът Никола Мадуро (подкрепян от Русия) и неговият опонент Хуан Гуайдо (признат от САЩ и други западни нации), са в цайтнот. В Молдова обаче руските и западните интереси изглежда се припокриват - може би за първи път след присъединяването на Крим към страната през 2014 г.  Русия призна правителството на Санду на 10 юни. Въпреки че повечето от важните министерски постове отидоха в ръцете на политиците от АКУМ, присъствието на социалистите прави кабинета приемлив за Кремъл. Официалната Москва няма илюзии за възстановяване на пълното си влияние от съветската епоха в Молдова, страна, в която Румъния е разпространила около един милион паспорти, което позволява на да се интегрират в ЕС преди тяхната страна да стане пълноправен член. Русия, обаче, има интерес да поддържа здрави отношения с постсъветската държава, като същевременно запазва контрола върху непризнатия отцепник на Молдова в Приднестровието, рускоговорящ анклав, където 1500 руски войници са разположени в буферната зона, каквато Кремъл обича да поддържа близо до руските граници.\r\nВъв вторник руският вицепремиер Дмитрий Козак, отговарящ за отношенията с Молдова, заяви, че Плахотнюк е предложил да преориентира страната си към Русия и да я превърне във федерация, като Приднестровието запази връзките си с Москва. Но Плахотнюк, който по-рано се придържаше към тежка антируска линия, не може да спечели доверието на Москва. Участието на социалистите в правителството осигурява по-силна гаранция за Русия, отколкото празните думи.   Германия, Франция, Великобритания, Полша и Швеция подкрепиха молдовския парламент, който застана зад правителството на Санду. Антикорупционната партия на Санду е най-добрият шанс на страната да постигне напредък. Страната не може да постигне нищо, когато Плахотнюк ефективно притежава всичко в нея, от четири от пет национални телевизии до Конституционния съд. В края на миналата година Европейският парламент дори прие резолюция, с която Молдова се обявява „държава, завладяна от олигархични интереси\".    САЩ също подкрепиха молдовския парламент.\r\nСливането на руските и европейските интереси, подкрепено от САЩ, е почти невероятно в настоящия геополитически климат. Това показва, че Русия не трябва да бъде възприемана на противник на Запада и износител на корупция, който се занимава с хаос и разпад в съседните страни. Макар че скритите й мотиви изрично не са същите като тези на западните страни, тя също се интересува от стабилността в държавите, които са нейни непосредствени съседи - и като се увери, че политическите сили, които са съпричастни към нея, имат известна роля в управлението на региона.\r\nПодобно на Плахотнюк, парламентът иска - но по различни правила. Той гласува за отмяна на реформата на Изборния кодекс, подкрепена от Плахотнюк, при която мнозинството от депутатите се избират по райони, а не по партийни списъци. Подобна промяна щеше да бъде смъртоносна за влиянието на Демократическата партия. Ако устойчивият международен натиск помогне на Санду и на парламента да надделяят, АКУМ и социалистите вероятно ще се окажат най-големите сили и ще трябва да работят за солидна коалиция, която да задържи западната помощ за Молдова за изграждането на по-силни институции, а Русия - достатъчно щастлива, за да не се меси. Един успешен опит от този вид в крайна сметка може да се използва за разрешаване на конфликта в Украйна, без да се позволи на Киев да се отклони от европейския си път.   Засега обаче е важно да се предотврати насилието. Русия и Западът трябва да обединят усилията си, за да принудят Плахотнюк да се оттегли. Европа наистина не се нуждае от собствена Венецуела. ", "date": "2019.06.13", "title": "Никой не иска Молдова да се превърне в европейската Венецуела"}
{"url": "https://www.actualno.com/asia/erdogan-s-400-idvat-sledvashtija-mesec-news_758338.html", "text": "    Турция ще получи руските ракетни комплекси С-400 следващия месец, обяви турският президент Реджеп Ердоган, предаде БГНЕС.      Страната вече е закупила руските С-400 и сделката е необратима, подчерта държавният глава. \"Не казвам, че Турция ще купи С-400. Ние вече сме ги купили. Сделката е подпечатана\", бяха думите на Ердоган. Той припомни, че споразумението с Москва е приемливо не само заради цената, но и заради получаването на технологията и възможността за съвместно производство.   По-рано през юни, действащият министър на отбраната на САЩ Патрик Шанахан официално уведоми Турция, че на страната няма да бъде позволено да получи , които вече е закупила, ако финализира сделката за С-400. В отговор Ердоган заяви, че Турция е не само клиент за F-35, но и партньор в производството им, като вече е инвестирала повече от 1 милиард долара в проекта.\r\nРусия и Турция подписаха договор за 2,5 милиарда долара за доставка на четири комплекса С-400 в края на 2017 година. Вашингтон излезе с контрапроект, предлагащ на Турция договор за 3,5 милиарда долара за американски системи Patriot PAC-3s. Турските власти посочиха, че преговорите по предложението на САЩ продължават, но подчертаха, че Анкара няма да анулира договора за системите С-400 заради американската оферта.  По-рано беше съобщено, че първите С-400 ще пристигнат в Турция през юли. С придобиването на системата за противовъздушна отбрана, Анкара ще стане четвъртата страна след Русия, Беларус и Китай, която притежава това оръжие. ", "date": "2019.06.13", "title": "Ердоган: С-400 идват следващия месец "}
{"url": "https://www.actualno.com/america/priblijen-na-bivshija-prezident-na-arjentina-s-prisyda-za-korupcija-news_758362.html", "text": "    Бивш аржентински министър беше осъден на 6 години затвор, след като беше заловен от полицията докато се опитва да укрие сакове с 9 милиона американски долара в женски манастир в Буенос Айрес, предаде БГНЕС.      Случаят стана емблематичен за корупцията на страната, когато беше съобщено, че 58-годишният Хосе Лопес е бил хванат да хвърля 160 сака и торбички през стената в градината на метоха.   80-годишна католическа монахиня, сестра Челия Инес Апарисио, която беше обвинена за съучастие в случая, беше оправдана.\r\nЛопес е част от група официални лица, които са били приближени до покойния президент Нестор Кирхнер и неговата наследница и съпруга Кристина Кирхнер. Лопес и неговият бивш шеф, бившият министър на планирането Хулио де Видо, който също е арестуван за корупция, управляват обществените проекти на федералното правителство по време на мандатите на Кирхнер (2003-2015).  Съпругата на Лопес, Мария Диас, получи условна присъда от две години за съучастие в случая. Бивш заместник-министър на обществените работи, Лопес също е заподозрян в злоупотреби за два други случаи на корупция.\r\nКирхнер, сега сенатор, която се кандидатира за вицепрезидент на изборите през октомври, в момента . ", "date": "2019.06.13", "title": "Приближен на бившия президент на Аржентина с присъда за корупция"}
{"url": "https://www.actualno.com/cars/vyvejdat-kameri-koito-shte-sledjat-i-za-shuma-na-avtomobilite-news_758370.html", "text": "    Министерството на транспорта на Великобритания започна тестове на специални камери, които могат да засичат автомобилите, издаващи прекалено голям шум. Устройствата ще бъдат поставени на различни места край пътищата на Острова, като те ще измерват нивото на шума от колите и съответно ще изпращат информацията в полицията, съобщава Autocar. Повод за тестовете на тази система е позицията на транспортното министерство, където смятат, че прекалено шумните автомобили правят непоносим живота на хората, живеещи в близост до пътя. Този шум дори може да бъде опасен за човешкото здраве, убедени са чиновниците от ведомството. Това съвсем не е първият подобен експеримент във Великобритания. През април по някои пътища в страната бяха поставени детектори, засичащи употребата на мобилни телефони без помощни устройства, които са задължителни при шофиране. Системата, разработена от компанията  Westcotec, се състои от датчици, засичащи активността на мрежи 2G и 3G. Ако системата засече в определен радиус използването на мобилен телефон без активиран Bluetooth, тя активира специално специално съобщение, което се изпраща до собственика на номера. Така той получава само предупреждение, тъй като няма как да бъде фиксирано дали той нарушава правилника или някой от возещите се в автомобила ползва мобилен телефон (за пътниците няма забрана за говорене по време на движение). Според британските закони, използването на мобилен телефон зад волана се наказва с глоба от 200 паунда и се отнемат 6 точки от шофьорската права. По данни на полицията в страната, използването на смартфон при шофиране увеличава четири пъти опасността от катастрофа и е два пъти по-пъти опасно от карането на автомобил след употреба на алкохол.       ", "date": "2019.06.13", "title": "Въвеждат камери, които ще следят и за шума на автомобилите"}
{"url": "https://www.actualno.com/america/trymp-se-zakani-sys-sankcii-za-severen-potok-2-news_758366.html", "text": "    Американският президент Доналд Тръмп заяви, че обмисля да наложи санкции на проекта за газопровод \"Северен поток 2\". \"Това е нещо, което разглеждам и обмислям\", каза Тръмп в отговор на въпрос на журналист за възможни американски санкции, предаде БГНЕС.      Тръмп каза, че той е първият човек, който е предложил да се направи нещо за това, което нарича \"проблемът с газопровода\"   По време на посещението на полския президент Анджей Дуда в Белия дом, Тръмп заяви: \"Аз съм този, който първи повдигна проблема с газопровода, в който Русия дава огромен процент енергия. Знаете, че този газ влиза в Германия. Аз казвам:\" Как можете да го правите? \", попита Тръмп.\r\nАмериканският президент добави, че Съединените щати \"защитават\" Германия от това тя да стане свръхзависима от Русия, като се противопоставят на проекта.  \"Германия прави огромна грешка, като разчита толкова много на газопровода. Но Германия отново гледа своя интерес и се справя добре. Бях критичен. Бях критичен към енергията, която ще бъде доставена от този тръбопровод\", бяха думите Тръмп.\r\n\"Северен поток 2\" е съвместен проект на руския енергиен гигант \"Газпром\" и пет европейски компании. Той има за цел да доставя 55 милиарда кубически метра руски природен газ годишно директно в Германия и други европейски страни чрез тръбопровод по дъното на Балтийско море.   Проектът за газопровода беше приветстван от някои страни в Европа, но други му се противопоставиха - например Полша и прибалтийските държави, като изразиха загриженост относно предполагаемата опасност от зависимост на Европа от Русия и намаляване на ролята на Украйна при транзита на руски газ.    Русия многократно е повтаряла, че тръбопроводът е чисто търговски проект.\r\nМеждувременно Съединените щати, които се стремят да популяризират своя втечнен природен газ в Европа, са един от най-енергичните опоненти на строителството на газопровода \"Северен поток 2\" и призоват европейските партньори на \"Газпром\" да се оттеглят от проекта или ще им бъдат наложени санкции. Санкции могат да се налагат по приет още преди две години и засягат и чуждестранни компании, които обаче оперират на американския пазар. ", "date": "2019.06.13", "title": "Тръмп се закани със санкции за \"Северен поток 2\" "}
{"url": "https://www.actualno.com/pernik/riosv-za-zamyrsjavaneto-na-struma-pri-pernik-shampoan-e-ne-e-opasno-news_758369.html", "text": "    Все още не сме приключили процедурата. Направихме експресен анализ, а замърсяването не е опасно за реката. Мисля, че стигнахме до възможния извършител, няма да кажа името му, защото процедурата не е завършила. Това каза директорът на РИОСВ Перник Пламен Ангелов в коментар за на река Струма в близост до Перник.      По думите на Ангелов става въпрос за производство на шампоани. На въпрос на Нова телевизия къде са заустени тези, които \"бъркат шампоана\", отговорът беше, че трябва тепърва да се уточнява къде точно е заустването на въпросния производител в съответния дъждовен колектор, през който е минала пяната.\r\nНямаме поражения по екосистемата на реката, увери Ангелков, като стана ясно, че шампоанът, излял се в Струма, има аромат на кокос, а рибата била само \"изкъпана\", не и отровена.\r\nСтана ясно и, че окончателните резултати от пробите ще бъдат ясни след седмица, както и че засега 8 компании са заподозрени като виновни за случилото се.   ", "date": "2019.06.13", "title": "РИОСВ за замърсяването на Струма при Перник: Шампоан е, не е опасно"}
{"url": "https://www.actualno.com/business/30-ot-partidite-za-vtora-pensija-ne-sa-kakto-trjabva-news_758359.html", "text": "    Въпреки че над 3,6 млн. българи се водят осигурени за , почти една трета от партидите не получават редовни постъпления. Това стана ясно на заседанието на социалната комисия вчера (12 юни), на което бе приет отчет на Комисията за финансов надзор (КФН).      Проблемът с т.нар. кухи партиди е известен и експерти дори предупредиха на форум наскоро, че началото на изплащането на пенсии от втория стълб може да бъде съпроводено с обществено напрежение заради разминаването между очаквания и реалност, коментира в. \" \".   Заместник-председателят на комисията Диана Йорданова очерта вчера ситуацията с частните фондове като добра. Те са стабилни и добре капитализирани, поради което нови стрес тестове не се предвиждат, увери Йорданова, цитирана от БНР. Тя обаче посочи като проблем големия брой на партидите, по които почти няма постъпления или те са спорадични. \"Идентифицирали сме около 1,1 млн. такива партиди - с някаква сезонна заетост или много малки сумички, внасяни на различни интервали от време\", уточни експертът.\r\nЙорданова изрази надежда през юли работната група, която обсъжда вариантите за изплащането на втора пенсия, да е готова с текстове, които да предложи на парламента. Преди почти година социалното министерство представи концепция за фазата на изплащане, но въпреки декларирания консенсус проект със законови промени така и не бе представен. Въпросът е особено спешен, тъй като след само 2 години вече ще има пенсионери, на които трябва да се плаща по този стълб на пенсионната реформа. Това ще са жените, които ще се пенсионират през есента на 2021 година. Първите мъже по този стълб ще се пенсионират през 2024 година.  Според последния представен вариант за фазата на изплащане универсалните фондове ще гарантират минимален размер на втората пенсия. Изплащането ще е възможно пожизнено или разсрочено, като изборът е ограничен според сумата в партидата. За първите пенсионери с две пенсии това означава, че избор по-скоро няма да има, тъй като за тях събраното няма да стигне за пожизнена пенсия. Наследяване ще е възможно в повечето случаи, но еднократно теглене ще се позволява само при най-ниските суми. ", "date": "2019.06.13", "title": "30% от партидите за втора пенсия не са както трябва"}
{"url": "https://www.actualno.com/america/trymp-na-praktika-e-gotov-da-trygne-po-brysnacha-na-dyrjavnata-izmjana-i-za-sledvashtite-izbori-news_758351.html", "text": "    Американският президент Доналд Тръмп заяви, че ще е готов да приеме информация от чужда страна за своя опонент в президентска надпревара през 2020 година, предаде БГНЕС.      \"Мисля, че може да искате да чуете ... няма нищо лошо в слушането\", каза Тръмп в отговор на въпрос на ABC News какво ще направи, ако страна като Русия или Китай му предложат такава информация.   Той отрече предположението, че това би означавало чуждестранна намеса в американските избори. \"Това не е намеса, те имат информация - мисля, че ще я взема\", каза Тръмп.\r\n\"Ако мисля, че нещо не е наред, щях да отида във ФБР - ако си помисля, че има нещо нередно\", допълни президентът. Но уточни, че през целия си живот не бил търсил ФБР - по-вероятно било ако нещо не му хареса в дадена среща, да изхвърли предлагащият му го от кабинета си.  Контактите между екипа на Тръмп с Русия по време на президентската кампания през 2016 година доведоха до разследване на ФБР - за възможни тайни споразумения и възпрепятстване на правосъдието, както и няколко подобни текущи разследвания в Конгреса. , че няма доказателства за таен заговор, но специалният прокурор смята, че Конгресът трябва да реши дали Тръмп не е възпрепятствал правосъдието. , няма как това разследване да повдига обвинение във федерално престъпление, след като Тръмп е на поста си - той е с имунитет и първо Конгресът трябва да реши на база разследването дали трябва да проведе процедура по импийчмънт, за да може след това Тръмп да бъде обвинен във федерално престъпление. ", "date": "2019.06.13", "title": "Тръмп на практика е готов да тръгне по бръснача на държавната измяна и за следващите избори"}
{"url": "https://www.actualno.com/books/zabludite-na-psihiatyra-news_758335.html", "text": "    Йордан Иванов е роден в Лом през 1954 година. Живее в града и работи като лекар. Има две издадени книги от „Хермес“: сборника с разкази „Шизофреничката“ (2016 г.) и романа „Търновската корона“ (2018 г.), отличен с наградата за литература „Цибрански“ през същата година.      „Заблудите на психиатъра“ е иронично-драматичен роман с три основни сюжетни линии. Директор на психиатрична болница, около петдесетте, решава да даде шанс на любовта в живота си... Поверената му клиника се нуждае от ремонт, той моли за помощ от здравното министерство... Психичноболен пироман иска да се кръсти в Христа, за да се изрази чрез него Божията воля...   Действието се развива в наши дни. Наши са и политиците, кариеристите, поповете, разгонените сестри и санитарите, грешниците, пенсионерите, ракията, лудите. Дори и заблудите.\r\nЧитателят се чуди: да се смее или да плаче.   ", "date": "2019.06.13", "title": "Заблудите на психиатъра"}
{"url": "https://www.actualno.com/chronicles/v-sofija-e-otkrit-teatyr-199-news_758329.html", "text": "    Театър 199 „Валентин Стойчев“ е сценично пространство на столичната улица „Раковски“ („престижно и уютно театрално мазе в центъра“), посветено на камерни спектакли от съвременни автори. След смъртта на дългогодишния си директор Валентин Стойчев през 2007 г. театърът приема неговото име.      Основан е на 12 юни 1965 година. Наречен е така заради 199-те места, с които разполага тогава.   Помещава се в уютно подземие в центъра на София. Има една камерна зала, която след няколко ремонта, за по-голям комфорт на посетителите, разполага със 169 зрителски места.\r\nТеатърът няма собствена трупа, всички творчески екипи, включително режисьори и актьори, които поставят и играят в „199“, се събират на проектен принцип.  Има богата месечна програма. Изнасят се вечерни представления за възрастни – с начало 19.30 ч. Традиция е през зимните месеци да се представят дневни неделни спектакли от 15.00 ч. Всяка събота и неделя има представления за деца от 11.30 ч. През месеците юни-септември началото на вечерните спектакли е 20.00 ч.\r\nНа тази сцена са поставяли едни от най-елитните режисьори, а десетки емблематични роли са изиграли най-талантливите за своето време артисти.   Репертоарната политика е насочена към представянето на българската аудитория на произведения от съвременни автори, както и създаването на спектакли с висока художествена стойност. Поставят се и произведения от най-известните европейски и световни автори. Много от спектаклите са доказани във времето – „Монолози за вагината“ от Ева Енслър, „Вечерен акт“ по А. П. Чехов, „Duende“ по Лорка, Румяна Апостолова, „Рибарят и неговата душа“ по Оскар Уайлд, „Старицата от Калкута“ от Ханох Левин, „Симулатор за чифтосване“ от Джоузеф Скримшоу, „Каквото направи дядо...“ по Х. К. Андерсен се играят над 10 години, „Шинел“ по Гогол отбелязва на сцената на театъра своята 20-годишнина, а моноспектакъла на Андрей Баташов „Секс, наркотици и рокендрол“ е игран над 700 пъти.    Обръща се сериозно внимание и на българската драматургия. ", "date": "2019.06.13", "title": "В София е открит Театър 199"}
{"url": "https://www.actualno.com/balkani/seriozno-zemetresenie-kraj-atina-news_758345.html", "text": "    Земетресение със сила 4.1 по Рихтер разтърси Гърция, предаде БГНЕС.      Епицентърът е бил на 100 километра северозападно от столицата Атина и на 50 километра от град Ламия. Трусът е бил регистриран в 0:54 българско време. Около 40 минути по-късно е имало втори, по-слаб трус - 3,1 по Рихтер.\r\nДо момента няма информация за пострадали хора и нанесени сериозни материални щети. ", "date": "2019.06.13", "title": "Сериозно земетресение край Атина"}
{"url": "https://www.actualno.com/cars/skoro-novite-elektromobili-v-es-shte-trjabva-da-sa-shumni-news_758349.html", "text": "    От 1 юли в Европейския съюз влиза в сила закон, който задължава електрическите превозни средства да издават звук при движение. Тази мярка е насочена към безопасността на велосипедистите и пешеходците, съобщава EuroPulse, предаде БГНЕС.      Сега при скорост до 20 километра в час електрическите автомобили се движат почти безшумно, защото нямат двигател с вътрешно горене.   Според британската асоциация, която предоставя помощ на хора с увредено зрение и слух, има 40% по-голям шанс пешеходците да попаднат под колелата на електрическите превозни средства, отколкото под тези на обикновените автомобили.\r\nЗаради новия закон, на електрическите автомобили, които ще се продават в ЕС, ще започне инсталирането на специални предупредителни системи. Звуците ще трябва да се променят в зависимост от скоростта: колкото по-бързо се движи електромобилът, толкова по-силен е сигналът. Имитация на шума на двигател с вътрешно горене обаче не се изисква. Някои производители вече са представили опции за предупреждение, подобни на \"звуците на космическия кораб\".   ", "date": "2019.06.13", "title": "Скоро - новите електромобили в ЕС ще трябва да са шумни"}
{"url": "https://www.actualno.com/society/500-ot-jazovirite-u-nas-se-smjatat-za-opasni-414-sa-v-avarijno-systojanie-news_758374.html", "text": "    \"414 от язовирите са в аварийно състояние, 500 се смятат за опасни, а 10 са поставени под специално наблюдение. Общо 6840 язовира има в България\" Това обобщи Кирил Войнов, заместник-председател на Държавната агенция за метрологичен и технически контрол в интервю за БНТ.      В момента се извършва проектиране и проучване на 16 от тях, които са най-опасни, за да бъдат ремонтирани. Сред тях са \"Бели Искър\" и \"Огоста\". Правителството отпусна 500 млн. лв. за ремонт на язовири.   Войнов обаче увери, че \"държавата си е на мястото\" и няма основания за безпокойство.\r\n\"Хората могат да спят спокойно с Божията помощ\", подчерта Войнов.  Според него проблемът с е при тези, които са общинска собственост, тъй като част от кметовете не се грижат за тях. 600 акта за нарушения са съставени на кметове.\r\n\"Компромис няма да правим с никого докато аз съм тук\", допълни още той.   Войнов коментира скъсаната язовирна стена над село край Стражица, което наводни множество къщи и градини. Според него на мястото е паднал много интензивен дъжд за кратко време. Преливникът на язовира не е могъл да я поеме и е започнал да прелива през короната на язовирната стена, което е предизвикало разрушаването.    Язовирът е бил проверен за последен път от държавната агенция през февруари 2018 г. и по план е трябвало да бъде инспектиран отново следващата седмица. Това ще бъде направено въпреки инцидента. ", "date": "2019.06.13", "title": "500 от язовирите у нас се смятат за опасни, 414 са в аварийно състояние"}
{"url": "https://www.actualno.com/asia/izrael-blokira-ivicata-gaza-po-more-palestincite-njama-da-mogat-da-lovjat-riba-news_758343.html", "text": "    Израел налага морска блокада на ивицата Газа, съобщи говорител на израелската армия, цитиран от РИА Новости. Това означава и въвеждане на забрана за риболов по крайбрежието, уточнява БГНЕС.      По-рано израелските военни обявиха, че намаляват привилегиите за риболов от страна на палестинците в ивицата Газа. Акваторията на Средиземно море, където риболовът е разрешен, е възстановена на 15 мили от брега, както беше преди последната ескалация на конфликта в началото на май, която постави израелците и палестинците на ръба на нова война.   \"В светлината на продължаващата ескалация и изстрелването на запалителни балони от ивицата Газа към Израел, тази вечер беше решено налагането на морска блокада на ивицата Газа до второ нареждане\", написа в Twitter говорител на армията.\r\nМеждувременно Тел Авив съобщи, че израелската армия е прихванала ракета, изстреляна от палестинските бойци от ивицата Газа към южната част на страната. До момента няма информация за жертви или щети.  \"Ракетата е била прихваната от системата за противовъздушна отбрана \"Железен купол“, се казва в изявление на пресслужбата на армията.\r\nПоследвал е и отговор от страна на Израел - серия от въздушни удари.   Противоречията между Израел и палестинците в ивицата Газа, управлявана от движението ХАМАС отново ескалираха в началото на май. При последвалите военни действия загинаха 25 палестинци и четирима израелци. С посредничеството на Египет и Катар, страните успяха да сключат примирие, след което емирът на Катар обяви, че ще отпусне 480 млн. долара за хуманитарна помощ на палестинците в ивицата Газа и на Западния бряг.     ", "date": "2019.06.13", "title": "Израел блокира ивицата Газа по море, палестинците няма да могат да ловят риба"}
{"url": "https://www.actualno.com/sofia/fandykova-objavi-proekt-za-akvapark-v-park-vyzrajdane-snimki-news_758363.html", "text": "    Аквапарк в парк \"Възраждане\" - това ще бъде направено от Столична община, стана ясно от публикация във Facebook на столичната кметица Йорданка Фандъкова.      Фандъкова обясни, че към територията на парк \"Възраждане\" ще бъдат добавени още 25 декара - от тях 19 дка е парковата час с над 600 нови дървета и 6 дка за общински аквапарк.\r\nАквапаркът ще е с 5 открити басейна и обслужващата сграда, в която са закрит басейн и СПА зона. Проектът се финансира от общинското дружество \"Софийски имоти\".\r\nКметицата обещава и да възстанови изцяло , както и тази в Банкя.    ", "date": "2019.06.13", "title": "Фандъкова обяви проект за аквапарк в парк \"Възраждане\" (СНИМКИ)"}
{"url": "https://www.actualno.com/society/novini-ili-novini-kartinata-na-pechata-za-13-uni-news_758322.html", "text": "            Темата за партийните субсидии продължава да е водеща - Парламентарните партии и коалиции нямат никакво намерение да съкратят държавното финансиране, което получават, от 11 лв. до 1 лев на действителен глас, както , въпреки че парламентът гласува точно обратното вчера, констатира в. \"Сега\".\r\nДепутатите на ГЕРБ, „Обединени патриоти” и „Воля” одобриха на първо четене промяна в Закона за държавния бюджет, която трябва да влезе в сила от 1 юли. От изказванията в пленарната зала стана пределно ясно, че консенсус за намаляването на бюджетната субсидия има, но не в такъв драстично нисък размер. Колко ще е новата субсидия, ще бъде решено в преговорите между първо и второ четене на закона  IT-специалистите остават най-добре платените работници през 2018 г. Toва пише още ежедневникът, позовавайки се на изследване на БСК. Средната заплата в сектора е около 2400 лв. Най-ниско платените професионалисти остават студентите, завършили музикално и танцово изкуство, които получават средно около 800 лв.\r\nТенденцията в българското висше образование се променя в негативна насока спрямо предходните години – за пет години /от 2014 г. до 2019 г./ броят на новозаписаните студенти е намалял с близо 15%. Спада, обаче, и процентът на безработните студенти, които са завършили висше образование.      санкциите за поставяне на преместваем обект на неохраняем плаж. Глоба от 5000 до 10 000 лв. или имуществена санкция от 10 000 до 50 хил. лв. за незаконно поставяне на преместваем обект на неохраняем плаж или такъв за природосъобразен туризъм. Това предвиждат в Закона за устройство на Черноморското крайбрежие, приети на второ гласуване в регионалната комисия.\r\nАко път нарушението се извърши повторно законодателят предвижда глобата да е от 6000 до 12 хил. лв. или имуществена санкция от 12 до 60 000 лв.\r\nПромените предвиждат незаконното поставяне на преместваем обект върху дюни да се наказва с глоба от 2000 до 5000 лв. или имуществена санкция от 3000 до 10 хил. лв.      Лепят глоби на КАТ по входните врати - това заглавие четем на първа страница на днешния в. \"Труд\". Наказателни постановления ще влизат в сила ако са залепени на входната врата на дома на нарушителя и той не реагира. Това предвижда една от многото предложени за обсъждане промени в Закона за административните нарушения и наказания. ", "date": "2019.06.13", "title": "Новини или Novini – картината на печата за 13 юни"}
{"url": "https://www.actualno.com/europe/kraj-na-sydebnija-proces-za-nezavisimostta-na-katalunija-chakat-se-prisydite-news_758350.html", "text": "    След четири месеца, приключи процесът срещу лидерите на каталунските сепаратисти, обвинени в бунт заради опита да обявят едностранно независимост на испанската провинция, предаде БГНЕС      12-те обвиняеми бяха в съда в Мадрид всяка седмица от февруари, в рамките на процеса, който разтърси испанската държава и разкри горчивото разделение в страната.   Върховният съд на Испания изследва внимателно тяхната роля в организирането на незаконен референдум за отцепване и обявяването на декларация за независимост . Очаква се съдът да обяви решението си по-късно през тази година.\r\nПоддръжниците на сепаратистките лидери казват, че те са \"политически затворници\", репресирани от испанската държава. Техните опоненти твърдят, че са нарушили закона и са застрашили единството на Испания, като са предизвикали най-тежката политическа криза в страната от прехода ѝ към демокрация през 70-те години.  Проучванията показват, че около 47% от жителите на Каталуния подкрепят независимостта на богатия североизточен регион.\r\nСрещу девет от лидерите са повдигнати обвинения в бунт, включително и срещу бившия вицепремиер на Каталуния Ориол Жункерас, който е заплашен от 25 години затвор. В последното си изявление пред съда, Жункерас беше предизвикателен: \"Гласуването ... и защитата на републиката от парламента не могат да бъдат престъпление\", каза той.\r\nДругите трима обвиняеми са изправени пред по-леки обвинения в неподчинение и злоупотреба с обществени средства.       Привърженици на независимостта призоваха за демонстрация в Барселона, с която да бъде отбелязан краят на процеса. \"Този процес е демократична аномалия\", каза 25-годишният студент Абел Вила, носещ червено-жълтия флаг на независимостта.\r\nНякои от ключовите фигури в опита за обявяване на независимост на Каталуния са зад решетките за повече от година и половина в очакване на процеса.\r\nБившият премиер на Каталуния Карлес Пучдемон, главният герой на опита за отцепване, отсъстваше, тъй като избяга от Испания. В отсъствието на Пучдемон, неговият бивш заместник, 50-годишният Жункерас беше основният фокус на делото. \"Преследван съм за моите идеи, а не за действията си\", каза Джункерас пред съда през февруари.\r\nПрокурорите отвърнаха, че обвиняемите са съдени за нарушение на закона, а не за мнението им.\r\nЕдин от най-противоречивите елементи на съдебния процес е обвинението  за бунт, повдигнато срещу девет от подсъдимите. Според испанското  законодателство бунтът е сериозно престъпление, което предполага  въстание, съпътствано с насилие. Адвокатите на защитата и поддръжниците  на независимостта настояват, че няма насилие. Обвиненията се основават  на \"разкази за събитията, които не съответстват на реалността на  случилото се\", заяви в сряда един от адвокатите на защитата Марина Роиг.      Прокурорите твърдят, че обвиняемите \"са насърчавали и  предпочитали да търсят пряка конфронтация между тълпите от граждани и  полицията\", особено по време на референдума за обявяване на независимост  на 1 октомври 2017 година, при който имаше обвинения за полицейско  насилие.\r\nАдвокатът на Жункерес Андреу Ван ден Ейнде каза, че може да има  непокорство, но никога бунт. Той обвини прокурорите в \"пристрастие и  преувеличение\". Главният прокурор на делото Хавиер Сарагоса обаче заяви,  че предложението за отделяне е \"държавен преврат\", насочен към  \"заличаване на испанската конституция\".\r\nВъпреки че е задържан, Жункерес беше избран за депутат в националния парламент по време на общите избори през април, заедно с четирима други обвиняеми. По-късно те бяха отстранени от парламента. На 26 май Жункерас също беше избран за евродепутат, и изрази надежда да запази този пост, макар че засега все още не се знае какво ще се случи.\r\n\"Независимо какво е решението, присъдата ще се тълкува от движението за независимост като елемент, около който да се опита отново да мобилизира лагера си\", казва професорът по политически науки Ориол Бартомеус. Той допълва, че присъдата би могла да подтикне воденото от сепаратисти правителство на Каталуния да обяви извънредни регионални избори или дори да провокира \"реакция на неподчинение\". Бартомеус добави обаче, че делото не изглежда да е повлияло на мнението в нито един от лагерите в Каталуния.\r\nПо-рано тази година испанският министър-председател Педро Санчес беше принуден да свика предсрочни избори на 28 април, след като бюджетът му за 2019 г. не беше гласуван. Каталунските сепаратисти отказаха да го подкрепят, отчасти като солидарност с онези, които са изправени пред съда. ", "date": "2019.06.13", "title": "Край на съдебния процес за независимостта на Каталуния, чакат се присъдите"}
{"url": "https://www.actualno.com/society/prognoza-za-vremeto-13-uni-chetvyrtyk-news_758334.html", "text": "    Днес ще бъде слънчево и горещо. В следобедните часове над източните и планинските райони ще има временни увеличения на облачността, но само на отделни места краткотрайно ще превали. Ще духа слаб, в източните райони до умерен вятър от север-северозапад. Максимални температури между 30° и 35°, в София около 31°. Това съобщи за Агенция „Фокус“ дежурният синоптик Христо Христов от Националния институт по метеорология и хидрология (НИМХ). Атмосферното налягане ще се задържи почти без промяна, малко по-високо от средното за месеца.      Над Черноморието ще бъде слънчево, след обяд с купеста облачност, но валеж е малко вероятен. Ще духа до умерен север-северозападен вятър. Максимални температури между 29° и 31°. Температурата на морската вода е 23-24°, по-ниска на север от нос Калиакра – около 19°. Вълнението на морето ще бъде между 1 и 3 бала.   Над планините също ще бъде слънчево, след обяд с купеста облачност, но само на отделни места ще превали краткотраен дъжд. Ще духа слаб и умерен север-североизточен вятър. Максималната температура на височина 1200 метра ще е около 24°, на 2000 метра – около 16°.\r\nВ петък и през почивните дни ще преобладава слънчево време, в следобедните часове и в събота с временни увеличения на облачността. На отделни, а в събота на повече места в източните и планинските райони ще превали краткотраен дъжд с гръмотевици. Ще духа слаб, в източните райони до умерен вятър от изток-североизток. Преобладаващите максимални температури ще бъдат между 30° и 35°.   ", "date": "2019.06.13", "title": "Прогноза за времето - 13 юни (четвъртък)"}
{"url": "https://www.actualno.com/healthy/ot-vidin-medicinskite-sestri-iskat-kraj-na-tyrgovskite-bolnici-i-po-dve-minimalni-zaplati-news_758373.html", "text": "    Едночасов ефективен протест се провежда във Видинската областна болница. Причината – кризата в здравния сектор с медицинските сестри, която вече ескалира по места. Специално във Видин заканата е всеки ден да има ефективни протести, като се предвижда протестите да стават по-дълги.      Не на акционерните дружества, а основната заплата да бъде минимум две минимални заплати. Време е България да ни обърне внимание, казаха в един глас медицинските сестри. Масово сестрите заявиха, че работят на по две места, за да могат да издържат семействата си. \"За да оцелеем, нямаме друг избор\", каза една от сестрите, а друга посочи, че в много случаи са принудени да напускат България, за да могат да живеят.   Вече има недостиг в болницата, голяма част от персонала са пенсионери и може би на тях се крепи болницата. Тези хора обаче са уморени, защото на тях им е трудно да обгрижват други болни, казаха още сестрите пред Нова телевизия. И добавиха – младите хора не могат да си представят, че трябва да работят 24 часа, а ние го правим, защото вече сме като роботи, работим до откат.\r\nПрипомняме, че през последните два дни словесните престрелки относно медицинските сестри се изостриха. Здравният министър обвини омбудсмана Мая Манолова, че всява хаос в системата с говоренето си за медицинските сестри и че не може държавата да определя заплатите на персонала в болници, които са търговски дружества. обаче му отвърна в типичен стил: \"Обещахте 50 милиона лева за повишаване заплатите на медицинските специалисти, така че от 1 юни т.г. да бъде постигнато стартово възнаграждение от 950 лева, както е регламентирано в колективния трудов договор в отрасъл \"Здравеопазване\". Като Ви пречат търговските дружества, защо не променихте статута им досега? Или пречат само понякога, когато е удобно, а пък в други случаи не пречат, даже помагат.\"  \"Средствата, отпуснати с постановление на МС от 10 април, както и средствата, предвидени за увеличение на клиничните пътеки, ще достигнат до медицинските специалисти с юнските и юлските възнаграждения. Този ресурс приоритетно ще отиде за възнаграждения за персонала на база извършена дейност, какъвто ангажимент действително съм поел\", каза Ананиев. ", "date": "2019.06.13", "title": "От Видин - медицинските сестри искат край на търговските болници и по две минимални заплати"}
{"url": "https://www.actualno.com/society/trygna-li-krygyt-peevski-da-respektira-syzdatelite-na-bivoly-news_758453.html", "text": "    По всичко личи, че става въпрос за поръчка. Така един от създателите на сайта за разследваща журналистика \"Биволъ\" Асен Йорданов коментира информация за започнала проверка от Върховната касационна прокуратура (ВКП) срещу него и другото лице на медията – Атанас Чобанов.      Припомняме, че само преди два дни вестник \"Труд\", чиято оперативна дейност се води от Петьо Блъсков, , според който Йорданов и Чобанов били герои като \"Апартаментгейт\". В материала бяха пуснати и нотариални актове на купени дворни места в село Зелено дърво от Йорданов, на място от горски масив от фирмата-издател на \"Биволъ\", както и поземлен имот на Чобанов в село Варвара с материален интерес 0 лева – според Имотния регистър. Самият Чобанов обаче отговори във Facebook с , в който пише, че е платил 8000 лева за имота и твърдение, че в регистъра е имало \"чистка\" - нещо, което \"Биволъ\" заподозря и публикува материал, че е направено, за да се скрият имотни сделки на главния прокурор Сотир Цацаров. Имотният регистър да е пипан. Според Асен Йорданов, който говори в предаването \"Честно казано\" на Люба Кулезич по \"Евроком\", индикацията за репресия от страна на прокуратурата е, че проверката върви по фалшив сигнал. Йорданов казва, че държавното обвинение официално ги проверява по сигнал на \"Боец\", но председателят на \"Боец\" Георги Георгиев е уверил създателите на \"Биволъ\", че не е подавал никакъв сигнал. Йорданов уточни и, че всъщност не е наясно какво прави ВКП – дали проверка, дали вече е започнало досъдебно производство, като журналистът е бил уведомен от полицай Николай Горанов, че трябва да бъде разпитан. Именно Горанов заявил, че има сигнал от \"Боец\". Йорданов е питал официално кой е наблюдаващият прокурор и дали въобще има нещо, което ВКП прави. А Георги Георгиев е опитал да занесе декларация от името на \"Боец\" при полицай Горанов, но служителят на реда изведнъж се е скрил, твърди Йорданов. И напомни, че анонимни сигнали за случаи на корупция не се приемат, като това е указано и на сайта на ВКП. А Георгиев потвърди за декларацията и каза, че все пак я е завел официално в деловодството на ВКП.   Много е важно какви са имотите, за които пише \"Труд\" - единият е запустяла нива от 1 декар до кльона на турската граница, на 7 километра от Малко Търново, обясни Йорданов и добави - там няма вода, няма ток, няма и път. Този имот, според \"Труд\", бил част от горски масив и струвал 20-30 000 лева. \"Това е типичен стил на Пеевските медии\", иронизира Йорданов и определи материала на вестника като \"очерняща кампания\".\r\nОсвен това, гражданско движение \"Боец\" се оплака, че има досъдебно производство заради проведения в началото на април тази година във връзка с \"Апартаментгейт\", под надслов \"Има кой да ви накаже\". Мото беше провокирано от изказването на Цветан Цветанов в \"Панорама\", че него няма кой да го накаже заради \"Апартаментгейт\". След протеста имаше арестувани за хвърляне на домати и яйца.     ", "date": "2019.06.13", "title": "Тръгна ли кръгът \"Пеевски\" да респектира създателите на \"Биволъ\"?"}
{"url": "https://www.actualno.com/asia/desetki-raneni-pri-protestite-v-honkong-news_758328.html", "text": "    Най-малко 22-ма души са били ранени при сблъсъците в Хонконг заради спорния закон за екстрадицията, предаде БГНЕС.      Протестът, първоначално планиран като мирен, прерасна в изблици на насилие. 16 мъже и 6 жени са били откарани в две болници, съобщават местни медии. Пострадал е и шофьор на местна телевизия, който е получил нараняване в областта на главата.   Полицията използва сълзотворен газ и гумени куршуми по протестиращите след като те се опитаха да щурмуват правителствени сгради. Законодателният орган на Хонконг отложи второто четене на законопроекта, който ще направи по-лесно екстрадирането на заподозрени за престъпления в Китай.\r\nПовече от 1 милион демонстранти излязоха по улиците на Хонконг през уикенда в рамките на най-големия протест, откакто бившата британска колония беше върната на Китай през 1997 година.   ", "date": "2019.06.13", "title": "Десетки ранени при протестите в Хонконг"}
{"url": "https://www.actualno.com/society/svetijat-sinod-se-razgranichi-ot-mitropolit-podkrepjasht-rusija-po-temata-s-ukrainskata-cyrkva-news_758339.html", "text": "    Светият Синод разпространи официално съобщение, в което архиереите категорично се разграничават от становището на Видинския митрополит Даниил за автокефалията на Украинската църква, което той изпрати като мнение на БПЦ до редица висши духовници от поместните православни църкви.      В текста, изпратен от Видинския митрополит, се застъпва тезата, че Вселенският патриарх Вартоломей, давайки автокефалия на Украинската църква, е \"надвишил правомощията си, воден от властови амбиции\". Писмото на митрополит Даниил, състоящо се от 23 страници, е написано на гръцки език и досега не е публикувано официално на български език.   \"Становището изразено от митрополит Даниил в негово писмо, разпратено до митрополитите от различни Поместни православни църкви е негово лично мнение, от което Св. Синод категорично се разграничава. По поставените от митрополит Даниил въпроси Св. Синод няма решение\", се казва в официалната декларация на Св. Синод на БПЦ.\r\nБГНЕС припомня, че в Синодната палата започнаха заседанията на епрахийските архиереи. Митрополитите се събират на планирана сесия за решаване на текущи църковни въпроси.  Междувременно патриарх Вароломей заклейми фактическия отказ на Московската патриаршия да отстъпи на Украинската църква да се разпорежда автокефално с духовните и физическите си активи. ", "date": "2019.06.13", "title": "Светият синод се разграничи от митрополит, подкрепящ Русия по темата с Украинската църква"}
{"url": "https://www.actualno.com/balkani/syrbija-iska-da-e-domakin-na-sreshta-mejdu-sasht-i-rusija-vuchich-s-reverans-kym-sasht-za-kosovo-news_758348.html", "text": "    Сърбия е готова да проведе на своя територия среща на върха на Руската федерация и САЩ и да стане свързващото звено за установяване на диалог между Москва и Вашингтон, заяви първият вицепремиер и външен министър на балканската държава Ивица Дачич, цитиран от РИА Новости.      Вчера, 12 юни, говорителят на руския президент Владимир Путин - Дмитрий Песков, заяви, че Москва все още не е получила никакви предложения от Вашингтон за среща между руските и американските президенти Владимир Путин и Доналд Тръмп. И тъй като американците не са инициирали подготовка за преговори, такава не се провежда, допълни Песков.   Дачич обаче каза пред \"Известия\", че Сърбия се интересува от подобряване на руско-американските отношения и нормализиране на ситуацията на международната сцена. Сръбският външен министър подчерта, че страната е готова да се превърне в \"връзка и мост за установяване на диалог между Москва и Вашингтон\".\r\n\"Вече предложихме това преди две години и ще го предложим отново. Мисля, че това е идеалното решение. Белград винаги е бил място за срещи на различни политически сили. Затова сме готови да организираме такива преговори\", каза Дачич.  Междувременно сръбският президент Александър Вучич каза, че за Косово \"на мен ми е по-близко това, което казват американците и французите. Салвини (вицепремиерът на Италия Матео Салвини) има свое решение, руснаците също – и това е замразен конфликт\". Но Вучич подчерта, че Запада няма идея какво да прави и не дава предложения, макар той да пита за такива многократно за такива при всяка среща със западни лидери. А основната идея на Вучич е между албанците и сърбите да няма граници, за да може в региона да се движат свободно хора, стоки, услуги и капитал и за да могат косовските сърби да живеят в безопасност, а Белград да контролира и финансира здравеопазването и образованието в Северно Косово. ", "date": "2019.06.13", "title": "Сърбия иска да е домакин на среща между САЩ и Русия, Вучич с реверанс към САЩ за Косово"}
{"url": "https://www.actualno.com/sofia/protestno-avtoshestvie-v-sofija-sreshtu-poskypvaneto-na-gorivata-news_758358.html", "text": "    Протестно автошествие ще се проведе днес, 13 юни, в София - заради бездействието на държавата да предприеме спешни мерки против вихрещата се спекула с цените на горивата и непрекъснатото ограбване и обедняване на българина.      Протестиращите ще блокират центъра на София точно в 17:00 часа с начална точка – паркинга на БНБ. От там автомобилите ще се отправят към Министерски съвет. Ще минат по Цариградско шосе, където на колелото на 4-ти км ще завъртят и ще се върнат към центъра.   \"Преди месец и половина при почти същата цена на суровия петрол и курс на долара цената на горивото бе под 2,00 лв. за литър, а днес е с близо 0,30 лв./л повече! Като прибавим и предстоящото необосновано увеличение на цената на ток, парно и топла вода и очевидно, че ще бъде генерирана сериозна инфлация и ще бъде \"гарантирано\" още по-жестоко обедняване на българския народ\", заявяват организаторите в социалната мрежа Facebook.\r\nСправка в специализирания сайт fuelo.net показва, че средната цена на A95 от 1 месец насам почти не помръдва от кота 2,27 лева на литър. Всъщност има леко поевтиняване - с 1 стотинка на литър. При дизела положението е подобно - поевтиняване с 2 стотинки за последния месец, а средната кота е 2,33 лева на литър.   ", "date": "2019.06.13", "title": "Протестно автошествие в София срещу поскъпването на горивата "}
{"url": "https://www.actualno.com/america/ednopolovite-brakove-v-ekvador-veche-sa-pozvoleni-news_758352.html", "text": "    Върховният съд на Еквадор одобри еднополовите бракове – действие, което се смята за едно от най-важните решения в южноамериканската страна, предаде БГНЕС.      Съдът обяви, че решението да се разреши сключване на еднополови бракове е прието с пет срещу четири гласа от деветте съдии на закрито заседание.   \"Това означава, че в Еквадор има по-голямо равенство, отколкото вчера, че признава, че човешките права трябва да бъдат за всички хора без дискриминация\", казва адвокат Кристиан Паула от фондация \"Патка\", която предоставя правни съвети за около 10 еднополови двойки, които искат да се оженят в страната.\r\nЧетиримата несъгласни съдии твърдят, че за да се признаят еднополовите бракове, конституционната реформа трябва да бъде обсъдена в Народното събрание.  Густаво Медина, бивш председател на Върховния съд, каза пред АФП, че еквадорските власти са длъжни да спазват решенията на Конституционния съд, които са \"задължителни и обвързващи\".\r\nЕквадор признава де факто гражданските съюзи между еднополовите двойки от 2015 година насам. ", "date": "2019.06.13", "title": "Еднополовите бракове в Еквадор вече са позволени"}
{"url": "https://www.actualno.com/plovdiv/shediovrite-koito-josif-shniter-zaveshta-na-plovdiv-snimki-news_758337.html", "text": "    Една от емблематичните сгради на Пловдив – къщата на Куцоглу беше скандално съборена при ремонт преди дни. От общината реагираха остро на действието на инвеститора и обявиха, че ще търсят отговорност на виновниците. В тази връзка кметът на район „Централен“ Георги Стаменов изпрати сигнали до Министерството на културата, НИНКНИ и прокуратурата.       Къщата – паметник на културата в центъра на Пловдив беше едно от многото бижута, проектирано от Йосиф Шнитер. И до днес изграденото от именития архитект привлича ценители на красивите сгради от цял свят и буди истинско възхищение у всички, докоснали се до тези шедьоври. Макар и роден в чешкото градче Нови Биджов през 1852-ра година, Йосиф Шнитер е една от ярките фигури в историята на Пловдив, приел интересите на града за своя лична кауза. След като завършва Политехническия университет във Виена, емигрира в Русия и взима дейно участие в Руско-турската война от 1877-1878-ма година, завършила с освобождението на България. При атаката на Плевен е ранен и е награден със сабя от генерал Тотлебен заради проявения героизъм на фронта. След войната младият Шнитер се установява в родината ни и по-конкретно в Пловдив, където живее чак до смъртта си през 1914-та година. През януари Тъмръшката река повредила сериозно водопровода на Пловдив. Йосиф Шнитер лично се заел с предотвратяването на трагедията. Газейки ледената вода, големият архитект се разболява от пневмония и си отива едва на 62 години.  За времето, през което живее в Пловдив – общо 36 години, той оставя огромно архитектурно наследство. Йосиф Шнитер проектира десетки сгради – както обществени, така и частни, изготвя също така и първият градоустройствен план на Пловдив. Именно той настоява Пловдив да има широка Главна улица, негова е и идеята коритото на река Марица да е колкото се може по-широко, за да се предпази града от наводнения.\r\nИ до днес могат да се видят емблематичните сгради, създадени от Йосиф Шнитер, в които се вижда характерния стил на големия архитект. Една от тях е Храм „Свети Свети Кирил и Методий“. Построен само за три години, според мнозина това е най-красивият храм, посветен на двамата братя в цяла България. Именно тази църква е и единствената в неокласически руски стил с три купола.       Йосиф Шнитер проектира и камбанарията „В память освободителям“ на катедралния храм „Успение Богородично“ в подножието на Стария град. Тя е направена през 1881-ва година в т.нар. руски стил и представлява триетажна кула, стъпила на четири масивни стълба с купол. Самата църква е една от най-красивите в Пловдив, като има данни, че християнски храм на това място има още от 9-ти век. Освен с камбанарията, проектирана от Йосиф Шнитер, храмът се гордее с прекрасните си живописи, дело на майстори като Никола Кожухаров, Димитър Гюдженов, Васил Стоилов и, Златю Бояджиев. В църковния двор пък са погребани именити личности като Христо Данов, Йоаким Груев, Стоян Чалъков, пловдивските митрополити Панарет, Натанаил, Максим, Варлаам и Арсений, епископ Неофит Браницки и паднали за освобождението на Пловдив през 1878 г. руски офицери. Камбанария на големия майстор краси и друг емблематичен храм в Пловдив – църквата „Света Петка“. Изградена по проект на арх. Димитър Наумов през 1888-ма година, сградата е разширена през 1909-та година. Доизграждането на храма е дело именно на Йосиф Шнитер, който издигнал камбанария, копие на възпоменателната кула на катедралата „Успение Богородично“.   По проект на големия архитект е изграден и храм „Свети Георги Победоносец“. Първоначалното изграждането на първата българска църква в Пловдив е свързано с борбата за национално самосъзнание и за самостоятелна българска църква, особено активна през 40-те години на 19 век. Българите в тази част на града през 1846-та година се обединяват от идеята за изграждане на български храм в тази чисто българска махала. Храмът „Св. Георги Победоносец” е осветен през 1848 година, като е изграден на съвсем ново място в Пловдив, в нарушение на дотогавашните изисквания на османските административни власти, които разрешавали строеж само на мястото на по-стари храмове. За съжаление обаче, тази църква е разрушена по време на боевете за освобождението на Пловдив в началото на януари 1878 година. Тогава граната от руско оръдие случайно пада върху храма и го разрушава. След освобождението се предприемат стъпки за възстановяването му, като след подробни изследвания се оказва, че храмът не може да бъде поправен, а вместо това специалисти препоръчват на негово място да се построи нова черква.   Църковното настоятелство кани за тази задача най-видния архитект по това време Йосиф Шнитер. За кратко време той изработва проект и след щедри дарения от видни личности на Пловдив, както и обикновени граждани, на 17 май 1881 година тържествено е положен първият камък на новия пловдивски храм. За една година сградата била издигната до нивото на покривните конструкции и тогава съвсем навреме настоятелството получило крупни дарения от големия български благодетел Евлоги Георгиев - 600 златни франка и от митрополит Панарет Рашев от Букурещ - 300 златни франка. Към средата на 1883 година строежът е завършен и старият иконостас е монтиран отново. Освещаването се извършва на 26 октомври 1883 г. - Димитровден, с архиерейска света Литургия в присъствието на множество пловдивски граждани и гости. И до ден-днешен храмът „Свети Георги Победоносец“ впечатлява с оригиналната си архитектура в класически стил, дело на Йосиф Шнитер. Освен храмове, Йосиф Шнитер е автор и на много други сгради, строени по негов проект или с негово участие. И до днес една от тях е истинско украшение на Главната улица в Пловдив. Сградата с колоните е била търговска къща, собственост на фирмата „Орозди Бак“. През 1906 г. е продадена на пловдивчанина Саркис Куюмджиян, а по-късно е откупена от БНБ. При строежа на сградата в края на 19 век са използвани строителни материали и технологии от Европа. Пруските сводове на сградата се поддържат от стоманени носещи греди. Това е и първата сграда в Пловдив, която е строена с големи подпорни разстояния.    Големият Йосиф Шнитер е проектирал и къщите на Драган Манчов, на Иван Андонов, както и сгради по улиците „Отец Паисий“ и „Иван Вазов\", като и по булевард „Руски\". По негов проект е изработена и една от перлите на Пловдив – Девическата гимназия, в която днес се помещава Градската художествена галерия. Това е първата училищна сграда, построена в Пловдив след Освобождението. Тя е проектирана от Йосиф Шнитер през 1881-ва година и е един от най-ярките примери за таланта му. Днес бившето училище е дом на постоянната експозиция на Градската художествена галерия. Заради енергичната си дейност и огромното културно-историческо наследство, което Йосиф Шнитер оставя на Пловдив, през 2012-та година бе открит негов паметник в центъра на града. Той е дело на скулпторът Цвятко Сиромашки и се намира на площад „22 септември“, известен още като „Гроздов пазар“. Наблизо пък се намира и улица „Йосиф Шнитер“, кръстена на една от най-важните, посветили живота си на развитието и просперитета на Пловдив. ", "date": "2019.06.13", "title": "Шедьоврите, които Йосиф Шнитер завеща на Пловдив (СНИМКИ)"}
{"url": "https://www.actualno.com/celebrate/sv-prorok-elisej-news_679402.html", "text": "    Св. пророк Елисей бил от Рувимовото коляно. Живял в IX век преди Христа. Ученик на пророк Илия - правил много чудеса.      По Божие повеление св. пророк Елисей бил призван за пророческо служение от св. пророк Илия. При възнесението на пророк Илия той получил неговия плащ и пророчески дар. Той се трудил повече от шестдесет години при шест израилски царе - от Ахав до Иоас (Йоахаз). То е засвидетелствано в Трета (19 глава) и Четвърта книга Царства (глави 2-9 и 13). Подобно на пророк Самуил, към него се обръщали за помощ и обикновените хора. Притежавал изключителна сила на духа, твърда вяра и прозорливост. На царете говорел безстрашно, изобличавайки нечестието им.   Пророкът извършил множество чудеса: разделил водите на р.Йордан и преминал по сухото й дъно, избавил бедна вдовица от гладна смърт като по чудесен начин напълнил съдовете с олио, възкресил с молитвите си внезапно починало момченце, излекувал от проказа сирийския пълководец Нееман, превърнал солената вода в питейна, по чудесен начил в пустинята набавил вода за войската на израилския и йудейския цар, които воювали с моавитяните. Във видение, описано в IV Цар. 5 гл., пророкът разказал за върховната Божия власт над всички народи. Той участвал в държавните дела (при въздигането на Азаил на сирийския престол, IV Цар. 8 гл., помазването на Ииуй IV Цар. 8 гл. и др.), предсказал победата над врага на израилския цар Иоахаз и със своята прозорливост и мъдри съвети донесъл победи на израилските царе.  Въпреки усилията на пророците, идолопоклонството и гнусните езически обичаи подронили духовната база на израилския народ. Заради греха на отстъплението Бог допуснал Израилското царство да бъде унищожено от асирийските войски в 722 г. преди Христа (IV Цар. 17 глава).\r\nСв. пророк Елисей починал в дълбока старост в Самария при Иоас (IV Цар. 2-10 гл.). \"И приживе вършеше той чудеса, и след смъртта делата му бяха чудни\" (Сир. 48:15). Година след смъртта му мъртвец, захвърлен в пещерата, в която лежали мощите на пророка, възкръснал от досега си с него (IV Цар. 13:21).  В Своите поучения Господ Иисус Христос няколко пъти споменавал Илия и Елисей, затова всеки вярващ трябва да се запознае с техния живот и подвизи.\r\nКакто св. пророк Илия, така и пророк Елисей проповядвали устно и не оставили след себе си писмено слово.   Pravoslavieto.com     ", "date": "2019.06.13", "title": "Св. пророк Елисей"}
{"url": "https://www.actualno.com/politics/deputat-ot-dps-objavi-che-oficialno-partijata-vnasja-predlojenieto-za-0-leva-subsidija-news_758378.html", "text": "    Ще внесем официално предложението за . Това заяви депутатът от ДПС Халил Летифов. И той го каза, докато обясняваше как ДПС първа заявила, че е популизъм политическите партии да не се финансират.      На въпрос какво ще стане тогава – дали политическите партии ще извършват партийни субсидии, Летифов отговори, че щом няма бюджетно финансиране, ще трябва да се отвори финансовият модел. Затова и Делян Пеевски заговорил за американски модел на финансиране, защото в Европа моделът бил само чрез финансиране на публични средства. Иначе, ако има определена някаква субсидия, трябва да е ясно за каква част от разходите на дадена партия стигат тези пари и откъде ще дойдат другите пари – защото дори премиерът , че за да стане кмет на София му помогнали фондациите \"Конрад Аденауер\" и \"Ханс Зайдел\".   \"Това е дивашко популистка идея\", подчерта червеният депутат Александър Симов пред Нова телевизия, който видя като популизъм номер едно идеята, че първата политическа сила ще променя системата, а няма да я срине. Маноил Манов от ГЕРБ обаче му отвърна, че всъщност добре си проличало кои са популистите и как почнали да плачат за субсидията си. \"Популизмът е това, което създава условията хората да вярват, че неизпълними неща са изпълними\", обясни Манов. Той се заяде със Симов, че като харчиш пари за социологически проучвания и за телевизия, не може да се оплакваш, като си управляваш лошо парите, а Симов му отвърна, че ГЕРБ няма нужда от субсидия, защото ползва директно държавни пари.\r\nСъщевременно Александър Сиди от ВМРО не можа да каже колко субсидия има налична в момента партията, като от думите му стана ясно, че подкрепя да има таван на субсидията. Той добави и, че ВМРО никога не е имала проблем с финансирането си в цялата си история.  Според изчисления на Нова телевизия, при субсидия от 1 лева за 1 действителен глас, субсидията на ГЕРБ ще намалее с 12 млн. лева, на БСП – с 10 млн. лева, на ДПС и \"Обединени патриоти\" – с по 3,2 млн. лева, а на \"Воля\" – с 1,4 млн. лева. Съгласно , през миналата година ГЕРБ е взела 15,181 млн. лева т.е. ще остане с малко над 3 млн. лева, БСП е взела 12 млн. лева т.е. ще остане с 2 млн. лева, ДПС е с 4,181 млн. лева, т.е. остава с около 900 хил. лева, \"Обединени патриоти\" са с 4,214 млн. лева т.е. ще имат малко над 1 млн. лева, докато \"Воля\" е взела 1,927 млн. лева и ще остане с около 500 хил. лева. Политолози коментират    \"Това е дефанзивен ход, не популистки. Всяка друга цифра щеше да бъде атакувана от Слави Трифонов. Борисов заема позицията на Трифонов и се подготвя за предизборна кампания. Това е ход, отбранителен ход.\" Това каза политологът доц. Румяна Коларова в интервю за БНТ по темата с партийните субсидии. По думите ѝ БСП най-силно ще пострада, тъй като Корнелия Нинова е заложила на професионални партийни активисти, а всяка партийна реформа стъпва върху доброволчеството.    Според Първан Симеонов полемиките за субсидии до 1 лв. са очевидно предизборни и този дебат не трябва да се води по този начин. \"Проблемът,  е че ние приемаме, че партиите са нещо лошо, а живеем в демокрация и трябва да лекуваме,  а не да бичуваме партиите.\"\r\nСпоред него въпросът е как нововлизащите в системата партии ще съумяват да плащат за медийните пакети и това трябва да се регламентира. \" Ще искаме да накажем големите, пък ще го отнесат малките \", каза още Първанов  и допълни, че най-сигурният начин хората да намразят една идея е да я предложи ДПС, визирайки предложението на партията субсидията да е 0 лв. ", "date": "2019.06.13", "title": "Депутат от ДПС обяви, че официално партията внася предложението за 0 лева субсидия"}
{"url": "https://www.actualno.com/health/4-hrani-koito-da-ne-jadem-prez-ljatoto-news_758429.html", "text": "           Симптомите на хранителното натравяне са диария, стомашни болки и дори повръщане. Специалисти съветват да не приемате медикаменти през първите 24 часа, защото през това време организмът ви се пречиства. Ако те продължат и след това, ще трябва да се обърнете към лекар. Важно е да държите тялото си добре хидратирано през това време и да внимавате с какво се храните.   Важно е да внимавате наистина много с храната, която приготвяте или поръчвате в ресторант когато е горещо навън. Стига да консумирате и съхранявате храните правилно, няма да имате проблеми.    Сосът за любимата на много хора салата Цезар например се приготвя с помощта на яйца и майонеза. Сосовете за много други салати също са яйчени. Кремовете за домашните торти също се приготвят с помощта на яйца. За основа на кремове и сосове използвайте кисело мляко през летния сезон. Яйцата се развалят прекалено бързо и не са подходящи за горещите летни дни. По-добре използвайте друга храна през летния сезон, за да не си създадете проблеми. То може да доведе до леко или тежко стомашно непредразположение. Недопеченото месо е доста по-опасно от добре изпеченото, за това не рискувайте, особено през летния сезон. Ако не го приготвите напълно, в него може да останат опасни бактерии-ешерихия коли, които да ви създадат много проблеми. Ето защо е добре през летния сезон да избягвате консумацията на тежки меса, особено ако не знаете как са били приготвяни. Заложете на повече плодове и зеленчуци, а ако все пак искате месо, уверете се, че е добре изпечено и качествено.    Почвата съдържа много различни видове бактерии, които попадат в листата на зеленчуците и съответно в тялото ви, ако зеленчуците не са били добре измити. Тук пак става въпрос за бактерията ешерихия коли, която се съдържа във всички зеленолистни зеленчуци и краставицата. Единственото решение е да измивате внимателно и обилно всички зеленчуци, дори и тези от домашната градина. В тях често попада опасната бактерия, за това не пропускайте измиването им. Недобре измити зеленчуци могат да доведат до хранително натравяне, внимавайте с тях. Друго, което можете да направите, за да се предпазите, е да накисвате зеленчуците и плодовете във вода за половин-един час преди да ги измиете и консумирате.     Да, наясно сме, че те са прекрасна храна през горещите летни дни. За съжаление обаче всички миди, риби, калмари и октоподи също могат да доведат до хранително натравяне. Те съдържат множество бактерии и пестициди. Не си позволявайте да ядете морски дарове, които не са преминали през термична обработка. Ако сте сигурни, че те са приготвени добре, можете да им се насладите напълно спокойно. В противен случай е по-добре  да ги избягвате. ", "date": "2019.06.13", "title": "4 храни, които да НЕ ядем през лятото"}
{"url": "https://www.actualno.com/bgfootball/kosovo-se-gavri-s-nas-a-bobi-kara-djipa-si-po-pistata-na-vasil-levski-news_758326.html", "text": "        По лекоатлетическата писта на  стадион „Васил Левски” права да преминават имат единствено моторните  превозни средства със специален режим, а именно – линейки, пожарни коли. Президентът на  БФС обаче е слязъл от ВИП ложата и преминал с чакащия го  черен джип през пистата, след като националите паднаха трагично с 2:3  от Косово в понеделник. , че изрична забрана за преминаването на  лични автомобили по пистата няма, но не е редно.           ", "date": "2019.06.13", "title": "Косово се гаври с нас, а Боби кара джипа си по пистата на \"Васил Левски\""}
{"url": "https://www.actualno.com/sofia/na-nivo-komisija-grand-kanion-poluchi-razreshenie-za-vtori-etap-news_758360.html", "text": "    Комисията по архитектура и градоустройство към Столичния общински съвет одобри промени в плана за регулация на квартал \"Младост 3\", които ще дадат зелена светлина за втория етап на гигантския комплекс \"Гранд Каньон\", предаде в. \" \".      Водещата комисия дописа условие, че преди това трябва да се изгради кръстовище между околните булеварди \"Андрей Ляпчев\" и \"Андрей Сахаров\" и ул. \"Бъднина\". Решението бе взето с гласовете на ГЕРБ, \"АтакаЮ, СДС и ДБГ от групата на Реформаторския блок, а представителят на ДСБ Иво Божков гласува \"въздържал се\". Против бяха БСП и независимият общински съветник Войслав Тодоров.   Окончателното становище по въпроса ще бъде взето на днешното заседание на СОС, след което главният архитект Здравко Здравков ще може да издаде строително разрешение. Вчера (12 юни) в комисията стана ясно, че кръстовището е ангажимент на инвеститора - турската компания \"Гаранти Коза\".\r\nВторият етап от изграждането на комплекса предвижда вдигането на три сгради до 20 етажа, в които ще има стотици жилища. Първоначално сградите трябваше да са с височина 114, 84 и 73 метра, но впоследствие параметрите им бяха намалени до 80, 46 и 12 метра. В първия етап от строителството, което бе разрешено през 2017 г., се предвиди построяването на хотел, две жилищни сгради и търговско-развлекателен център с общо 91 882 кв. метра надземна разгъната площ. Тази фаза би трябвало да бъде завършена през лятото на 2020 г.  Основният проблем с новата част на проекта е как ще се отрази на транспортния трафик. Столична община смята, че няма да има значим ефект - до 2-3% в пиковите часове, но Войслав Тодоров опонира, че в анализа не се споменава как този  допълнителен трафик ще се отрази на времето за чакане за излизане от  квартала Според него при вече задръстен булевард \"Александър Малинов\" още трафик ще доведе до допълнително чакане от порядъка на 10-15 минути само в тази зона.\r\n\"Ако се приеме този план, живеещите и работещите в \"Младост\" ще страдат от презастрояването всеки ден и ще жертват време, нерви и пари\", коментира Тодоров. Той обърна внимание и на това, че задаващото се заселване на района с нови семейства става без предвиждането на нови детски градини и училища.   Представител на \"Гаранти Коза\" също присъства на заседанието и припомни, че проектът е приет за приоритетен от страна на държавата и че компанията вече е дарила на Столична община над 4 дка, които преди това са били частни. Не стана дума за забавянето на обекта, който първоначално трябваше да е готов миналата година, но впоследствие срокът бе удължен. Засега там няма значимо движение.     ", "date": "2019.06.13", "title": "На ниво комисия: \"Гранд Каньон\" получи разрешение за втори етап"}
{"url": "https://www.actualno.com/crime/tejka-katastrofa-sys-zaginali-kraj-nedelino-news_758377.html", "text": "    Трима младежи загинаха при тежка станала късно снощи по пътя Долен – Неделино. По информация на кореспондента на и тримата загинали са от село Долен, Златоградско.      Загиналите са на 23, 24 и 27 години. Те са от златоградското село Долен. Загиналите са се движили с лек автомобил БМВ, което се ударило странично в микробус \"Мерцедес\".   На място загиват две от момчетата, а третото в болницата в Златоград, вследствие на тежките получени травми. По предварителна информация, БМВ-то се движило с несъобразена скорост, което е и причината за катастрофата.\r\nСъс заповед № 222 от 13.06.2019 г., по повод внезапната и нелепа  смърт на Борислав Хаджиев, Мартин Караасенов и Огнян Сапунджиев - жители  на село Долен, кметът на Община Златоград обяви ден на траур в община  Златоград. Националният флаг пред всички административни сгради е свален  наполовина на носещите тела. Отменени са всички увеселителни  мероприятия. \"Травмата е жестока! Изказваме своите най-искрени  съболезнования на близките на загиналите при нелепия инцидент, за  безвъзвратната загуба на човешки живот. Водачи на МПС, бъдете внимателни  и разумни на пътя, на улицата, където и да сте!\", се казва в съобщение  на местната администрация.   ", "date": "2019.06.13", "title": "Тежка катастрофа със загинали край Неделино "}
{"url": "https://www.actualno.com/politics/prof-kiril-topalov-makedoncite-ne-poznavat-istoricheskite-si-izvori-news_758385.html", "text": "    Преди няколко дни стана ясно, че комисията, която работи по уточняване на спорните исторически въпроси между Северна Македония и България, отново не постигна съгласие по .      \"Това беше едно от най-драматичните заседания между нас. Очаквахме това нещо, защото знаем, че Гоце Делчев е една от фигурите, които македонизмът е приел за свое знаме\", сподели проф. Кирил Топалов, бивш посланик във Ватикана и член на съвместната българо-македонска експертна комисия.   \"Когато дискутирахме историята на България и на , изпаднахме в спорове относно Гоце Делчев. Помолихме колегите да цитират изворите, от които черпят историята си - те не можаха. Оказа се, че македонците не познават историческите си извори\", коментира още той в интервю за bTV.\r\nСпоред него Гоце Делчев е българин и датата за честване на паметта му не трябва да бъде 7 октомври, както предлагат експертите от Северна Македония.  \"В Северна Македония се опитват да наложат, че щом Гоце Делчев е роден в Кукуш той е македонец. Всичко това идва след края на Втората световна война и решенията на Коминтерна, които са диктувани от Сталин. Той не е харесвал България, защото редица съветски републики са искали да се казват Българска съветска република. Идеята на Сталин е била да изчезнат националните държави и да се създаде една обща голяма комунистическа държава. Сталин е искал да раздели България на три - Добруджа, Тракия и Македония. Най-голямото предателство е извършено от страна на Георги Димитров и Васил Коларов, които подкрепят това решение и са съгласни да разделят държавата си на три и да изтрият името ѝ. Теорията на македонизма се разработва в Сърбия. След Втората световна война всичко българско е премахвано в Македония от сърбите. Хората са пращани в лагери. А тук в България, хората са били бити и карани да се пишат македонци. Георги Димитров е бил готов да подари Пиринска Македония на новосформираната държава Македония. Нашата цел е техните историци да кажат истината. Този процес ще е труден, защото след Втората световна война са насложени много фалшиви твърдения. Съзнание, изграждано много десетилетия, не се променя за няколко месеца\" , обясни проф. Топалов. ", "date": "2019.06.13", "title": "Проф. Кирил Топалов: Македонците не познават историческите си извори"}
{"url": "https://www.actualno.com/curious/zodiite-koito-shte-izjivejat-shtur-leten-flirt-prez-2019-news_758430.html", "text": "    Температурите се покачват, а дрехите и задръжките падат. Очакват ви множество горещи дни и забавни мигове, които ще ви топлят през студените зимни дни и ще са причина за глупoвата усмивка на лицата ви. Несъмнено лятото е сезона на флиртовете и много хора се отдават на тях.      Това лято обаче ще има 3 , на които доста повече ще им провърви във флирта. Тяхното лято ще бъде наистина незабравимо. Звездите вещаят, че техните горещи дни ще бъдат изпълнени със забавни момени и щури флиртове, които никога няма да забравят.     1. Близнаци - В живота ви ще се появи човек, който ще е наистина много голяма тръпка за вас. Пеперудите в стомаха ще се появят отново и ще се чувствате много щастливи, сякаш сте на седмото небе. Ще създадете множество спомени, които ще останат вечно в съзнанието ви. Този флирт ще направи лятото ви незабравимо и различно. Големият въпрос е дали тези отношения ще прераснат в нещо повече. Всичко зависи от вас. Този човек ще промени напълно мирогледа ви и вижданията ви. Той ще ви повлияе добре и ще ви накара да се почувствате по-уверени и сигурни в себе си. Насладете се на летния сезон, който ще ви предложи множество възможности за забавления.   2. Скорпион - Едни от най-страстните жени в зодиака, това лято ще се насладят на множеството флиртове, които ги очакват с нетърпение. Жените с този зодиакален знак са като магнит за мъжете. Те имат особена енергия, която привлича мъжката аудитория. Няма начин жена Скорпион да си тръгне от парти, без да е била ухажвана от поне един нов обожател. Това лято обаче ще имате още повече обожатели от обикновено. Това, естествено, ще ви накара да се чувствате страхотно. Вие обичате да привличате вниманието на хората около себе си, а това лято определено ще успеете да го направите без да си мръднете пръста. Достатъчно ще е само присъствието ви. 3. Дева - При вас флирта ще започне буквално като детска закачка, но може да се превърне в нещо повече с времето. Това лято не премисляйте толкова много ситуацията, пуснете се по течението и се радвайте на прекрасните моменти, които само вас чакат. При вас различното е, че е напълно възможно да се влюбите до уши в този човек. Това лято определено ще бъде много интересно за вас. Нека всичко започне на шега в началото, а ако прерасне в нещо повече, със сигурност ще направи живота ви в пъти по-интересен и вълнуващ.    4. Риби – чувствителни и емоционални, Рибите предпочитат компанията на приятелите си повече от щурите купони с много хора. Това лято, обаче, имате настроение за нещо различно, което веднага ще даде резултат. Вие не търсите случайни флиртове, но нищо няма да ви попречи да се отпуснете малко и да се забавлявате. Може пък да срещнете любовта на живота си там, където най-малко очаквате. Лятото е вашето време. Просто се отпуснете и се наслаждавайте на нещата, които ви се случват. Нямате нужда от нищо друго. Ще се почувствате свободни, весели, щастливи и ще се забавлявате. А дори да не откриете връзката, която търсите, ще се заредите с много положителни емоции.     ", "date": "2019.06.13", "title": "Зодиите, които ще изживеят щур летен флирт през 2019"}
{"url": "https://www.actualno.com/crime/katastrofa-s-edin-zaginal-na-pytja-vidin-sofija-news_758433.html", "text": "    Трагичният инцидент е станал около 7:00 часа сутринта недалеч от врачанското село Бели Извор, където се удрят монтански микробус и лека кола със сливенска регистрация.      По предварителна информация, шофьорът на лекия автомобил е излязъл на главния път, без да спази предимството на идващия микробус по Е-79. Един човек е загинал при сблъсъка, има ранени, но не е ясно в какво състояние са пострадалите, които са отведени в Центъра за спешна помощ.\r\nДвижението беше отбито временно, а колоната от чакащи автомобили ще остане до възстановяването на нормалния трафик в петък. Заглавна снимка:     ", "date": "2019.06.13", "title": "Катастрофа с един загинал на пътя Видин - София"}
{"url": "https://www.actualno.com/asia/poveche-ot-6-hiljadi-evakuirani-v-indonezija-zaradi-navodnenija-news_758361.html", "text": "    6 души бяха принудени да напуснат домовете си заради наводнения и свлачища в провинция Югоизточно Сулавеси в централната част на Индонезия, предаде БГНЕС.      В резултат на проливните дъждове, три реки са придошли и са наводнили селища, което принудило местните жители да напуснат домовете си. Повече от 200 къщи са били разрушени от водата. Придошлите води са отнесли и четири моста, наводнили са и земеделска земя.   Местните власти оказват помощ на пострадалите. ", "date": "2019.06.13", "title": "Повече от 6 хиляди евакуирани в Индонезия заради наводнения "}
{"url": "https://www.actualno.com/society/propadna-nov-pyt-v-asenovgrad-reakcija-ot-obshtinata-njama-snimki-news_758368.html", "text": "     , алармират читатели на .            \"Вярно е, че валя обилен и пороен дъжд, но пътят е нов. И може би, ако по този участък премине един камион, улицата ще пропадне\", обясняват хората. Гражданите са решени да събират подписи и да внесат в общината протестната си подписка, адресирана до кмета на Асеновград доктор Емил Караиванов. \"Този път го чакахме много време и сега няколко години след основен ремонт да е по-зле от преди - малко е несериозно!\", категорични са гражданите, припомняйки как ходеха на работа и училище с ботуши заради калта по време на ремонтните дейности. В отговор от градската управа, вместо да извършат проверка на място, направо им посочили, че информацията, с която хората разполагат е нова и било сигнализирано само за надигната шахта. Според живеещите на и в близост до разломената улица обаче под асфалта е влязла вода и постепенно са се образували неравности, наподобяващи вълни.   Справка в сайта на община Асеновград припомни, че изпълнителят на проекта е пловдивската фирма \"Илва-ХГ\" ООД. Според сключения през 2016 г. парите, похарчени за частта по асфалтирането от ремонта, са в размер на близо 95 000 лева. Договорните отношения са с наименование \"Проектиране и изграждане на ул. \"Гергана\", кв. \"Горни Воден\", в участъка от ул. \"Волга\" до ул. \"Напредък\". Не става ясно засега дали пътят все още е в гаранционен срок, кога и за чия сметка ще бъдат поправени щетите.   Но според \"Наредба №2 от 31.07.2013 г. за въвеждане в експлоатация на строежите в Република България и минмални гаранционни срокове за изпълнени строителни и монтажни работи, съоръжения и строителни обекти\" - чл.20, ал.4. т.8. \"за автомагистралите гаранционният срок е пет години, републиканските пътища от I, II, III клас - три години, при основни ремонти и рехабилитация - две години; за останалите пътища и улиците - две години, а при основни ремонти - една година.    \"Не може на нов път да сложат 2 сантиметра асфалт. Трябваше да помислят и да се предвиди, че наклонът на улицата е голям и е нормално да се случи точно това\", обясняват разгневени горноводенци, като поясняват в заключение, че този път се ползва като главен и е със сериозна натовареност.\r\nУлица „Гергана“ в квартал „Горни Воден“ бе заложена като обект в Инвестиционната програма на Асеновград за 2015 г. Тогава бе планирано изграждане на канализация, баластриране и частично асфалтиране. Ремонтът бе извършен в два етапа, като общата сума, отделена за цялостното реализиране на проекта, бе в размер на около 183 000 лева.\r\nПо въпроса дали и кога ще бъдат предприети мерки, преди да се е стигнало до инцидент и за чия сметка ще бъде извършен ремонт на ремонтирания участък, към момента от община Асеновград мълчат.    ", "date": "2019.06.13", "title": "Пропадна нов път в Асеновград, реакция от общината няма (СНИМКИ)"}
{"url": "https://www.actualno.com/cite/naj-sigurnijat-nachin-horata-da-namrazjat-edna-ideja-e-da-ja-predloji-dps-news_758389.html", "text": "     \"Най-сигурният начин хората да намразят една идея е да я предложи ДПС . \" Това коментира социологът Първан Симеонов в коментар за предложението на ДПС да е в размер на 0 лв.       ", "date": "2019.06.13", "title": "Най-сигурният начин хората да намразят една идея е да я предложи ДПС"}
{"url": "https://www.actualno.com/asia/globa-i-zatvor-za-horata-koito-polzvat-na-gradus-dronove-v-japonija-news_758393.html", "text": "    Хората в Япония, които експлоатират , след като са обърнали няколко чашки, биха могли да се изправят срещу една година в затвора по нови закони, които имат за цел да контролират все по-популярните устройства.      Управляването под влияние на алкохол на дрон, тежащ повече от 200 грама, също може да доведе до глоба до 300 000 йени (2 750 долара), след като долната камара на парламента прие новото законодателство след редица инциденти.   Извършването на опасни каскади с безпилотни летателни апарати, като например пикиране, също ще подлежи на глоби до 500 000 йени.\r\n\"Вярваме, че експлоатираните безпилотни летателни апарати след консумирането на алкохол са толкова сериозни, колкото и шофирането\", заяви пред АФП служител на транспортното министерство.  Новите правила влизат в сила, когато Япония вижда нарастващо количество употреба на безпилотни самолети, както и свързани с тях произшествия.\r\nПрез 2017 г. един индустриален дрон с големи размери беше използван „фестивал на роботите“ в град Огаки в централна Япония и трябваше да „бомбардира“ малки деца с бонбони. Но устройството, управлявано от квалифицирано лице, нарани шестима души, след като падна на 10 метра на земята.   Япония също се изправи пред проблеми с туристи, ползващи в претоварените туристически райони като Киото.    Миналия месец Япония прие закон за забрана на дроновете над спортните обекти за Олимпиада 2020 в Токио и над американските военни съоръжения, след като наложи забрана и за минаването на дронове над ключови обекти като офиса на министър-председателя и императорския дворец. ", "date": "2019.06.13", "title": "Глоба и затвор за хората, които ползват „на градус“ дронове в Япония "}
{"url": "https://www.actualno.com/society/kiril-domuschiev-pokanil-lichno-vasil-ivanov-da-pravi-razsledvashta-jurnalistika-v-nova-news_758449.html", "text": "    Нов проект за журналистически разследвания стартира през есенния телевизионен сезон в ефира на Нова телевизия.      След като стана ясно, че като Миролюба Бенатова и Генка Шикерова напускат медията, \"от септември зрителите отново ще имат възможност да проследят как журналистът Васил Иванов разобличава престъпни схеми за корупция, кражби и измами. Той се завръща в телевизията с подписан авторски договор след личната покана на собственика на „Адванс Медия Груп“ Кирил Домусчиев\", пише в официалното съобщение на сайта на \"Нова\".   Припомняме, че тъкмо авторските договори станаха вероятната причина да напуснат. Вчера (12 юни) \"Свободна Европа\" съобщи, че на журналистите им е бил даден избор от новото ръководство на \"Нова\" - или подписват т.нар. авторски договори, или се разделят, но не могат да останат на трудов договор.\r\nАвторските договори предполагат възможност телевизията да отказва теми и разработки или да налага такива, дори с условие за санкции при липса на желание на журналиста да я разработи. Освен това при тези договори не се плащат осигуровки, както е при трудовите. Аргументът, ползван от телевизията, за предложената промяна обаче е, че по този начин се оптимизират разходи, а и така разследващите журналисти \"ще имат повече свобода да работят\".   Междувременно Васил Иванов отбелязва във Facebook, че се завръща в \"Нова\", за да помогне телевизията да \"има по-силна, безпристрастна и независима разследваща журналистика. Такава, каквато доказахме, че можем да правим\". ", "date": "2019.06.13", "title": "Кирил Домусчиев поканил лично Васил Иванов да прави разследваща журналистика в \"Нова\""}
{"url": "https://www.actualno.com/burgas/spored-riosv-v-burgasko-vsichki-rechni-korita-sa-v-dobro-systojanie-news_758401.html", "text": "    Речните корита в Бургаски регион са в добро състояние. Това се отнася и за голяма част от териториите, които се намират близо до тях. Констатацията е на специалистите от Регионалната инспекция по околната среда и водите в Бургас.      При проливни дъждове и евентуални наводнения, районите около реките играят важна роля и могат да станат причина за наводнения.Задължително е те да бъдат освободени от растителност, която не позволява изтичането на водата.\r\nПроверката е обхванала 13 общини, които са на територията на областта. Инспекторите са обърнали внимание на чистотата на речните корита, на общинската и републиканската пътна мрежа, като и на населените места, които са 250 на брой.\r\nИнспекторите са направили заключението, че общинските и републиканските пътища във всички общини са почистени. Имало е населени места, където чистотата не е отговаряла на изискването на закон. Съставени са актове на кметовете на Карнобат, Средец и Сунгурларе, за замърсяване в населените места и землищата на територията им.      Проверени са и териториите, които се намират в близост до реките, както и речните легла.\r\nОт РИОСВ - Бургас напомнят, че от 2000 до 20 000 лева е глобата за неизпълнението на предписанията по Закона за опазване на околната среда. От 3000 до 10000 лева ще плати всеки, който не спазва изискванията на Закона за управление на отпадъците.    Проверката е осъществена по заповедта на министъра на околната среда и водите. ", "date": "2019.06.13", "title": "Според РИОСВ в Бургаско всички речни корита са в добро състояние"}
{"url": "https://www.actualno.com/curious/zodiite-koito-si-padat-po-nestandartnata-lubov-news_758484.html", "text": "    Ето селекция на зодиите, които обожават игричките. Склонни са да опитат от всичко и да се забавляват истински!      Тези 4-ри имат ексцентрични пориви, обичат нестандартните пози и се отдават бързо на страстта!    Зодия Овен Абсолютно влюбени в дивите, страстни изживявания! Обичат странните прояви в леглото и имат мръсно подсъзнание, което е включено 24/7. Склонни са опитват всякакви игрички и са готови да задоволят и най-тайните ви желания. Обичат да споделят страстта и с повече от един партньор. Скуката в тяхното легло е невъзможна, винаги са готови за още!    Зодия Скорпион    Още в погледа им личи, че предпочитат да говорят без дрехи, да останат с вас на по-тихо и усамотено място. Със скорпиона ви очакват бурни изживявания в леглото. Искате да изпробвате всички пози от Кама Сутра? Това е правилния човек! Всичките ви сексуални желания ще се осъществят. Дори можете да стигнете до крайности и прекомерна възбуда.      ", "date": "2019.06.13", "title": "Зодиите, които си падат по нестандартната любов"}
{"url": "https://www.actualno.com/curious/obshtinski-syvetnik-ot-burgas-protiv-monokinite-na-plaja-news_758467.html", "text": "    Общинският съветник Станислав Андреев внесе докладна записка, с която настоява да бъдат направени промени и допълнения в Наредбата за опазване на обществения ред на територията на община Бургас.      В докладната се казва :“За целта организираме подписка, която ще докаже негативните обществени нагласи спрямо това недопустимо поведение. Предложението ни е свързано с гарантиране на обществения ред и с осигуряване спокойствието на гражданите в община Бургас, каквато всъщност е и целта на горепосочената Наредба. През последните години граждани посещават обществените плажни ивици без никакво облекло (бански костюм) или в неприлично такова (жени по монокини), като по този начин демонстрират неуважение към обществото и погазване на общоприетите норми за приличие на публично място. С голотата си те предизвикват неприятни преживявания у останалите посетители и нарушават правата им да почиват в спокойна и безопасна среда“.\r\nДебатът не за първи път се повдига в Бургас. През миналото лято в него се включиха граждани, различни организации и представители на църквата.\r\nДокладната записка е продължение по темата, която по това време на годината става актуална. Интересното в сучая е, че след входирането, докладната записка беше изтеглена от вносителя.   ", "date": "2019.06.13", "title": "Общински съветник от Бургас - против монокините на плажа"}
{"url": "https://www.actualno.com/politics/radev-pravitelstvoto-harchi-mnogo-pari-a-rezultatite-sa-dalech-ot-ochakvanoto-news_758441.html", "text": "    Президентът Румен Радев присъства днес на Шестия световен конгрес на информационните агенции, който се провежда в НДК. В София са над 200 делегати от 100 страни.       \"Надявам се, че партиите ще намерят добър баланс между техните собствени интереси и тези на обществото. Според мен големият проблем съвсем не е в самото финансиране . Големият проблем е да има механизъм, който да третира еднакво партиите по отношение на финансирането. Виждате, че в България управляващите партии нямат нужда от субсидия, те се финансират директно от властта, не се и крият от това. Субсидиите касаят най-вече съществуването на опозицията\", заяви президентът.\r\n\"Въздържам се да коментирам партии, но едно е ясно - България не трябва да остава без опозиция, защото това ще бъде пагубно. Процесите в БСП крият такъв риск, затова ги следя с тревога. Ако това се случи, упражняването на властта остава без коректив\", каза още той.   На въпрос какво мисли за споровете между българските и македонските историци , Радев отговори: \"В Санкт Петербург казах много ясно на цял свят и цитирах бележития български революционер Гоце Делчев\" - заяви Радев, като наблегна на думата \"български\". Отдавна съм казал своето мнение. България трябва да мисли и да подходи много по-генерално към този проблем, след като пропусна шанс да го заложи в така наречения договор, защото това е декларация, не договор, допълни Радев.     Попитан дали е \"стоплил\" Борисов, Радев отвърна с въпрос: \"Вие някога да сте ме чули навън да говоря лошо за България и за българското правителство. За разлика от други политици, аз не изнасям българските проблеми извън граница. Подкрепям добрите намерения на правителството, но при изхарчени огромни национални и европейски средства, резултатите са далеч от очакваното - като обем и като качество. \"Бумът на социалните медии помита установените алгоритми за събиране на информацията. Това е едно от предизвикателствата, пред които са изправени медиите. Темата за бъдещето на новините е темата за бъдещето за човечеството. Не можем да си представим живота без бурното развитие на технологиите\", заяви държавният глава пред делегатите на форума.\r\nРадев открои, че дигитализацията е променила нашите представи за света. „Изпитваме остър дефицит от навременна и точна информация. Този процес ще се задълбочава\", смята президентът.   \"Финансовите проблеми принуждават медиите да влизат в политически и икономически зависимости, подкопават етичните стандарти. Наемат се армии от полуграмотни тролове да се дискредитират публични личности\", каза още президентът. ", "date": "2019.06.13", "title": "Радев: Правителството харчи много пари, а резултатите са далеч от очакваното"}
{"url": "https://www.actualno.com/society/koleloto-na-cenzurata-v-nova-se-vyrti-posokata-izglejda-ne-news_758491.html", "text": "    Сътресенията в екипа на Нова телевизия са поредна глава в безкрайната медийна приказка конкретно на тази медия.      След новината за това, че си тръгват от телевизията, дойде и тази, че колегата им Васил Иванов, който досега работеше в Канал 2, отива в Нова телевизия.    събуди спомени за напускането му. То стана известно в средата на април, 2017 година. Тогава Иванов обяви, че от страна на тогавашния директор на \"Новини и актуални предавания\" в Нова - Дарина Сарелска. Последва и открита рамо до рамо със Слави Трифонов, в което той изнесе пикантни подробности от кухнята на Нова и обяви, че Сарелска го спряла да разобличи за злоупотреба с обществени средства заради влиянието на девера ѝ, депутатът от ГЕРБ по това време Недялко Славов.\r\nИванов изкара и записи на свои колеги от Нова по онова време, за да докаже думите си, като последваха през Facebook на засегнатите от поведението на разследващия журналист, включително на Миролюба Бенатова и тогавашната водеща на сутрешния блок на Нова телевизия Ани Цолова. Бенатова тогава защити нападното от Иванов ръководство на Нова, а , че Бенатова, Цолова и Сарелска са първи дружки в телевизията и определят дневния ѝ оперативен ред. Специално за Бенатова Иванов написа следното във Facebook: \" ... \". А днес, 13 юни, във Facebook за рождения му ден бившия главен секретар на МВР и настоящ премиер Бойко Борисов със статус, в който обявява, че си тръгва от Нова телевизия. Всъщност журналистката първо поздрави Борисов, после изтри поздрава, след това го върна отново.  Днес, 13 юни, вече е ясно, че специално що се отнася до Нова телевизия, ролите на актьорите се размениха. Въпросът е при съпоставка с положението отпреди две години - само в имената ли, и дали свободата на словото не зависи единствено от ситуацията на финансовото измерение и благоволение? ", "date": "2019.06.13", "title": "Колелото на цензурата в Нова се върти - посоката, изглежда, не"}
{"url": "https://www.actualno.com/blagoevgrad/uzu-predstavi-novite-si-taksi-news_758400.html", "text": "    Почти в края на кандидат-студентската кампания на Югозападния университет \"Неофит Рилски\", от учебното заведение публикуваха новите такси за обучение.      Както всяка година, и тази те са разделени на различни категории, според това дали обучението е платено или т.нар. \"държавна поръчка\", както и според това дали студентът е български или чуждестранен гражданин. При обучението, финансирано от държавата, за поредна година \"най-евтино\" за студентите е да изучават администрация, икономика или туризъм. Годишната такса за два семестъра е 530 лв., или по 265 лв. за семестър. По 287 лв.  на семестър ще излезе обучението по всички педагогически науки, които по традиция са най-предпочитаните специалности на университета .   Най-високи са таксите по специалностите \"медицинска сестра\" и \"акушерка\", като студентите трябва да платят от себе си 1020 лв. на година.\r\nЗа сравнение, според данни от миналата учебна година, друг университет в България - Софийският университет \"Св. Климент Охридски\" е обявил за педагогически специалности цени между 200 и 400 лв. на година, а за здравни и медицински специалности между 720 и 925 лв. на година. Това води до извода, че таксите там са много по-евтини за студентите.  Платеното обучение в Югозападния университет се е увеличило, в сравнение с миналогодишните такси. Обучението по-евтините специалности (икономика, административно управление и туризъм) се е повишило от 577 лв. (семестриална такса) през 2018 г. до 664 лв. (семестриална такса) през 2019 г. Най-скъпо за студентите, които са решили да си платят за учебния процес ще излязат специалностите: спорт, здравни грижи и изобразително изкуство, всяка над 2200 лв. за семестър. И докато в ЮЗУ не може да се открие семестриална такса под 600 лв., то в Софийския университет най-изгодните специалности срещу заплащане  са тези с химическа насоченост, които струват само 533 лв. на семестър. ", "date": "2019.06.13", "title": "ЮЗУ представи новите си такси"}
{"url": "https://www.actualno.com/balkani/jyldyrym-ne-trjabva-vynshni-sili-da-se-mesjat-v-otnoshenijata-ni-s-gyrcija-news_758435.html", "text": "    Бинали Йълдъръм, кандидат за кмет на Истанбул от управляващата „Партия на справедливостта и развитието“ (ПСР), заяви, че Турция и Гърция не трябва да позволяват отношенията да бъдат засягани от външни сили, защото всички проблеми може да бъдат решени двустранно. Това съобщава електронното издание на атинския вестник Kathimerini, цитирано от агенция \"Фокус\".      „Възможно е да има хора в чужбина, които да искат да ни провокират, но ние не трябва да попадаме в капана им\", подчерта Йълдъръм пред частния гръцки оператор SKAY, добавяйки, че когато външни сили се месят в двустранните отношения, „всичко върви погрешно\".   Запитан за напрежението в Егейско море и Източното Средиземноморие, Йълдъръм каза, че подобен климат е често срещан в период преди избори.\r\nЙълдъръм, който бе министър-председател на Турция от 2016 г. до 2018 г., заяви, че всички спорове в Егейско море и около Кипър може да бъдат разрешени с „двустранно уважение“ и „в съответствие с международното право“.   ", "date": "2019.06.13", "title": "Йълдъръм: Не трябва външни сили да се месят в отношенията ни с Гърция"}
{"url": "https://www.actualno.com/sofia/denjat-na-bashtata-v-nvim-praznik-na-usmivkite-detskija-smjah-i-igrite-news_758489.html", "text": "    На 15 юни (събота) от 10.00 до 18.00 часа с вход свободен и многобройни атракции в Националния военноисторически музей (НВИМ) ще се проведе Ден на бащата, посветен на специалната връзка между таткото и детето. За осма поредна година в началото на лятната ваканция с малчуганите и техните родители празнуваме усмивките,  увлекателните игри и новите знания, придобити с веселие.      Специално за събитието Българската армия представя военни машини„Мерцедес“, бойна бронирана машина „Командо-Селект“, брониран боен джип „Пясъчна котка“,високопроходима линейка, участвала  в мисии,и учебна катапултна седалка. Всички желаещи ще могат да влязат в кабините на едни от най-атрактивните машини от външната експозиция на музея– вертолет Ми-8, ракетен комплекс 2К 52 Фрог „Луна-М“ и подвижен радиовисотомер „Вершина“.   В този ден забавления ще има за всички – от най-малките до вече порасналите деца. Програмиране на роботи и създаване на видеоигри, виртуална зона за игри, конструктор за млади откриватели, сглобяване на къщички и създаване на мечтания град,решаване на логически задачи и разнообразни интерактивни игри не само ще стимулират детското логическо мислене, но и творческото въображение. В този ден за децата всичко ще е позволено –ще скачат на огромен матрак, ще се забавляват с играчки от дърво, ще рисуват върху вода, ще опитат сладки изкушения, ще станат главни герои в детска приказка и дори ще играят минифутбол, докато родителите им се запознават с Програмата за ранно детско развитие на Уницеф. Жадните за знания малчугани ще разберат любопитни факти за пътя на метала от звездите до нашия живот, а най-съобразителните ще имат възможност да покажат своите знания  в състезание за финансова грамотност с награди.\r\nЛятната читалня ще посрещне малки и големи с увлекателни четива, интригуващи истории и книжки за оцветяване.Любителите на природата ще изживеят вълнуващи емоции в скаутски лагер, а изпълнените с енергия малки и големи гости на музея ще се потопят в магията на народните танци между 10 и 13 часа.  Малчуганите и татковците ще могат да седнат зад волана на едни от най-модерните автомобили и любопитни превозни средства или пък на атрактивни модели велосипеди. ", "date": "2019.06.13", "title": "Денят на бащата в НВИМ – празник на усмивките, детския смях и игрите"}
{"url": "https://www.actualno.com/society/vyvejdat-se-globi-za-postavjane-na-palatki-i-plajni-prinadlejnosti-vyrhu-duni-news_758502.html", "text": "    Парламентът прие окончателни промени в Закона за устройството на Черноморското крайбрежие.      С измененията се въвеждат глоби за поставяне на палатки и плажни принадлежности (кърпи, чадъри и т.н.) върху дюни, като глобата е от 500 до 1000 лв.   Предвиждат се санкции и за паркиране или преминаване на автомобили през пясъчните образувания.\r\nТе ще са в размер от 1 000 до 3 000 лв., като може да се конфискува и имущество на стойност между 3 000 и 5 000 лв. Законът важи не само за плажните дюни, но и за тези в близост до крайбрежните зони.  С промените в закона се предвиждат глоби от 5 000 до 10 000 лв. и за поставяне на преместваем обект или съоръжение на територията на неохраняем плаж. ", "date": "2019.06.13", "title": "Въвеждат се глоби за поставяне на палатки и плажни принадлежности върху дюни"}
{"url": "https://www.actualno.com/europe/zapochva-procesyt-po-izbor-na-naslednik-tereza-mej-news_758367.html", "text": "    Десетте кандидати, които се борят да заместят премиера на Великобритания Тереза Мей, ще се изправят пред първия кръг на гласуването днес, 13 юни, предаде БГНЕС.      Консерваторите провеждат първото си тайно гласуване в конкурса за ръководство на управляващата партия, с което ще започне да намалява броят на претендентите. Всички 313 депутати могат да гласуват и всеки кандидат, който не събере подкрепата на поне 16 свои колеги, ще отпадне. Ако всички преминат това препятствие, този с най-малък брой гласове ще излезе от надпреварата.   Мей, която остава за момента като министър-председател, се оттегли като лидер на партията, след като не успя да изпълни плана си да изведе Великобритания от Европейския съюз след близо три години на поста.\r\nФаворит за поста сред букмейкърите е бившият външен министър Борис Джонсън. Бившият кмет на Лондон прекъсна мълчанието си, за да започне кампанията си в сряда, като заяви, че ще изведе Великобритания от ЕС без сделка като \"последна възможност\" и обеща да обедини страната, дълбоко разделена по въпроса за Brexit. Джонсън каза, че ако парламентът напълно блокира Brexit, \"ние ще яхнем вихъра и ще се изправим пред смъртоносно възмездие от електората\".  Министърът на външните работи Джереми Хънт и бившият лидер на Камарата на общините Андреа Лийдсъм се считат за най-сериозните конкуренти на Джонсън.\r\nДосегашната надпревара беше доминирана от разкрития за употреба на наркотици от страна на кандидатите в миналото и препирните за най-добрия начин за разрешаване на безизходицата около Brexit. Но гласуването днес ще разкрие сегашното ниво на подкрепа на всеки кандидат. Гласуването ще се проведе в парламента между 13:00 и 14:00 часа българско време, като резултатите се очаква да бъдат обявени около час по-късно.    Министърът на здравеопазването Мат Ханкок, бившият секретар на пенсиите Естер Маквей и бившият министър на имиграцията Марк Харпър се считат за трите най-вероятни кандидати да отпаднат. Маквей подкрепя Brexit без споразумение, като твърди, че споразумението, сключено от Тереза Мей, държи Великобритания твърде тясно свързана с ЕС, докато Хенкок е  против твърд Brexit. Харпър настоява, че ще е необходимо удължаване на срока след крайната дата 31 октомври за постигане на нова сделка, но той е готов да напусне Европейския съюз без споразумение, вместо да остане в него.    Министърът на вътрешните работи Саджид Джавид стартира кампанията си в сряда, като обеща да договори преработен вариант на споразумението на Мей и да го представи пред парламента до 31 октомври. Джавид, министърът на околната среда Майкъл Гоув и бившият министър по Брекзит Доминик Рааб имат достатъчно поддръжници, за да стигнат до втория кръг. Министърът по международно развитие Рори Стюарт, най-категоричният кандидат за напускане на ЕС без споразумение, също има шансове да премине първото препятствие.\r\nОстаналите в надпреварата ще бъдат изправени пред първия си телевизионен дебат на живо в неделя в 90-минутна програма по Канал 4. Те имат още един кръг от изборите сред консервативните депутати в понеделник преди второто гласуване във вторник, когато броят на поддръжниците се покачва от 16 на 32, като отново отпада претендентът с най-малко гласове. Следват още няколко кръга гласуване следващата седмица, а партията се надява до 20 юни да останат само двама кандидати.\r\n160 000 членове на консервативната партия, избрани от местните членове, избират победителя, като резултатът се обявява през седмицата, започваща на 22 юли. След това Тереза Мей ще се оттегли като министър-председател, а новият лидер на най-голямата партия в парламента ще бъде назначен за министър-председател от кралица Елизабет Втора.    ", "date": "2019.06.13", "title": "Започва процесът по избор на наследник Тереза Мей  "}
{"url": "https://www.actualno.com/society/kympinguvaneto-izvyn-plajovete-veche-e-regulirano-ot-zakon-news_758486.html", "text": "    Парламентът прие окончателни промени в Закона за устройството на Черноморското крайбрежие.      С измененията се въвежда законова възможност извън територията на морските плажове и местата за официално да се създават зони, в които е разрешено временното разполагане на палатки, кемпери и каравани.   Досега нямаше въведени законови правила относно това. Вносителят на промените – народният представител от ВМРО Искрен Веселинов, посочи, че предстои да бъде изготвена наредба с правила за определяне на местата и регламентиране на глоби. Той обясни, че санкциите ще влязат в сила една година след определянето на местата за къмпингуване.\r\nЗаконът предвижда още и в местата, които не се категоризират като къмпинги, да се разрешава поставянето на обекти за обслужване на отдиха и туризма без търговско предназначение като кътове за отдих, беседки, заслони, пейки, маси, информационни табла, чешми, дървени огради, скари и други, които не представляват строителство.  На изричен въпрос на дали можеш да паркираш кемпер на паркинг, който не е посочен за къмпинг по закона, депутатът от \"Обединени патриоти\" Искрен Веселинов каза следното: \"Забраните важат извън урегулираните територии т.е. извън населените места, в населените места си има друг ред, други правила. Паркингът, ако е част от регулацията – определено можете да паркирате\". ", "date": "2019.06.13", "title": "Къмпингуването извън плажовете вече е регулирано от закон"}
{"url": "https://www.actualno.com/crime/nad-10-kilograma-narkotici-izzeha-policai-ot-myj-vyv-filipovci-news_758542.html", "text": "    Служители от сектор „Наркотици“ задържали 50-годишен мъж за притежание на 10 килограма наркотични вещества. Действията са осъществени в кв. „Филиповци“.         При последвалите оглед и претърсване в обитаваното от него жилище, полицаите намерили и иззели множество различни на вид опаковки, съдържащи таблетки, тревиста маса и прахообразно вещество, колби, пресовъчна машина, електронна везна, оръжие и боеприпаси. От изготвената експертна справка на част от намереното е установено, че иззетите вещества са 10317.89 грама амфетамин, 9.84 грама коноп и 34.80 грама хашиш. Предстои изследване и на останалите вещества.\r\nСлед доклад на събраните материали в Софийска градска прокуратура, задържаният е привлечен като обвиняем за престъпление по чл. 354 а от НК. Наложена му е мярка за неотклонение „задържане под стража“ за срок до 72 часа.   ", "date": "2019.06.13", "title": "Над 10 килограма наркотици иззеха полицаи от мъж във Филиповци"}
{"url": "https://www.actualno.com/football/novijat-sezon-vyv-visshata-liga-zapochva-s-luto-derbi-news_758543.html", "text": "    Станаха известни мачовете, с които ще се открие новият сезон във Висшата лига на Англия.      Кампанията 2019/2020 по традиция ще започне с мач за трофея Къмюнити Шийлд, в който един срещу друг се изправят Манчестър Сити и Ливърпул, а срещата е на 4 август на \"Уембли\".   Сезон 2019/2020 ще бъде открит именно от мърсисайдци. Те приемат новака Норич в петък (9 август), а в събота ще се изиграят голяма част от срещите, включително и тази на шампиона Манчестър Сити срещу Уест Хям.\r\nГолямо дерби ни очаква още в първия кръг, като в неделя Манчестър Юнайтед посреща на \"Олд Трафорд\" Челси.  Вижте пълната програма на първия кръг в . ", "date": "2019.06.13", "title": "Новият сезон във Висшата лига започва с люто дерби"}
{"url": "https://www.actualno.com/balkani/merkel-ne-komentira-data-za-start-na-pregovori-za-vlizane-na-severna-makedonija-v-es-news_758505.html", "text": "    Пресслужбата на германския канцлер Ангела Меркел направи кратко изявление след срещата с македонския премиер Зоран Заев в Берлин, предаде БГНЕС.      Меркел и Заев обсъдиха двустранните отношения, като акцентът беше поставен върху \"въпросите на външната и европейската политика\".\r\nВ изявлението не се посочва позицията на Меркел относно очакванията на правителството на Северна Македония да се определи дата за започване на преговори на страната за присъединяване към Европейския съюз, съобщи МИА.\r\n„Германия, заедно с Франция, си поставят за цел  укрепването на стабилността на Балканския регион. Важна стъпка към това беше решаването на спора за името \"Македония\". Под егидата на ООН балканската държава  се преименува на 12 февруари 2019 г. в „Северна Македония”, което сложи край на спора за името с Гърция, продължил от 1991 година до сега. През април премиерът Зоран Заев участва в среща за Западните Балкани, организирана от германския канцлер Ангела Меркел и френския президент Емануел Макрон, се казва в изявление на канцеларията на германския канцлер Ангела Меркел след 40-минутната среща с премиера на Северна Македония Зоран Заев .   ", "date": "2019.06.13", "title": "Меркел не коментира дата за старт на преговори за влизане на Северна Македония в ЕС"}
{"url": "https://www.actualno.com/europe/putin-uvolni-dvama-generali-zaradi-aresta-na-ivan-golunov-news_758552.html", "text": "    Руският президент Владимир Путин уволни двама генерали заради ареста на . Единият от тях е началник на управлениет за борба с незаконната търговия с наркотици. По-рано вътрешният министър Владимир Колоколцев поиска тяхното след прекратяването на делото срещу кореспондента на Медуза.ио Иван Голунов.      На 6 юни журналистът бе арестуван и обвинен в търговия с наркотици. По-късно резултатите от изследванията показаха, че по тялото му няма никакви следи от наркотици. На 11 юни от вътрешното министерство на Русия обявиха, че прекратяват следствието. Междувременно в по-големите градове на страната се проведоха протести в защита на Голунов. Само в Москва бяха стотици.    ", "date": "2019.06.13", "title": "Путин уволни двама генерали заради ареста на Иван Голунов"}
{"url": "https://www.actualno.com/healthy/odobren-e-pyrvijat-bylgarski-pacient-za-evrotransplant-news_758540.html", "text": "    След повече от година чакане 29-годишната Илияна Христова от Варна е вписана в списъка на Евротрансплант. Тя е първият български пациент в листата на . При подходящ донор на бял дроб, ще бъде извършена трансплантация във Виена. В началото на април Илияна от замина за Виена, за да бъде оценено състоянието й. След прегледите тя беше одобрена за белодробна трансплантация.      Развръзката идва след като през януари беше сключено споразумение с клиниката във Виена, което ще даде възможност на няколко българи да получат шанс за живот. Екип от български лекари замина за обучение в австрийската столица през май. У нас не се извършват белодробни трансплантации, но за животоспасяващата операция чакат 16 души.\"    ", "date": "2019.06.13", "title": "Одобрен е първият български пациент за Евротрансплант"}
{"url": "https://www.actualno.com/varna/izgrajdat-skorosten-pyt-mejdu-varna-i-burgas-news_758613.html", "text": "    Кметът на Варна Иван Портних и кметът на Бургас Димитър Николов обсъдиха възможността да се изгради скоростен път между двата града. Това се случи на среща между градоначалниците.      “Нашите екипи са показали, че могат да работят добре заедно. Заедно писахме проектите за доставка на тролейбуси. Реализацията е вече факт. Централата на ИАРРА е в Бургас, на Морска администрация във Варна и така предлагаме споделени услуги. Магистрала Черно море е важна не само за двата региона, но и за страната и ние сме готови да работим заедно за реализирането на този проект”. Това заяви кметът на Бургас Димитър Николов.\r\nСпоред градоначалниците, изграждането на скоростен път между двата града ще е приоритет през следващия програмен период. ", "date": "2019.06.13", "title": "Изграждат скоростен път между Варна и Бургас"}
{"url": "https://www.actualno.com/business/ministerstvo-na-turizma-specheli-dve-nagradi-na-naj-golemija-i-prestijen-festivala-za-reklama-v-bylgarija-fara-news_758637.html", "text": "     Министерство на туризма стана единствената държавна организация с престижни творчески награди на фестивала за реклама и комуникации ФАРА 2019. Това е и първото сериозно отличие за креативност в кампания на държавна институция в България.       Туристическата кампания на България във Великобритания „Голямата размяна / The Great Swap” спечели най-трудната и престижна награда в националния фестивала – отличие в категорията Кампания в категория „Услуги“. На проекта The Great Swap беше присъдена сребърна награда, като злато и бронз в категорията не бяха връчени. Кампанията се състезава в категория „Услуги“ наред с всички кампании в сферата на услугите. Кампанията беше отличена и със Сребърна награда в категорията „Креативно използване на медия – креативно използване на съществуващи формати“. В тази категория проектът получи сребро като отново злато не се присъжда. Творческата кампания „Голямата размяна / The Great Swap” е проект на рекламната агенция McCann Sofia.\r\nФАРА е вторият фестивал за реклама и комуникации за изминалия месец, на който кампанията The Great Swap получава големи награди. В проведения на 16-ти май фестивал  ПР Приз  кампанията взе Злато в категория „Комуникационен проект в публичния сектор“ и сребро в най-оспорваната категория „Дигитална кампания или проект“.\r\n32 агенции участваха с общо 324 рекламни проекта в тазгодишното юбилейно издание на ФАРА. Фестивалът навърши 20 години и отбеляза годишнината с две церемонии и една юбилейна категория „The best of the first 20”. ФАРА се проведе за четвърта поредна година в Пловдив между 6 и 9 юни като част от културната програма на „Пловдив 2019“.  Кампанията The Great Swap („Голямата размяна“), която получи престижните награди, е част от комуникацията на страната ни като туристическа дестинация за сезон 2018-19 г и по-забавен и нестандартен начин привлече интереса на британските туристи през последните месеци. Кампанията е не само креативна, но и ефективна и допринесе за ръст на туристическите посещения от Обединеното Кралство у нас. ", "date": "2019.06.13", "title": "Министерство на туризма спечели две награди на най-големия и престижен фестивала за реклама в България ФАРА"}
{"url": "https://www.actualno.com/society/mvnr-njama-danni-bylgari-da-sa-v-ekipajite-na-atakuvanite-v-omanskija-zaliv-tankeri-news_758632.html", "text": "    По информация на посолствата на България в Иран и Катар няма данни за български граждани, които да са част от екипажите на двата танкера, атакувани в Оманския залив.      Всички членове на екипажите са били евакуирани, има данни за един леко пострадал, съобщиха от МВнР.\r\nДипломатическата мисия на България в Техеран, както и посолството ни в Доха, акредитирано и за Оман, са в контакт с местните власти по случая.\r\nПри необходимост българските граждани могат да потърсят съдействие в посолството ни в Иран – на тел. +98 21 88 77 56 62 и в посолството ни в Катар – на телефон +974 44 12 00 23.  По-рано през деня стана ясно, че два петролни танкера са били нападнати в Оманския залив, предаде ТАСС, позовавайки се на информация на ирански медии.\r\nБританската организация за безопасност на морските търговски операции предупреди днес, че в Оманския залив е станал инцидент и призова за изключително внимание на фона на напрежението между САЩ и Иран, съобщи също и AP.\r\nПредупреждението бе издадено от организацията за морските търговски операции на Обединеното кралство, ръководена от британските военноморски сили, която разследва случая. Засега няма информация от базирания в Бахрейн Пети американски флот.    Според ирански медии в района, където плават танкери, били чути експлозии. Пристанища в Пакистан и Оман получили сигнали за бедствие от екипажите на нападнатите танкери. Не се съобщава в коя страна са регистрирани плавателните съдове. Инцидентът се случва на фона на повишеното напрежение между Вашингтон и Техеран. ", "date": "2019.06.13", "title": "МВнР: Няма данни българи да са в екипажите на атакуваните в Оманския залив танкери "}
{"url": "https://www.actualno.com/europe/london-odobri-ekstradiraneto-na-asanj-v-sasht-news_758536.html", "text": "    Британският вътрешен министър Саджид Джавид  е одобрил искането на САЩ за екстрадиране на основателя на WikiLeaks Джулиън  Асанж на основания за шпионаж в процедурен ход, който отваря пътя за съдебна битка.      Американското министерство на правосъдието потвърди във вторник, че е подало официално искане за екстрадиция. Британският вътрешен министър Саджид Джавид заяви, че го е подписал в сряда, предаде БГНЕС.\r\nОкончателното решение за това дали Асанж може да бъде екстрадирано ще стане в съда. Следващото изслушване в случая на бившия австралиеца е в петък.\r\n47-годишният Асанж прекара в посолството на Еквадор в Лондон седем години до ареста му на 11 април, когато Кито  отказа повече да му дава  убежище.  Сега той излежава 50-седмична присъда в затвора.\r\n\"Много съм доволен, че полицията най-накрая успя да го арестува и сега той с право е зад решетките, защото е нарушил закона на Великобритания\", каза Джавид пред  Би Би Си.\r\n„Има искане за екстрадирането му от САШ, което ще бъде разгледано от съда утре, но вчера аз го одобрих.“     ", "date": "2019.06.13", "title": "Лондон одобри екстрадирането на Асанж в САЩ "}
{"url": "https://www.actualno.com/politics/rumen-radev-obvini-vestnik-24-chasa-v-poredna-lyja-i-manipulacija-news_758645.html", "text": "    В днешния си брой вестник „24 часа“ за пореден път поднася манипулативно невярна информация за действията и думите на държавния глава .      В публикацията, озаглавена „Радев събирал съсловни организации за нов главен прокурор, защото процедурата е затворена във Висшия съдебен съвет“, вестник „24 часа“ съчинява несъстоял се диалог и приписва думи на държавния глава, които той не е изрекъл , пишат в свое право на отговор от прессекретариата на президента.   С подзаглавието на материала „Неправителственият сектор поиска, когато президентът отка з ва назначение, да е с мотиви. Той: Няма да го направя! “, вестник „24 часа“ създава и тиражира измислена новина , свързана с президента Румен Радев. Публикацията няма автор, а е подписана от „24 часа“.\r\nОбръщам внимание, като уточнявам за редакцията на вестника, че по време на проведената по инициатива на държавния глава кръгла маса, посветена на критериите за избора на следващия главен прокурор, представителят на Инициатива „Правосъдие за всеки“ Емил Димитров заявява, че „институцията и личността на президента със своя авторитет биха могли да помогнат за институционалното доверие в прокуратурата, ако президентът в деня на подписването на указа, се обърне към гражданите, към нас, и заяви своята убеденост, че от всички професионално подготвени и добри кандидати, този кандидат, когото предлагаме и за когото ще подпиша указа за неговото назначаване, той е най-моралният, политически независим и почтен на сто процента“. Емил Димитров призовава президента да не подписва указа, ако не може да направи подобно публично изявление за някой от номинираните кандидати.  В отговор на отправения призив, държавният глава заявява: „Ако инициирате гражданско сдружение на широка платформа, което да внесе, знаете, че нямам законодателна инициатива, но да стане така, че президентът еднолично да избира главен прокурор, тогава аз ще изляза и ще се обърна (*към обществото) и ще кажа: „Това е човекът“.\r\nНо отговорност на други аз няма да нося – аз мога да ги спра веднъж, мога и да ги пусна. Но тук много точно беше повдигнат въпросът за колективната безотговорност. Тя не е заболяване само на съдебната система, тя е общонационална „болест“. Много пъти съм говорил на тази тема – благоприятната й среда е най-вече в парламента.   България трябва  да върви към поемане на повече еднолична отговорност – този, който има амбицията да управлява и да ръководи процесите във всяка една област, трябва да е готов да носи лична отговорност и законите трябва така да се променят, че да е ясна тази лична отговорност…“.    Това е диалог, провел се пред всички участници в дискусията, която беше открита и за медиите. Не става въпрос за отказ на държавния глава да се мотивира, ако не подпише указ, а за носене на лична и институционална отговорност от всеки участник в процедурата по номиниране и назначаване на главния прокурор.\r\nИзпращам това опровержение публично, тъй като в разрез с нормите на Етичния кодекс на българските медии, към който се е присъединил и вестник „24 часа“, ежедневникът рядко успява да публикува на достатъчно забележимо място опроверженията на президентската институция. През последните две години в нито един случай вестникът не е публикувал правото ни на отговор, на същата страница, на която е била публикувана и оспорена публикация.\r\nНапомням и че Етичният кодекс на българските медии започва с обещание за „предоставяне на достоверна информация на обществото“. ", "date": "2019.06.13", "title": "Румен Радев обвини  вестник \"24 часа\" в  'поредна лъжа и манипулация\""}
{"url": "https://www.actualno.com/burgas/malki-vetrohodci-ot-cjala-bylgarija-shte-uchastvat-v-regata-chernomorec-burgas-news_758412.html", "text": "    Регатата “Черноморец – Бургас” събира стотици деца – ветроходци от цялата страна, които се състезават в класовете “Оптимист”, Лазер 4,7 и 420. Освен тях, в олимпийските класове 470 и Фин, участват и спортисти на всякакви възрасти.      Регатата се организира от Яхтклуб “Черноморец – Бургас” за 11 път и се е превърнала в своеобразен празник за участниците, за жителите и гостите на града. Освен всичко друго, малките яхти, които порят водите в бургаския залив са изключително красива гледка. Районът около морския фар в града се изпълва с участниците в състезанието - момичета и момчета на различна възраст. Особено атрактивно е уникалното яхтено шоу, което се провежда на метри от пешеходната зона от Магазия 1, до морския фар на Бургас. В този район се провежда една от напрегнатите гонки в регатата в клас „Оптимист“. И тази година зрителите ще могат да наблюдават сложните действия на малките ветроходци от една ръка разстояние и да се наслаждават на красотата на морския спорт.   За поредна година организаторите на регатата канят желаещите фотографи и видеооператори да се включат в събитието. След предварителна заявка, те осигуряват за тях места в определени лодки, за да могат да направят ефектни кадри от състезанията.\r\nРегатата ще се проведе в Бургаския залив от 27 до 30 юни. Ветроходният спектакъл е на 29 юни от 16 часа. Официалното награждаване и закриване на регатата е на 30 юни от 16:30 часа.     ", "date": "2019.06.13", "title": "Малки ветроходци от цяла България ще участват в регата “Черноморец – Бургас”"}
{"url": "https://www.actualno.com/football/koi-sa-naj-skypite-futbolisti-v-sveta-mesi-i-ronaldo-izvyn-trojkata-news_758605.html", "text": "    Футболната обсерватория „CIES“ оповести поредната си класация за най-скъпи футболисти от петте топ шампионата на Европа. Начело в списъка е нападателят на Пари Сен Жермен и националния отбор на Франция Килиан Мбапе, следван от звездата на Ливърпул Мохамед Салах.      Място в тройката намира и крилото на Манчестър Сити Рахийм Стърлинг.\r\nСлед него се нареждат Лионел Меси от Барселона и Джейдън Санчо от Борусия Дортмунд. Най-скъпият футболист в света Неймар е извън Топ 10 - на 17-а позиция, а петкратният носител на \"Златната топка\" Кристиано Роналдо е 20-и.\r\nОсвен годините на футболиста, CIES при изчисленията взема под внимание и дължината на контрактите им, представянето през сезона в клуба и националния отбор и други фактори.  Топ 10:\r\n1. Килиан Мбапе (ПСЖ) – € 252.2 млн. евро\r\n2. Мохамед Салах (Ливърпул) – 219.6    3. Рахийм Стърлинг (Манчестър Сити) – 207.9   4. Лионел Меси (Барселона) – 167.4\r\n5. Джейдън Санчо (Борусия Д) – 159.4\r\n6. Садио Мане (Ливърпул) – 157.8\r\n7. Хари Кейн (Тотнъм) – 155.2   8. Роберто Фирмино (Ливърпул) – 144.2   9. Антоан Гризман (Атлетико) – 143.8\r\n10. Лерой Сане (Манчестър Сити) – 137.1\r\n----------\r\n17. Неймар (Пари Сен Жермен) 124.7\r\n20. Кристиано Роналдо (Ювентус) – 118.1. ", "date": "2019.06.13", "title": "Кои са най-скъпите футболисти в света, Меси и Роналдо извън тройката "}
{"url": "https://www.actualno.com/politics/do-kraja-na-2020-g-partiite-trjabva-da-vyrnat-nadvzetite-pari-ot-subsidiite-news_758650.html", "text": "    До края на 2020 г. партиите и коалициите трябва да върнат доброволно надвзетите суми от държавната си субсидия, в противен случай започва да тече лихва. Това решиха депутатите от Правната комисия в парламента, гласувайки на второ четене промените в Закона за политическите партии, предаде кореспондент на .       , отпусната на политическитепартии и коалиции за периода от 26 май 2016 г. до влизането на този закон, се преизчислява от МФ. Разликата между предоставените държавни субсидии за периода и преизчисленият размер се връща от и от партиите от състава на съответните коалиции, които са ги получили, и се възстановява по централния бюджет.   \"За тези, които получават субсидия, а не върнат доброволно, от втория им транш за 2019 г. ще получат 70%. Вторият транш ще бъде преизчислен по разпоредбите на този законопроект. От всички следващи траншове по 50%\", обясни заместник-министърът на финансите Росица Велкова.\r\nТя подчерта, че общата сума, която партиите трябва да върнат в държавния бюджет е 14,6 млн. лв.  Предвижда се в 7 дневен срок от влизането в сила на закона на сайта на МФ да се публикува информация за средствата, които подлежат на връщане, по партии. Когато партиите са от състава на коалиция се публикува и общата сума, определена на коалицията.\r\nПри недостиг на средства или липса на следващи части от субсидията разликата, която не е върната от политическите партия, включително от състава на коалиция, се връща до 31 декември 2020 г.   След изтичането на сроковете, средствата, които не са върнати се събират по общия ред. Ще се начисляват лихви за забава.     ", "date": "2019.06.13", "title": "До края на 2020 г. партиите трябва да върнат надвзетите пари от субсидиите"}
{"url": "https://www.actualno.com/politics/danail-kirilov-shte-podam-ostavka-ako-ne-padne-mehanizmyt-za-nabludenie-news_758568.html", "text": "     Правосъдният министър Данаил Кирилов ще подаде оставка, ако до края на настоящия мандат на Европейската комисия не отпадне мониторинга за правосъдие и вътрешен ред. Това заяви самия Кирилов по време на днешното заседание на Висшия съдебен съвет, предаде БНТ. Правосъдният министър заяви, че е приел лично задачата за отпадане на механизма за сътрудничество и проверка и е провел разговор по темата с еврокомисар Вера Йоурова.      Днес стана ясно още, че изборът на нов главен прокурор ще се проведе на 24 октомври, а процедурата ще започне на 15 юли. По искане на главния прокурор Сотир Цацаров датите бяха изтеглени по-рано от предложеното от прокурорската колегия.   „Ако не отпадне мониторингът, ще представя оставката си като министър на правосъдието. Вера Йоурова смята, че имаме много сериозен напредък и че имаме шанс, но коментарът беше в рамките на възможността точно този състав на Комисията да се произнесе по този въпрос“, коментира той. ", "date": "2019.06.13", "title": "Данаил Кирилов: Ще подам оставка ако не падне механизмът за наблюдение"}
{"url": "https://www.actualno.com/society/jotova-decata-s-bylgarski-proizhod-da-poluchat-obrazovanie-v-bylgarija-e-nacionalna-kauza-news_758621.html", "text": "    Национална кауза е децата с български произход да получат образование в България. Тази теза на вицепрезидента Илияна Йотова подкрепиха участниците в организираната от нея среща на „Дондуков“ 2 за проблемите на студентите от българските общности. По време на разговорите бяха договорени конкретни стъпки за улесняване и мотивиране на обучението в българските висши учебни заведения на чуждестранните студенти от български произход -изтеглянето на рекламната кампания за кандидатстване още през есента на предишната година, възможностите за онлайн кандидатстване и онлайн изпити, както и опростеното издаване на документи за пребиваване в България. Общо бе разбирането за полагане на изпит по български език по европейската езикова рамка.      В срещата участваха образователният министър Красимир Вълчев, зам.-министри и представители на Министерство на образованието и науката, Министерство на вътрешните работи, Министерство на външните работи, изпълняващият длъжността председател на Държавна агенция за българите в чужбина, ректорите на Софийски университет „Св. Климент Охридски“, на Медицински университет-София, на Икономически университет-Варна, на Югозападен университет „Неофит Рилски“, експерти.   По време на разговорите бе подчертано, че Министерството на образованието и науката провежда най-активна политика за българите в чужбина.\r\nОбщо бе мнението, че студентите от български произход са потенциал, чийто статут трябва максимално да бъде уреден. „Самият факт, че сме се събрали тук, е доказателство, че държавата мисли за тези проблеми“, подчерта ректорът на Икономически университет-Варна проф. д-р Евгени Станимиров. Той изтъкна липсата на цялостна маркетингова политика на университетите, за да привличат студенти от българските общности.  През академичната 2018/2019 година вицепрезидентът Илияна Йотова проведе във Варна, Пловдив, София, Благоевград поредица от срещи със студенти от българските диаспори, които се обучават в български висши учебни заведения по Постановления на Министерски съвет №103 и №228. Въз основа на споделените от тях проблеми с обучението и пребиваването им вицепрезидентът и екипът й изготвиха предложения за решаването им. Серия от сходни по съдържание проблеми, които се коренят в остарялата и несъвършена нормативна уредба – това бе основният извод от срещите със студентите. Предложенията за решаване на проблемите им вицепрезидентът представи на срещата днес и те бяха приети с широка подкрепа.\r\nПроблемите са разделени в две групи – свързаните с кандидатстването и учебния процес, и отнасящи се до пребиваването в България. Вицепрезидентът бе категорична, че е необходима по-добра рекламна кампания и представяне на възможностите за обучение в български висши училища, както и по-ранно стартиране на кандидатстудентските кампании. Илияна Йотова подчерта голямата конкуренция на университетите в Русия, Украйна, Унгария, Сърбия. „Съществува опасност от загуба на българско самосъзнание в историческите ни диаспори, където е пазено столетия наред“, изтъкна вицепрезидентът.\r\nИлияна Йотова предложи отпадане на изискването за издаване на удостоверение за български произход за тези студенти, като положеният успешно изпит по български език да бъде достатъчно условия за кандидатстване.       „За първи път се обръща такова специално внимание на българския език като белег за самосъзнание, за удостоверяване на произход. Горда съм от такава политика“. С тези думи се обърна към вицепрезидента проф. д-р Светозара Халачева,  директор на Департамента за езиково обучение към СУ „Св. Климент Охридски“.\r\nОбразователният министър Красимир Вълчев прие предложението на вицепрезидента за програма за допълнително обучение по български език за първокурсниците. МОН работи по предоставяне на възможности за обучение в българските висши учебни заведения и на студенти от по-новата емиграция.\r\nЗа да се избегнат административните пречки, за уреждането на пребиваването по време на обучението вицепрезидентът Йотова предложи практиката в много страни с т.нар. виза-студент, или специална студентска книжка за целия период на следване.\r\nОт Министерство на вътрешните работи заявиха, че заедно с Министерство на външните работи изготвят промени, които да улеснят пребиваването на студентите от български произход.\r\nНе на последно място Илияна Йотова изтъкна проблема с липсата на регистър на завършилите в България. Българската държава инвестира в тези студенти, а след това не се интересува какво се случва с тях. „Приоритет в държавната политика следва да е създаването на единна национална система за професионално ориентиране. Тази система да съдържа информация за завършващите възпитаници на българските университети и за свързването на кариерните центрове, които сега стоят в тесните си рамки по университети и региони“, заяви вицепрезидентът. Трудността, с която се намират учители по български език за българските общности по света, е пример за липсата на връзка между приема на студенти и кадровото планиране е очевидна.      Участниците в разговорите на „Дондуков“ 2 се обединиха около мнението, че е направена първата стъпка към комплексен подход спрямо студентите от българските общности в чужбина. „Имаме една цел – да бъде изцяло изчистен статутът на тези млади хора. Ако не сме заедно, няма как да сполучим“, подчерта вицепрезидентът Илияна Йотова в края на срещата. ", "date": "2019.06.13", "title": "Йотова: Децата с български произход да получат образование в България е национална кауза "}
