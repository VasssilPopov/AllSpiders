{"url": "https://www.actualno.com/football/zaguba-na-anglija-prati-trite-lyva-v-lesnija-potok-na-svetovnoto-news_682252.html", "text": "  Англия спечели второто място в група G на и  притежава най-лесния път към полуфиналите в турнира. В битката за  загуба срещу Белгия двата отбора изиграха изключително скучен мач, а  двете нули бяха нарушени в 51', когато Аднан Янузай вкара страхотен гол,  който обаче прати Белгия в потока на Бразилия, Франция, Аржентина  Португалия и Уругвай.  Янузай навърза отлично Дани Роуз в  наказателното поле и след това с изстрел в горния десен ъгъл вкара  единствения гол. Само две минути по-рано подобно изпълнение на Рашфорд  излезе в аут.   Така вече са ясни и последните осминафинали в  турнира. Англия се изправя срещу Колумбия, а ако продължи напред ще  играе срещу Швеция или Швейцария. В другия поток Белгия се изправя първо  срещу Япония, а след това срещу фаворит №1 на Мондиал 2018 - Бразилия.  Това при условие, че \"селесао\" спечели срещу Мексико. .   ", "date": "2018.06.28", "title": "Загуба на Англия прати \"трите лъва\" в лесния поток на Световното"}
{"url": "https://www.actualno.com/society/umyrtvjavat-njakolkostotin-kozi-i-ovce-v-burgaskoto-selo-kosti-zaradi-chuma-news_682230.html", "text": "     Заболяването е открито от инспектори от Областната дирекция по безопасност на храните в две ферми и е доказано от лабораторни изследвания. Крайната мярка е предприета, за да се ограничи заразата. Заболяването не е опасно за хората.   ", "date": "2018.06.28", "title": "Умъртвяват няколкостотин кози и овце в бургаското село Кости заради чума"}
{"url": "https://www.actualno.com/football/kolumbija-pobedi-senegal-i-specheli-grupa-n-afrikancite-otpadnaha-news_682239.html", "text": "  В изключително тежка битка на стадиона в Самара Колумбия успя да спечели срещу Сенегал с 1:0 и, въпреки че започна с поражение в на Световното първенство по футбол, селекцията на Хосе Пекерман се класира напред към осминафиналите, и то под №1 в своята група H.  Единственото попадение, което беше реализирано в мача, падна в 75', след като Йери Мина беше изпуснат от защитата на Сенегал и с глава реализира за втори пореден двубой - 1:0 в полза на \"лос кафетерос\".\r\nПобедата дойде и без Хамес Родригес, който още в 30' получи контузия и се наложи да напусне принудително терена. Въпреки това Колумбия съумя да стигне до победата и да се класира напред към следващата фаза.   Сенегал, след отличната игра, която показа, пък отпада, и то заради повечето жълти картони, които отборът получи. Африканският тим има 2 жълти картона повече от Япония и, след като головата разлика на тима е идентична (4:4), а в прекия двубой завършиха при 2:2, жълтите картони определиха следващия класиран напред. Сенегал на два пъти поведе в двубоя срещу \"страната на изгряващото слънце\", но допусна изравняване и това коства класирането на отбора.", "date": "2018.06.28", "title": "Колумбия победи Сенегал и спечели група \"Н\", африканците отпаднаха"}
{"url": "https://www.actualno.com/blagoevgrad/unesko-podkrepi-pravitelstvoto-za-pirin-moje-da-se-razshirjava-ski-infrastrukturata-news_682233.html", "text": "     Първоначалното проекторешение на ЮНЕСКО призоваваше да не се изпълнява решението на Министерски съвет, както и изискваше от България да извърши стратегическа екoлогична оценка на новия план за управление (бел. ред. - ). Според правителството такава оценка не се изисква от европейското и българско законодателство и процедурата по оценяване би блокирала развитието на региона за десетилетия напред.   В рамките на три дни българската делегация, водена от вицепремиера Валери Симеонов, проведе редица срещи с Международния съюз за защита на природата и делегациите на всички останали държави-членки на Комитета, които гласуваха с единодушие предложените редакции, съобщиха от Министерски съвет. Още преди това решение, \"За да остане природа в България\" обяви, че изходът ще е такъв, като посочи, че 11 държави извън ЕС ще наклонят везните - Азербайджан, Буркина Фасо, Куба, Босна и Херцеговина, Зимбабве, Китай, Танзания, Бразилия, Тунис, Кувейт и Ангола. Правителствената пресслужба обаче изрично подчерта, че има \"пълно единодушие\".   Според приетото редактирано решение Комитетът отбелязва, че и изисква българската държава да се придържа стриктно към законовите процедури по приемането на инвестиционни предложения, така че да не се увреди стойността на обекта. С други думи - екологична оценка ще се прави само за конкретни инвестиционни намерения.\r\nВ предишното проекторешение на ЮНЕСКО се казваше, че българското правителство не трябва да прилага промените от декември 2017 година в сегашния план за управление на Национален парк Пирин, докато той не мине екологична оценка (ЕО). . В проекторешението на ЮНЕСКО се искаше да се направи пълна екологична оценка на проекта за нов план за управление на Национален парк Пирин и се приветства решението на Върховния административен съд от от май 2018 година, което също изисква това. Българското правителство трябва да представи екологичната оценка на плана за проверка от страна на ЮНЕСКО, когато тя стане готова.        На ЕО ще се подлагат само последващи инвестиционни предложения, които биха станали възможни заради промените в плана за управление. Дава се на българското правителство срок чак до юни 2020 година да докладва какви мерки е взело, а не още на следващото заседание на Комитета на ЮНЕСКО през 2019 година.\r\n\" \", пише в своя позиция \"За да остане природа в България\".", "date": "2018.06.28", "title": "ЮНЕСКО подкрепи правителството за Пирин, може да се разширява \"ски инфраструктурата\""}
{"url": "https://www.actualno.com/football/polsha-s-pyrva-pobeda-na-svetovno-po-futbol-no-tja-dojde-prekaleno-kysno-news_682241.html", "text": "  Днес бе сложен край и на битката в група \"Н\" на . Отборът на Полша записа първа победа, след като се наложи с минималното 1:0 над Япония и по този начин прати Колумбия на първото място в предварителната група.  Очакванията към тази група бяха много големи, тъй като от началото бе ясно, че отборите са на почти едно и също ниво и битките ще бъдат здрави. Е, тези очаквания бяха оправдани и Полша, който се класира без никакви затруднения за Мондиал 2018, записа две загуби и рано напуска надпреварата.\r\nСлед изиграването на последните мачове Колумбия печели група \"Н\", а на втората позиция остана тимът на \"самураите\". Сенегал се нарежда на трета позиция, но отпада заради повечето получени картони в мачовете. На четвъртата позиция е полският тим.   ", "date": "2018.06.28", "title": "Полша с първа победа на Световно по футбол, но тя дойде прекалено късно"}
{"url": "https://www.actualno.com/society/bedstvieto-v-smoljan-rekordno-kolichestvo-dyjd-v-smoljansko-113-litra-na-kvadrat-news_682244.html", "text": "  Най-много дъждове – 113 литра на квадрат са измерени през последното денонощие в Смолянско. Рекордното  за страната количество е засечено от  измервателната станция на Националния институт по метеорология и хидрология към БАН, която се намира в базата на Националната астрономическа обсерватория, връх Рожен. Това количество валежи отговаря на червен код, съобщи областният управител на Смолян Недялко Славов. Средното за областта падналите валежи са били 60-70 литра на квадрат.  По думите му нанесените поражения са много в общините Смолян и Чепеларе, които обявиха бедствено положение, но са само по техническата инфраструктура и в частни имоти, пострадали и бедстващи хора няма.\r\nСпиран беше на няколко места пътят между Асеновград и Смолян, между Смолян и Стойките и през Пампорово, и през Превала. Пътищата вече са разчистени отворени.   Реките Черна и Бяла излязоха от коритото си в града и нанесоха много поражения в приземни етажи на блокове и частни домове.\r\nПрез деня е имало краткотрайни прекъсвания на ел. захранването на места в общините Смолян, Баните и Девин. Поражения има и по ВиК-инфраструктурата.    В разчистването и правенето на диги в двете бедстващи общини са се включили 41 кадрови войници с 4 машини от 101-ви Алпийски полк, както и около 50 души от доброволческите формирования и БЧК. Мобилизирана е и цялата техника на ВиК – Смолян. На помощ са се включили хора и техника от Южноцентралното държавно предприятие.   \"Получихме вчера доста критики, че преекспонираме ситуацията, но добрата превантивна работа в последните няколко дин ни позволи да се стигне до тежки критични ситуации. Превантивните мерки - с преглед на планове, постоянно наблюдение на речните корита, осигурихме достатъчно свободен обем в язовирите, така че въпреки обилните валежи не се стигна до преливането в никой язовир на територията на областта. Няма бедстващии евакуирани хора \", каза Славов.\r\nСледобеда днес изпомпват езерото „Рибката“ над Смолян, защото е компрометирано. По думите на кмета езерото е опасно чисто конструктивно, то не е ремонтирано сигурно 30 години.    2500 литра в минута източват от него, казаха пожарникари. Кметът заяви, че се надява в най-скоро време да заработи държавно предприятие, което да стопанисва неподдържаните от общини язовири поради липса на средства за целта.\r\nОчакваните валежи в следващите часове в региона са около 30 литра на кв. м.   \"Разчистен и отворен е главния път Смолян - Пловдив, където свлачището бе затворило участък в района между Проглед и Чепеларе. На републиканската пътна мрежа над 20 машини почистват срутили се земни маси. В момента единствен затворен участък от път в региона е този между село Момчиловци до картофохранилището и пътят към Мугла“, каза областният управител.\r\nНа тел. 112 през изминалото денонощие са подадени 47 сигнала, на 15 от тях е реагирала пожарната.\r\nСлавов съобщи, че на последното заседание на Междуведомствената комисия за възстановяване и подпомагане към МС е бил одобрен проект на община Смолян за почистване на реките Черна и Бяла в рамките на областния град. Проектът е за 333 000 лева и областният управител се надява до есента да е избрана фирма изпълнител за разчистването.\r\nСпоред кмета Мелемов най-големият проблем в Смолян този път са били сухите дерета, от които изведнъж е потекла страшно много вода и са нанесли големи щети.      В брифинга участваха също старши комисар Красимир Шотаров – директор на Главна дирекция „Оперативни дейности“ в ПБЗН – МВР, шефовете на полицията и пожарната в Смолян, кметът на общината Николай Мелемов, инж. Тотев - представител на „ВиК“ ЕООД.", "date": "2018.06.28", "title": "Бедствието в Смолян: Рекордно количество дъжд в Смолянско – 113 литра на квадрат"}
{"url": "https://www.actualno.com/politics/jotova-ne-chuhme-glasa-na-mladite-hora-po-vreme-na-bylgarskoto-predsedatelstvo-news_682246.html", "text": "  „Българското председателство на Съвета на ЕС остана затворено в институциите. Липсваше общественият дебат. Не се чу достатъчно гласът на младите хора.“ Това заяви вицепрезидентът Илияна Йотова пред над 50 студенти от български и чужди университети. Те участваха в организираната от вицепрезидента Студентска лаборатория „Шестте месеца начело на ЕС – още една гледна точка“. Дискусията, с модератор преподавателят и журналист Светослав Терзиев, се проведе в сградата на президентската администрация, съобщиха от прессекретариата на държавния глава.  Информираните и с критичен поглед студенти обсъдиха широк диапазон от теми – от конкретните резултати на Българското председателство на Съвета на ЕС и липсващите в него теми до проблемите пред целия Европейския съюз и разделението в неговите рамки. Общо бе мнението, че в организационен план България се е справила много добре и е опитала да промени негативния си имидж сред останалите страни членки.   Като основен успех на Българското европредседателство се открои връщането на Западните Балкани в дневния ред на Европа. Сега се очакват и конкретните резултати, за да не останат неоправдани надеждите на гражданите от тези страни, убедени са студентите. Като пропуск бе посочена липсата на ключова роля и позиция на България в спора за името между Република Македония и Гърция.   Вицепрезидентът Илияна Йотова изрази надежда, че българската държава ще запази и занапред активната си посредническа роля в отношенията между Западните Балкани и ЕС.\r\nМиграционната криза и намирането на общоевропейско решение също бяха сред най-дискутираните теми. Повдигнат беше и въпросът за интеграцията на хората, пристигнали на Стария континент.       Вицепрезидентът Илияна Йотова отбеляза, че е очаквала през изминалите шест месеца България много по-амбициозно и смело да работи за миграционната криза. „Имахме потенциал да намерим съюзници и да се противопоставим на страните от вътрешността на Европа по отношение на промяната на Дъблинския регламент“, заяви вицепрезидентът.\r\nВъв връзка с миграционната криза бяха обсъдени и отношенията между Турция и Европейския съюз и в частност посредническата роля на България. Общо бе мнението, че българската държава трябва да продължи със същото темпо на европейската сцена, но и да обърне внимание на проблемите в страната.\r\nОживената дискусия завърши с взаимно обещание за следващи срещи, посветени на европейската тема и ролята на България в Европейския съюз.    ", "date": "2018.06.28", "title": "Йотова: Не чухме гласа на младите хора по време на Българското председателство"}
{"url": "https://www.actualno.com/society/jotova-otgovori-na-dps-ne-e-vjarno-che-davaneto-na-grajdanstvo-e-sprjano-news_682224.html", "text": "  Изнесените по-рано днес от  „Движението за права и свободи“ факти по отношение на даването на  българско гражданство се отнасят за периоди преди настоящия  президентски мандат, съобщават от прессекретариата на държавния глава,  който е упълномощен да разпространи позицията на вицепрезидента Илияна  Йотова.  Подписват се  укази за българско гражданство на кандидатите, които отговорят на всички  условия в българското законодателство и са представили необходимите  документи”, се казва в позицията.  По-рано ДПС инициира анкетна комисия в НС за изясняване на изнесените в наши и чужди медии факти и обстоятелства за корупционна схема при придобиване на българско гражданство от чужденци. Това обяви зам.-председателят на ПГ на Движението Йордан Цонев пред медиите в парламента, предаде Стандарт нюз.   \"Темата има много важно значение за сигурността. Ето защо ние мислим, че е дълг на българския парламент да проведе такова обследване\", коментира Цонев. В подкрепа на искането им от ДПС напомниха: \"Вчера вицепрезидентът Йотова каза, че до изясняване на обстоятелствата спира да подписва укази за българско гражданство\".   ", "date": "2018.06.28", "title": "Йотова отговори на ДПС: Не е вярно, че даването на гражданство е спряно"}
{"url": "https://www.actualno.com/politics/shefyt-na-kevr-bsp-si-pravjat-krizisen-pr-news_682229.html", "text": "  В пленарната зала не съм заявявал,  че няма да изпълня закона, а само, че го следвам. Това заяви на  извънреден брифинг председателят на КЕВР Иван Иванов, след като от БСП  заявиха, че ще депозират в парламента искане за неговата оставка. Тази  сутрин, по време на редовното заседание на парламента, опозицията  атакува председателя на КЕВР с критика, че неговите експерти така и не  са взели окончателно решение по сделката за енергодружеството . Критика  беше отправена и че продажбата не е влязла в годишния отчет на  регулатора, който беше днес одобрен от парламента. В пленарна зала  Нинова заяви, че не е взета под внимание внесена подписка от 200 000  души срещу продажбата на компанията. Една подписка не може да бъде  основание да се вземе такова важно решение, категоричен е Иванов и  допълни, че в пленарна зала е бил изключително предпазлив, защото всяка  непремерена реплика може да доведе до санкции срещу държавата за стотици  милиони евро, предаде БГНЕС. Председателят на КЕВР е  убеден, че   ", "date": "2018.06.28", "title": "Шефът на КЕВР: БСП си правят кризисен ПР"}
{"url": "https://www.actualno.com/america/vashington-post-da-ne-se-hranjat-golemi-nadejdi-za-sreshtata-putin-trymp-news_682240.html", "text": "  Външното министерство на Русия предупреди да не се хранят твърде големи очаквания за дипломатически пробив на срещата между руския президент Владимир Путин и американския Доналд Тръмп, пише The Washington Post, цитиран от \"Фокус\".  Прессекретарят на министерството Мария Захарова заяви, че Москва е „прагматична и реалистична“ в очакванията си за срещата на високо равнище, която ще се проведе в Хелзинки, предвид редицата проблеми, на които трябва да се обърне внимание.   Руско-американските отношения са на едно от най-лошите си равнища заради Украйна, Сирия и възможната руска намеса на президентските избори в Русия.   Захарова допълни, че руският външен министър Сергей Лавров и американският държавен секретар Майк Помпео може да се срещнат преди президентите, но допълни, че за момента не е направена никаква подготовка за това.\r\nТя допълни, че обсъжданията ще се съсредоточат върху ситуацията в Сирия и Близкия изток, въоръжения конфликт в Украйна и върху борбата срещу международния тероризъм.       ", "date": "2018.06.28", "title": "\"Вашингтон пост\": Да не се хранят големи надежди за срещата Путин-Тръмп"}
{"url": "https://www.actualno.com/asia/pone-21-dushi-zaginaha-v-deraa-sirija-pri-vyzdushni-napadenija-news_682248.html", "text": "  Сирийски активисти съобщават, че най-малко 21 цивилни, включително деца, са били убити при днешните въздушни нападения на руски военни самолети. Атаките са извършени в провинция Дераа в Южна Сирия.  Сирийската обсерватория за човешки права съобщи, че сред жертвите са 5 деца, които са били убити в района на Ал Масифрах.   Неправителствената организация твърди, че 46 души са били убити в Дераа в неделя, предаде БГНЕС.   Сирийските сили на режима се разположиха в стратегическия град Дераа, разположен на границата с Йордания и Голанските възвишения. Сирийската армия от 19 юни атакува цели, предимно в източната част на провинция Дераа, а след това извършиха нападения срещу едноименния град, в кварталите, намиращи се под контрола на бунтовниците.\r\nСблъсъците в Сирия започнаха през 2011 г. с мирни протести срещу режима на президента Башар Асад, които прераснаха във въоръжен бунт и гражданска война, в която досега са загинали почти половин милион души.       ", "date": "2018.06.28", "title": "Поне 21 души загинаха в Дераа, Сирия, при въздушни нападения"}
{"url": "https://www.actualno.com/society/jiteli-na-selo-topolovo-bedstvat-s-navodneni-kyshti-news_682236.html", "text": "  Жители на асеновградското село Тополово бедстват с наводнени къщи, алармираха читатели на . На места водната стихия заля покъщнина и дворове, достигайки 50 сантиметра, жалват се потърпевши. По думите им, жители от Малко Тополово, както го наричат местните, бедстват. Река се е образувала по самия път, разрушена е настилката. По-възрастните хора казват, че не помнят да се е случвало подобно наводнение досега. Водата от две дерета в планината се стича в домовете им и те са безсилни срещу природата. Наводнен е и цех за полиетиленови изделия.  Водната стихия е започнала още около обяд, обясняват бедстващите. Кметът на селото Йордан Дичев, заедно с жители и доброволци се опитват сами да се справят със ситуацията. Багер копае диги, чрез които водата да бъде отведена. В селото са пристигнали и екипи на Пожарната, които помагат в изпомпването на водата. Междувременно, в друго асеновградско село – Бачково – нивото на реката също е критично. В момента екип на Кризисния щаб по бедствие и аварии към Община Асеновград е на мястото, за да извърши оглед и да се вземе решение как да се реагира.   Очаква в района на селата Бачково и Нареченски бани в тесните участъци на коритото, река Чая да прелее. Поради активизирало се свлачище в района след НПК Асенова крепост, докато бъде отстранен проблемът, е затворен и единственият път, водещ към селата Яврово, Лясково и Добралък. На място е изпратен екип с техника, който да почисти района. На територията на град Асеновград няма данни за опасно високо ниво на водата в речното корито, увериха от Общината. В противоречие на твърденията от жители на село Тополово, от Общинска администрация посочиха, че няма данни за бедстващи хора или домашни животни.   \"Унищожени са посевите, които се намират в дворовете на засегнатите къщи, но засега няма да се евакуират хора от селото. Доста от пътните настилки в населеното място са разрушени и по тях не може да се премине дори пеша, а камо ли с превозно средство. Но на този етап вече постепенно започнахме да овладяваме ситуацията.\", обясни за кметът на село Тополово Йордан Дичев.", "date": "2018.06.28", "title": "Жители на село Тополово бедстват с наводнени къщи"}
{"url": "https://www.actualno.com/europe/donald-tusk-predupredi-ako-es-ne-si-sytrudnichi-shte-nastypi-haos-s-migrantite-news_682253.html", "text": "  Президентът на Европейския съвет Доналд Туск предупреди \"времето е кратко\" и призова държавите-членки на ЕС да излязат с решение на кризата или да се справят с последствията.  По време на съвместна пресконференция с премиера на Македония Зоран Заев той каза: \"От 2015 г. успяхме да намалим миграционния поток с 96%, само защото сме решили да си сътрудничим с трети държави и да блокираме незаконната миграция извън ЕС. \"   \"Ето защо настоявам, че на срещата на върха да се съсредоточим върху външните граници на ЕС, включително и проекта за платформи за слизане. Алтернативата е хаотично напредващото закриване на границите, включително в рамките на ЕС, както и нарастващите конфликти между държавите-членки на ЕС\", добави Туск.   ", "date": "2018.06.28", "title": "Доналд Туск предупреди: Ако ЕС не си сътрудничи, ще настъпи хаос с мигрантите"}
{"url": "https://www.actualno.com/politics/pyrvan-simeonov-ot-galyp-veche-njama-upravljavashti-i-opozicija-a-samo-instikti-news_682256.html", "text": "  Политическата прослойка губи ясно измерение управляващи – опозиция и действа по свои правила и инстинкти за самосъхранение. Това заяви във вечерния блок „Това е България“ на Радио „Фокус“ изпълнителен директор на социологическата агенция „Галъп интернешънъл“ Първан Симеонов. Той допълни, че това задълбочава пропастта, зееща между политиците и народа. Според Първан Симеонов настоящото управление може да каже или направи всичко, само и само да не загуби рейтинга си. Той коментира също, че българското масово съзнание е приспано.  „Все повече се създава протестно настроение спрямо управлението. Виждам настроението около г-н Трифонов, за когото не е ясно ще прави ли нещо, или не, но във всеки случаи има стабилен потенциал. Какво да кажем за Мая Манолова, която има огромен потенциал? Естествено - и БСП. Не бива да пропускаме извънпарламентарната либерална опозиция, която може да е малка, но е доста творчески настроена.   Тези и още много понякога зазвучават в синхрон, въпреки че не се понасят по между си, но волно или неволно понякога се синхронизират. Докато между тях има хаотично движение в различни посоки, те не са опасни за управлението, но синхронизират ли се на момент, могат да направят на властта големи поразии“ каза той. Първан Симеонов допълни, че безвремието в политическия живот кара управляващите да мислят, че всичко им е позволено. Според него търпението на българите няма да е вечно.   ", "date": "2018.06.28", "title": "Първан Симеонов от \"Галъп\": Вече няма управляващи и опозиция, а само инстикти"}
{"url": "https://www.actualno.com/politics/stanishev-regiona-shte-e-po-stabilen-s-makedonija-i-albanija-v-es-news_682226.html", "text": "  Президентът на ПЕС Сергей Станишев заяви: „Сериозните усилия на правителствата в Тирана и в Скопие да подготвят страните си за старт на преговорите за присъединяване към ЕС най-накрая дават резултат. Това ще бъде от полза не само за сигурността и стабилността на региона, но и за цяла Европа.\".  По отношение на споразумението между премиерите Заев и Ципрас относно името на Македония, Станишев подчерта:   „Гордеем се, че успяхме да подпомогнем постигането на историческото споразумение между двете страни след дългогодишните спорове, включително и посредством домакинството ни на двустранни срещи между Зоран и Алексис, довели до резултат на лидерската ни среща миналия месец в София. Европейската левица е с тях по пътя им към помирението и очакваме споразумението да бъде финализирано така, че бариерите пред членство на Македония в ЕС и НАТО да отпаднат.”   ", "date": "2018.06.28", "title": "Станишев: Региона ще е по-стабилен с Македония и Албания в ЕС "}
{"url": "https://www.actualno.com/society/kiip-konstruktivnite-promeni-v-edno-jilishte-sa-naj-opasni-news_682184.html", "text": "  Всеки стопанин, който иска да придобие ново жилище, има виждания как да го преустрои спрямо неговата представа за обитаване на това жизнено пространство. От друга страна, невинаги този, който стопанисва жилището, има ясна представа какви са нормите, особено в санитарно-хигиенно отношение. Тук се сблъскват два подхода. Това каза инженер Иван Каралеев от Камарата на инженерите в инвестиционното проектиране.  В много случаи при довършителните работи по новите имоти вижданията на собствениците кардинално се разминават с тези на проектантите, предупреди той.\r\n\"Много е странно! По мои проекти съм наблюдавал в жилищни блокове, когато преместват кухнята на балкона. Най-опасното е когато направят премествания в самото жилище - измествания на стени, на неща, които са съобразени чисто технически и са опасни за цялата сграда\".   Когато новият дом се продава на шпакловка и замазка, което е около 75% завършеност, той е значително по-евтин. Цената въпреки това е изключително висока предвид свободната жилищна площ в големите градове, коментира той. В зависимост от това каква луксозност изисква новият обитател на дома, довършителните работи по него може значително да превишат 25% от платената за него сума.\r\n„В Наредба 2 - за приемане на строежите в България, ясно са формулирани изискванията, но никъде не е посочено, в никой нормативен акт, как да се продават жилищата и в какъв завършен вид. Не съществува такова изискване! Масовото е да се предлагат „на тапа“. От тук нататък се развихря самотворчеството на нашия строителен гений, който не винаги води до добри резултати, а често пъти накърнява интересите на другите живущи в жилището“.       Ако има поне общи нормативи, които да оказват в какъв вид да се предават новите жилища и те отразяват и съвременните изисквания, това би било полезно, смята експертът, цитиран от БНР.\r\n„Ще излезе по-евтино и по-качествено за клиента, защото този, който строи, много ясно отговаря на нормите и на изискванията по отношение на вложените материали. Проектантите също задават в своите проекти много ясно и точно на какви норми и на какви стандарти отговаря това, което те предават като проект“.\r\nКаралеев препоръча на собствениците на имоти задължително да се консултират с професионалисти преди да започнат промени, особено в конструкцията на сградата, например премахване на стени и балкони.    ", "date": "2018.06.28", "title": "КИИП: Конструктивните промени в едно жилище са най-опасни"}
{"url": "https://www.actualno.com/curious/karibski-ostrov-radva-posetitelite-si-s-kuchenca-za-gushkane-news_682185.html", "text": "  Бихте ли желали да посетите Карибските острови с белите пясъци, сините води и тонове сладки, готови за гушкане кученца? Вашата мечта може да се превърне в реалност на остров Провидансиал в Търкс и Кайкос в щаба на  Potcake Place  - благотворителна организация спасяваща кученца от 2005-та.   Каним ви на разходка по острова, за да научите повече информация за организацията, нейните собственици, живущите там и посетителите. Кой знае, може би вие ще сте следващите, които да си осиновят кученце от този рай на кученцата.   Плажовете на Търкс и Кайкос често са класирани сред най-добрите в света заради дългите ивици земя, мек пясък, чисти води и усамотеност. Най-известният от тези плажове е плажът Grace Bay, който е дом на Potcake Place.    Името идва от навик, който местните имат, а именно да хранят кучетата с останки от печива от използвани съдове за готвене. Породата е смесица от лабрадор ретривър, английски фокс териер и немска овчарка. Собствениците на Potcake Placе ги описват като изключително умни, грижовни и обичливи кучета.       Основателката на Potcake Place, Джейн Паркър-Роу, е започнала да се грижи за бездомни кучета от породата още преди основаването на организацията. Тя се преместила от Англия на островите през 1997 и била шокирана от броя на бездомни кучета, разхождащи се по улиците. Имала идея да основе благотворителна организация, която да помогне за премахването на кучетата от улиците и намирането на приемни семейства, както и да ги предлага за осиновяване.  Организацията е ръководена от доброволци, които влагат своите сърца, време и средства в нея. т.       Може да се разхождате по плажа с кучетата всяка сутрин, докато пясъкът не стане твърде горещ. Всеки гост получава \"плажна чанта\" за кученцето пълна с всичко, от което може да се нуждаят, включително играчки, лакомства, купичка и руло торбички.\r\nПо време на натоварените туристически месеци се случва хората да се редят на опашка още преди приютът да отвори, за да имат шанса да разходят кученце по плажа. ", "date": "2018.06.28", "title": "Карибски остров радва посетителите си с кученца за гушкане"}
{"url": "https://www.actualno.com/politics/slavi-trifonov-s-ostri-dumi-kym-bojko-borisov-za-lyjite-i-ostrova-news_682188.html", "text": "  С огромен интерес наблюдавам очарователната сага за „острова, който е собственост” на Бойко Борисов и незнайно защо в съзнанието ми напират спомени. Това пише Слави Трифонов в своя Facebook профил относно появилите се публикации в медиите, че премиерът си е купил остров в съседна Гърция.      \"Същият този Бойко Борисов, който възропта срещу някакъв маргинален сайт, написал, че има остров, същият този Бойко Борисов, заедно с подобни жълти медии, твърдеше, че аз имам градинка пред Японския хотел в София. И то дълго време, докато аз от телевизионния екран не му казах, че ако продължава да твърди подобни глупости, нищо че е министър-председател, ще го осъдя. Защото е лъжец\", отбелязва в публикацията си Слави Трифонов.   \"Сега го боли. Когато става дума за самия него – го боли. Защото той нямал остров. По-странното е, че и медиите ги боли. Ето - Нова Телевизия свалиха предаването на Милен Цветков, а “24 часа” се хвърлиха като Матросов на амбразурата да защитават горкия Бойко Борисов, който няма дори един остров\", коментира телевизионният водещ.\r\n\"Всъщност градинката се превърна в остров, а фалшиви новини ще има, докато има фалшиви медии и фалшиви политици\", завършва коментарът на Слави Трифонов.        ", "date": "2018.06.28", "title": "Слави Трифонов с остри думи към Бойко Борисов - за лъжите и острова"}
{"url": "https://www.actualno.com/society/izbjagalijat-ot-aresta-v-plovdiv-se-predade-v-rodnata-mu-montana-news_682192.html", "text": "  Обявеният за общодържавно издирване  25 годишен Петър Петров, който успя да избяга на 26 юни т.г. от Трето  РПУ в Пловдив, се предаде в Окръжна прокуратура- Монтана.      Петър Петров е останал без  баща като дете, има по-голям брат, който, както и майка му, живеят в  Италия. Той също е бил там за известно време, работил е в ресторант, но  се е върнал. Интересна подробност от детството му е, че веднъж е избягал  от класната стая в училище, слизайки по фасадата от третия етаж.   ", "date": "2018.06.28", "title": "Избягалият от ареста в Пловдив се предаде в родната му Монтана"}
{"url": "https://www.actualno.com/europe/opredeliha-data-na-sreshtata-putin-trymp-news_682191.html", "text": "  Дълго чаканата среща между американския президент Доналд Тръмп и руския му колега Владимир Путин ще се проведе в Хелзинки на 16-ти юли, заявиха от Кремъл.  \"Беше постигнато съгласие и на 16-ти юли в Хелзинки ще се състои срещата между президента на Руската федерация Владимир Путин и президента на САЩ Доналд Тръмп\", се казва в изявление, предаде БГНЕС.   По-рано днес президентът на САЩ Доналд Тръмп заяви, че вероятно ще се срещне с руския си колега Владимир Путин по време на пътуването си до Европа. Той заяви, че събитието може да се проведе след планираната среща на върха на НАТО в Брюксел на 11 и 12 юли. По време на срещата на върха Тръмп планира да обсъди с президента на Русия въпросите за Украйна и Сирия.   ", "date": "2018.06.28", "title": "Определиха дата на срещата Путин-Тръмп"}
{"url": "https://www.actualno.com/europe/frenska-kompanija-e-obvinena-v-prestyplenija-protiv-chovechestvoto-news_682197.html", "text": "  Френският циментов гигант „Lafarge” е обвинен в престъпления против човечеството и финансиране на терористични групировки.  Обвинението идва заради милионите долари, които компанията е изплатила на джихадистки организации, включително „Ислямска държава”, за да може фабриката им в Сирия да работи дори по време на войната.   Източници казват, че компанията, платила на въоръжените групировки чрез посредник, е била обвинена и за излагането на риск живота на бившите си служители в циментовия завод в Джалабия - северозападна Сирия   ", "date": "2018.06.28", "title": "Френска компания е обвинена в престъпления против човечеството"}
{"url": "https://www.actualno.com/politics/demokratichna-bylgarija-poiska-ostavkata-na-borisov-news_682203.html", "text": "   Това послание, подкрепено с аргументи, отправиха от обединение \"Демократична България\" по време на извънредна пресконференция.  Председателят на политическата сила Христо Иванов обърна внимание, че в Европейския съюз е започнало образуването на едно ядро около еврозоната и новата инициатива за съвместна отбрана, което ще взима решенията, но България няма да е в него.   По думите му европейските партньори са съгласни в България да се проведе едно европредседателство, но когато става въпрос да включат страната в следващите кръгове на доверие, каквито са еврозоната и новата отбранителна инициатива, те показват, че нямат доверие в управлението. Според Иванов на Борисов му се казва от ЕС, че управление, което отказва да реформира правосъдието, отбраната и банките си, няма място в ядрото на съюза.    , който е съпредседател на \"Зелените\", заяви, че вчера на заседанието на Министерския съвет са се взели няколко лоши за страната решения и затова е нужна оставката на Борисов и нови избори. Като такова решение той посочи отмяната на мораториума върху строежа на АЕЦ \"Белене\", който беше наложен през 2012 г. от първия кабинет на Бойко Борисов.        \"Покрай скандала с острова на Борисов мина ключовото решение за АЕЦ \"Белене\" и се отваря схема за източване на милиарди публични средства за осъществяване на един абсолютно ненужен проект\", каза още Сандов.\r\nТой обърна внимание и върху изпращането на вицепремиера на сесия на ЮНЕСКО в Бахрейн, на която страната ни щяла да поиска намаляване на размера на природен парк \"Пирин\". Според Сандов искането е подкрепено само от Танзания, Ангола, Азербайджан, Босна и Херцеговина, Куба и Китай – \"страни, които са много далеч от демокрацията\".\r\n\"Нито една страна от ЕС не е подкрепила предложението. Надявам се, че тази поправка няма да мине, но това е сигнал, че България се отдалечава от европейските ценности\", допълни той.       Председателят на ДСБ каза от своя страна, че случващото се с вота на недоверие в парламента е доказателството за обезличаването на институцията. Той обърна внимание, че по време на дебатите нито един депутат от ГЕРБ не се изказал, а председателят на комисията по вътрешна сигурност и обществен ред Цветан Цветанов, който е и председател на парламентарната група на ГЕРБ, е говорил, но извън пленарната зала.\r\nОт БСП пък изобщо не поставили въпроса за отсъствието на премиера от залата. Според Атанасов най-важният мотив във вота на недоверие, който е за несправяне по тема \"Сигурност\", липсвал, а той е за \"заграбването на системата от сарайския кръг\".\r\nАтанасов добави, че когато трябва да избират членове на Висшия съдебен съвет, опозиция и управляващи нямат различия и са заедно в пленарната зала.", "date": "2018.06.28", "title": "Демократична България поиска оставката на Борисов"}
{"url": "https://www.actualno.com/society/poroj-navodni-tri-otdelenija-v-bolnicata-v-pazardjik-news_682245.html", "text": "  Над 30 сигнала за наводнения са постъпили в противопожарните служби в областта след интензивния дъжд, който падна днес. Сред засегнатите обществени сгради са МБАЛ - Пазарджик и болница „Ескулап“, предаде БГНЕС.  Към момента няма данни за бедстващи и пострадали хора. Три отделения на Многопрофилната болница за активно лечение в Пазарджик бяха под вода по обяд. Заради пороя се наложи и спешното им спасяване. В него се включиха дори и директорът на болницата д-р Васил Вълчев, зам.-директорът Дора Шопова и главната сестра Елена Станчева.   До евакуирането на пациенти от наводнените отделения не се стигна. Спасени бяха и лекарствата от аптеката в болницата.   Освен областната болница от дъжда е била засегната и частната болница “Ескулап“. Над 30 са сигналите за наводнени сгради, приземни етажи и улична инфраструктура на територията на областта, съобщиха от Областната дирекция на МВР в Пазарджик. За по-малко от час пет екипа на пожарната са оказали помощ в 22 от случаите.", "date": "2018.06.28", "title": "Порой наводни три отделения в болницата в Пазарджик "}
{"url": "https://www.actualno.com/europe/obvinenijata-sreshtu-ruskija-miliarder-sulejman-kerimov-sa-svaleni-news_682251.html", "text": "  Френските власти свалиха обвиненията за данъчна измама срещу руския милиардер Сюлейман Керимов, който беше обвинен в незаконно използване на посредници за закупуване на луксозни вили на „Лазурния бряг”.  \"Правните аргументи, които повдигнахме за оттеглянето на обвиненията срещу Керимов, бяха приети и обвинението за пране на пари и укриване на данъци бе отменено\", заявиха адвокатите на милиардера, писа БГНЕС.   51-годишният Керимов бе арестуван в края на ноември в град Ница заради съмнения за укриване на данъци, свързани с покупката на луксозни имоти на френската Ривиера, предизвиквайки гневна реакция на руското правителство.   Той внесе гаранция от пет милиона евро и предаде паспорта си, след като бе обвинен в данъчни измами на 23 ноември, но прокурорите подадоха обжалване за по-значителна гаранция.\r\nОлигархът, който отрече всякакви неправомерни действия, напусна апелативния съд в Екс-ан-Прованс, ограден от бодигардове, без да говори с репортери.       Прокурорът на Ница Жан-Мишел Претре каза, че процесът срещу Керимов разглежда сумата между 500 и 750 милиона евро \"тайни пари\".", "date": "2018.06.28", "title": "Обвиненията срещу руския милиардер Сюлейман Керимов са свалени"}
{"url": "https://www.actualno.com/society/118-signala-za-proizshestvija-zaradi-navodnenijata-news_682250.html", "text": "  От началото на деня до 18:00 часа служителите на “Пожарна безопасност и защита на населението” (ПБЗН) са реагирали на 118 сигнала за произшествия, от които 11 пожара и 106 спасителни дейности, по информация на ГДПБЗН за оперативната обстановка на територията на страната към 18 часа. Това съобщиха от пресцентъра на МВР. Към момента звената за ПБЗН участват в локализирането и ликвидирането на 14 произшествия. Няма данни за застрашени хора и населени места, предаде \"Фокус\".  Постъпилите сигнали са предимно за територията на Столична община и областите Пловдив, Пазарджик, София, Смолян. Основната част от тях са за наводнени приземни етажи, мазета, дворове и части от пътна и улична инфраструктура, както и за отстраняване на опасни предмети и паднали дървета    До 18 часа екипите на ПБЗН са извършили отводнителни дейности по 49 сигнала за наводнени къщи, дворове, подлези, улици, обществени сгради и паднали дървета.        Получени са 30 сигнала за наводнения и локални опасности от наводнения. Отработени са 26 сигнала - отводняване на наводнени къщи, дворове, улици, обществени сгради и изграждане на диги. Повечето от сигналите са били концентрирани около речното корито на река Черна, която поради обилния дъжд е преляла. Изградени са диги в кв. Устово - Промишлена зона, ул. „Георги Раковски, ул. „Тракия“, ул. „Родопи“, ул. „Димитър Македонски“, ул. „Хан Аспарух“ . Бедствено положение е обявено на територията на Смолян и Чепеларе. Постъпили са 30 сигнала за наводнени приземни етажи, мазета на частни и обществени сгради и части от уличната инфраструктура. Екипите на ПБЗН са отработили 26 сигнала за произшествия - сред отводнени обществени сгради са МБАЛ „Пазарджик“ и Болница „Ескулап“.        Постъпили са 5 сигнала за наводнени приземни етажи, мазета на частни и обществени сгради и части от уличната инфраструктура и всичките са отработени. Към момента са получени над 35 сигнала за наводнение улици, паркинги. Екипи на пожарната служба работят по отводняването им.", "date": "2018.06.28", "title": "118 сигнала за произшествия заради наводненията "}
{"url": "https://www.actualno.com/society/otkriha-pyrvija-pametnik-na-han-tervel-v-bylgarija-news_682209.html", "text": "  Първият паметник на хан Тервел у нас  бе открит днес в Свети Влас от заместник-министър председателя по  обществен ред и сигурност и министър на отбраната Красимир Каракачанов. Автор на 5-метровия бронзов  монумент е скулпторът Петко Йорданов, а изработката е дело на фондация  „Българска памет“ на местните бизнесмени братя Йордан и Динко Диневи. Поводът първият паметник на хан Тервел у нас да бъде в черноморския  курорт е честването на 1300-годишнината от победата на Тервел над  арабите при Константинопол . С тази победа българският владетел спасява  България и Европа от нашествието на арабския халифат. „Това е един много хубав знак,  че въпреки времената на измислени ценности българинът не се предава и в  сърцето си пази, съхранява и възражда българските и православните  ценности“, каза министър Каракачанов, предаде БГНЕС. Предстои да бъдат изградени  още три такива паметника, които ще бъдат на места по различните краища в  България, откъдето великият владетел е минал.  ", "date": "2018.06.28", "title": "Откриха първия паметник на хан Тервел в България"}
{"url": "https://www.actualno.com/curious/dneven-horoskop-za-29-uni-news_682026.html", "text": "     Това е ден за компромиси. Първоначално може да ви се стори, че правите голяма жертва. Скоро ще разберете колко много ще спечелите от постъпката си.    Денят е подходящ за инвестиции. Не забравяйте, че евтиното излиза скъпо. Достатъчно добре сте проучили ситуацията и може да очаквате добра печалба.     Денят е подходящ за уреждането на лични отношения между членовете на семейството. Най-важното ще бъде разпределянето на задълженията спрямо способностите на всеки в домакинството. Ако днес ви предстои път отделете повече време да проверите дали сте взели всичко необходимо. Погрижете се да имате достатъчно пари, проверете дали сте взели телефона и зарядното си.     Успешността на преговорите днес ще зависи от вашата далновидност. Традициите са хубаво нещо, но в днешно време иновациите взимат връх. Бъдете в крак в технологиите. През този ден заложете на добрите стари навици. Денят не е подходящ за експерименти или нововъведения. Въздържайте се от спонтанни реакции и решения.    Това е ден, в който трябва да си наложите пестеливост. Склонни сте да похарчите пари за романтични увлечения, но подобни действия сериозно ще разклатят бюджета ви. Романтиката не винаги е в парите.   През този ден емоционалността ще вземе връх. В това състояние не е добре да взимате решения. Творческите представители на знака обаче ще имат своите успехи. Разгърнете вдъхновението си.    Това е ден, в който да се погрижите за себе си. Не се жертвайте заради никого. Ще ви хрумнат интересни идеи за личностното развитие. Помислете над тях. Плановете ви днес може да се провалят, но това ще е само за добро. Успехът ще дойде от внезапно възникнали обстоятелства. Не изпускайте шанса си.    Успешността ви днес ще зависи от нивото ви на дисциплина. Колкото и да не ви харесват правилата не забравяйте, че всичко което правите го правите за вашето добро. Емоционалността ви днес ще трогва дълбоко.  Ваша постъпка ще направи силно впечатление и ще спечелите важно приятелство. Не преставайте да бъдете себе си.", "date": "2018.06.28", "title": "Дневен хороскоп за 29 юни"}
{"url": "https://www.actualno.com/politics/bsp-iska-ostavkata-na-shefa-na-kevr-news_682181.html", "text": "  БСП внася утре искане в парламента за оставката на председателя на КЕВР Иван Иванов.  Това обяви на пресконференция лидерът на БСП Корнелия Нинова, предаде БГНЕС.   Според Нинова шефът на регулатора е допуснал престъпление по служба. Тя добави, че ще бъде поискана и проверка от прокуратурата за дейността на комисията.   ", "date": "2018.06.28", "title": "БСП иска оставката на шефа на КЕВР "}
{"url": "https://www.actualno.com/curious/restart-kvartal-festival-vol3-otvryshta-na-vremeto-news_682205.html", "text": "  С нови неподозирани локации, още по-атрактивна и наситена програма, интересни пространства и артисти, цял куп вълнуващи изненади, се задава третото издание на “квАРТал Фестивал”, алтернативният празник на София, който ще преобрази карето между бул. Мария Луиза, бул. Раковски, бул. Сливница и бул. Левски в дните 2018 г.  “квАРТал Фестивал”, който през 2016 година се утвърди като едно от значимите културни фестивални събития на столицата, обещава да се завърне още по-голям и разнообразен, с ново мото и разширена концепция. 2018-та е “Европейската година на културното наследство” и именно невъобразимо богатите култура, архитектура и история на творческата зона квАРТал ще залегнат в основата на тазгодишното издание на фестивала, чието мото е “РЕстарт: квАРТал отвръща на времето”.   В тази връзка организаторите от квАРТал колектив отправят официална покана към всички артисти, архитекти, урбанисти и изобщо хората, имащи отношение към изкуството, историята и архитектурата, да се присъединят към тазгодишното издание. За целта е необходимо да подадат проектно предложение за артистична или друга тематично свързана изява в рамките на фестивала, което интерпретира и осмисля градската среда на квАРТала. Описание на проекта, както и кратко CV, могат да се изпращат на имейл kvartal.kolektiv@gmail.com до 30.07.2018 г.    Всички изпратени кандидатури ще минат селекция от членовете на квАРТал колектив и избраните ще бъдат включени в програмата на мащабното тридневно събитие.\r\nПрисъединете се тук и обърнете внимание на ключовите думи:      Подробности за тазгодишната програма ще научите съвсем скоро!\r\nИ през 2018 година главната цел на квАРТал Фестивал е представяне на огромния потенциал и богатото културно наследство на стария еврейски квартал – един от най-колоритните и интересни райони от близкото минало на София, който, благодарение на всеобщите усилия на опериращите в района локации, организации и артисти, претърпя видима и положителна промяна: насищането му с нови творчески пространства доказва неговия културен разцвет и способства за създаване на един нов и положителен имидж. Организатори на квАРТал Фестивал са творчески колектив „квАРТал“, опериращи на територията и/ли с лично отношение към региона и на всичко случващо се в него, които търсят решения на проблемите на района чрез средствата на изкуството. Обособяването на квАРТал като официалния творчески квартал на София е тяхната голяма мисия.   Дом на киното, Арт Фондация ДОМА, - Sofia Holistic Coworking Company, Sito Studio, Дружество Архитектурно наследство, French 75, GoMarvel Creative Solutions и Александра Генова.", "date": "2018.06.28", "title": "РЕстарт: квАРТал Фестивал vol.3 отвръща на времето!"}
{"url": "https://www.actualno.com/business/bpga-nedopustimo-e-dyrjavata-da-byde-prinujdavana-da-izkluchva-uchastnici-ot-pravilata-news_682206.html", "text": "  По повод протесните действия срещу законопроекта за регулиране на икономическите дейности, свързани с нефт и продукти от нефтен произход, Българската петролна и газова асоциация (БПГА) изразява още веднъж категоричната си подкрепа за намеренията на законодателната власт да засили контрола над доставките и търговията с течни горива, да обезпечи равнопоставеност на всички участници на пазара на горива у нас и да ограничи влиянието на сивата икономика чрез приемането на секторен закон.  Членовете на БПГА смятаме, че законът е крайно необходим, дори закъснял. Той ще доведе до изсветляване на сектора и съответно до повече приходи в държавната хазна, ще въведе ред в един структуроопределящ за икономиката на България сектор и ще стимулира лоялната конкуренция. Законопроектът напълно съответства на европейското законодателство и в този смисъл не се нуждае от специална нотификационна процедура.   Недопустимо е държавата да бъде насилствено принуждавана да изключва отделни групи участници на пазара от въвеждането на еднакви за всички правила. Когато става дума за законови изисквания, те трябва да бъдат общовалидни, за да се пресече всяка възможност за незаконна или полулегална търговия.   Българската петролна и газова асоциация остро възразява срещу опитите на група собственици на фирми от бранша за пореден път да избягат от контрола на институциите с претенцията, че законът не трябва да се отнася до тях. В течение на повече от две години междуведомствена комисия, съставена от представители на министерствата на икономиката, финансите, транспорта и енергетиката, подготвяше законопроекта за регулиране на икономическите дейности, свързани с нефт и продукти от нефтен произход. Както БПГА, така и редица други браншови организации изразиха своите становища и дадоха предложения по текстовете на проектозакона пред тази комисия. Диалогът с бранша продължи и по времето, когато законопроектът влезе в Народното събрание, продължава и сега, когато той вече е приет на първо четене.\r\nОт изказванията на самообявилите се за защитници на дребния и средния бизнес организации личи, че не познават текстовете на закона и досега не са подготвили и внесли разумни предложения. Нещо повече – деленето на \"големи\", \"малки\" и \"средни\" е неуместно, защото законът е еднакъв за всички. Изборът на уличния натиск пред конструктивния и експертен диалог, както и разпространението на неверни и манипулативни твърдения будят съмнения какви са истинските цели на заплахите за блокиране на магистрали и гранични пунктове и чии интреси обслужват.       Компаниите, членуващи в БПГА, призовават Народното събрание и правителството да не се поддават на уличен рекет. След като половината от цената на горивата представлява държавни вземания, държавата има пълното право да поиска обезпечения, с които да ги гарантира. Още повече – борбата с контрабандата и избягването на данъци, които са често срещани явления при търговията с горива, е в интерес на данъкоплатците и цялото общество, а не на държавната администрация или членовете на БПГА.", "date": "2018.06.28", "title": "БПГА: Недопустимо е държавата да бъде принуждавана да изключва участници от правилата"}
{"url": "https://www.actualno.com/society/akusherkata-prebila-novorodeno-vse-oshte-ne-e-vljazla-v-zatvora-news_682202.html", "text": "      лишаване от свобода за опит за убийство. Но по делото.   Това даде основание на адвоката на Ковачева да поиска мярката й за отклонение да бъде променена от домашен арест в парична гаранция. Съдът обаче отказа с мотива, че макар и присъдата да не влязла в сила, тя е 18 години затвор. И обеща да излезе с мотиви до понеделник.   За първи път от началото на процеса Ковачева коментира, че не чувства вина за това, за което е осъдена, предаде Нова тв.\r\nБащата на битото бебе Никол – Румен Димитров, пък каза, че , нанесени му от Ковачева.       ", "date": "2018.06.28", "title": "Акушерката, пребила новородено, все още не е влязла в затвора"}
{"url": "https://www.actualno.com/burgas/festival-na-kinoto-v-burgas-news_682199.html", "text": "  От 20-ти до 27-ми юли Бургас ще бъде домакин на третия Международен филмов фестивал. Носители на редица престижни филмови награди ще присъстват лично и ще провокират публиката с последните си филмови творби. Тазгодишната селекция на фестивала ще бъде отбелязана с над 30 заглавия от страните от региона и ще даде ход на традиционната филмова панорама, представяща членовете на международното жури.  Сред акцентите са заглавия, като \"Безкрайната градина\" (България, Галин Стоев), \"Синът на София\" (Гърция, Елени Псику) с редица престижни филмови награди, \"Стремглаво\" (Украйна, Марина Степанска), \"Гостът\" (Турция, Андач Хазнедароглу), \"Зер\" (Турция, Казим Йоз) и \"8''19\" (България), чийто сценарист, писателят Георги Господинов ще закрие фестивалната програма.\r\nВ документалната селекция намират място: \"Не на място\" (Турция/Белгия, Волкан Уче), \"През тялото ѝ\" (Гърция, Захариас Мавроеиди), \"Хармония\" (Англия/Русия, Фредерик Пакстън), \"В (инто) нацията на голямата Одеса\" (Украйна, Александър Брунковски), \"Jam session\" (България, Борислав Колев), \"Живот понякога\" (Турция, Чем Хакверди).   Късометражната селекция отново поставя фокуса си върху млади режисьори с бъдеще, носители на награди от международни фестивали.   Международно жури в екип: Пипо Медзапеза, Христо Илиев-Чарли, Вано Бурдули, Павел Кита и Анна Горанова ще избере победителите в категориите за най-добър игрален, документален и късометражен филм, а зрителите ще имат възможност да участват в селекцията за най-приятната награда - тази на публиката.    За пръв път тази година официален партньор на Международен филмов фестивал - Бургас ще бъде \"Ню Бояна Филм\". Най-голямото студиo на Балканите ще връчи на победителя в категорията най-добър пълнометражен филм наградата \"Дани Лернер\". Спечелилият приза ще може да го ползва за своя следващ пълнометражен проект.\r\nТази година фестивалът е подготвил изненада и ще представи късометражни филми на талантливи млади бургаски режисьори, които лично ще разкажат повече на живо - инициатива, имаща за цел да се превърне в неизменна част от фестивала и да прерасне в трибуна на бургаските творци.   Сред съпътстващата програма на фестивала ви очакват и много други вълнуващи събития. Едно от тях е Сценарната работилница, която ще се проведе на остров Света Анастасия с водещия български сценарист Симеон Венциславов, получил международно признание с филмите \"Посоки\" и \"Ага\", познат още от предаването \"Ръкописът\" по БНТ.    За първи път в Бургас със своя самостоятелна изложба ще гостува Bataki Studio в лицето на тандема Мария Дачева и Христо Дачев. В специално създадената за фестивала експозиция, озаглавена \"Магията на киното в миниатюри\", ще бъде представено по изключително креативен начин киното зад кадър и магията му в детайл. Изложбата ще бъде открита на 17 юли и ще продължи до края на месеца в галерия \"Георги Баев\".\r\nОрганизаторите на BIFF вярват, че третото издание на фестивала ще затвърди наложената от тях концепция за превръщане на Бургас в пресечна точка на съвременни кино дейци и любители на седмото изкуство.", "date": "2018.06.28", "title": "Фестивал на киното в Бургас"}
{"url": "https://www.actualno.com/society/angelkova-zasilvame-predstavjaneto-na-balneo-i-spa-turizma-v-germanija-news_682196.html", "text": "  Планираме съвместни проекти за  задълбочаване на сътрудничеството в образованието в туризма. Предстои  работно посещение в провинция Шлезвиг-Холщайн с цел обмяна на опит. Това  каза министърът на туризма Николина Ангелкова след конференция на тема  „Eвропейски стандарти за туризма в България“, във Варна. Форумът се организира  съвместно от Министерството на туризма и фондация „Конрад Аденауер“, а  сред официалните лица в него бяха Kлаус Шлий, председател на Ландтага на  Шлезвиг-Холщайн, Tорстен Гайслер, ръководител на фондация „Конрад  Аденауер“ за България и областният управител на Варна Стоян Пасев,  съобщиха от Министерството на туризма. „Сътрудничество между България  и Германия е базирано на добро приятелство. На форума коментирахме  варианти за повече общи инициативи, както и възможността за засилване на  рекламата на българските балнео и СПА туристически продукти , които също  представляват интерес за посетителите от Германия. Страната е на трето  място за входящ туризъм у нас през миналата година и е на първа позиция  за посещения през лятото в последните 2 години. За две години имаме ръст  на германските туристи от 47%, а тази година очакваме също увеличение на посещенията и Германия да запази водещото си място”, каза министър  Ангелкова. Тя уточни, че с нарастването от този сезон очакваме общият  ръст на германски туристи за последните 3 години да е над 50%.  Министърът благодари на г-н Tорстен Гайслер за помощта в организацията  на събитието. Г-н Гайслер коментира, че  данните за германските туристи в България наистина са впечатляващи, но и  потенциалът не е изчерпан. Той уточни, че много от сънародниците му  свързват почивката в България с море, а малко знаят, че има възможност и  за зимни спортове. Нашата задача ще е да разпространяваме в Германия  информацията, че тук може не само се почива, но има възможности за  балнео и СПА, конферентен и винен туризъм. Има решение един клас от 25  ученика да специализират професионално обучение в областта на  хотелиерството и ресторантьорството в рамките на 3 години. Предстои  детайлно да се обсъди начина на подбор, обясни Гайслер и припомни, че в  Германия има много добре развита дуална система на обучение, като  учениците прекарват 3 дни седмично в предприятия. Считаме, че нашата провинция  може да помогне много при създаване на съвместни проекти за развитие на  българския туризъм, заяви Kлаус Шлий, председател на Ландтага на  Шлезвиг-Холщайн. И от своя страна благодари на министър Ангелкова и  Гайслер за организацията на форума.  ", "date": "2018.06.28", "title": "Ангелкова: Засилваме представянето на балнео и СПА туризма в Германия "}
{"url": "https://www.actualno.com/society/simeonov-otgovori-lyja-e-che-sym-otsednal-v-5-zvezden-hotel-v-bahrejn-news_682132.html", "text": "     В момента Симеонов е в Бахрейн, където представлява България на заседанието на Комитета за световното наследство на ЮНЕСКО, на което ще бъдат обсъдени опасенията на организацията, свързани с опазването на Национален парк \"Пирин\" като обект на световното наследство.\r\nБелев от своя страна разпространи в социалните мрежи информацията, че българската делегация е отседнала в луксозния 5-звезден хотел Ritz-Carlton.   Ето какво написа във Facebook:     Природозащитникът дори публикува снимки от лъскавия хотел.    В отговор, също в социалната мрежа, вицепремиерът заяви:      ", "date": "2018.06.28", "title": "Симеонов отговори: Лъжа е, че съм отседнал в 5-звезден хотел в Бахрейн"}
{"url": "https://www.actualno.com/smolyan/kmetyt-na-smoljan-objavi-bedstveno-polojenie-news_682134.html", "text": "  Бедствено положение обяви община Смолян в 11,30 часа, съобщи кметът Николай Мелемов.  \"На много места река Черна излиза от коритото си. КАТ е залят, ДАП, Пожарната, сервизите, цеховете, Топливо. Всяко дере е река в момента и продължава да вали. Има нанесени много щети. Сега спираме движението пред кино \"Дружба\" в града да разчистваме. До махала Станевска се е свлякла гората и е затворил пътят. Свикан е Кризисният щаб, мобилизираме фирми и доброволци и разпределяме задачите. Където има ситуация, да се реагира колкото е възможно по-бързо\", каза още Мелемов.   \"Долу, в ниската част на Смолян е проблемът. Преливат дерета, корита. Има щети\", каза и зам.-областният управител Адриан Петров.   Малко след Смолян и община Чепеларе обяви бедствено положение.\r\n\"При долна лифтова станция на \"Мечи чал\" дере е излязло е заляло целия главен път в началото на града. Пътят откъм  Смолян е наводнен, трябва да се кара много внимателно. Правим диги в района на църквата \"Света Богородица, край фабриката на ски, има свлачища към повечето села\", каза кметът на Чепеларе Славка Чакърова.    ", "date": "2018.06.28", "title": "Кметът на Смолян обяви бедствено положение"}
{"url": "https://www.actualno.com/crime/ubiecyt-na-4-godishnija-paolo-izliza-predsrochno-ot-zatvora-news_682136.html", "text": "     Той беше осъден на 6 години лишаване от свобода, като до момента е излежал малко над 4 години, от които над година бяха домашен арест заради влошено здраве.   \"Сапунджиев е излежал повече от половината от наказанието, не е имал провинения, работил е и във външна фирма. В затвора се е записал в курс за отговорно шофиране, където показал блестящи резултати\", пише в мотивите на съда.   Другият аргумент е, че рискът от рецидив е нисък. През оставащите от присъдата близо две години той ще се среща с пробационен работник на адреса си в село Змейово. Предстои \"Пътна полиция\" да прецени дали щофьорските му права ще бъдат възстановени.", "date": "2018.06.28", "title": "Убиецът на 4-годишния Паоло излиза предсрочно от затвора"}
{"url": "https://www.actualno.com/business/borisov-predstavja-utre-v-bruksel-kandidaturata-ni-za-chakalnjata-na-evrozonata-news_682213.html", "text": "   Това коментира пред журналисти в Брюксел министър-председателят Бойко Борисов.  „Ще ги запозная с направеното досега, защото . Така че и по тази тема работя изключително усилено. Финансовият министър е поканен на 14 юли на среща само на финансовите министри на еврогрупата, а писмото, което пращаме, ще бъде между шефа на БНБ и финансовия министър. Утре са ме поканили лидерите да ги запозная с темата. Да откажа ли? Да кажа: „Не, не, това е работа на финансовия министър?“, попита Борисов. По думите му утре политически ще попита защо се налага да променяме критериите, като петте за чакалнята са изпълнени.   „Ние не сме виновни, че относно доходите първо бяха ликвидирани толкова производства в България. Само 4 реактора на АЕЦ „Козлодуй“ бяха затворени. Не сме виновни, че излизайки от социалистическия лагер милиони отидоха в демократични страни през 1990 г. Не сме виновни към момента, че биват подмамвани с по-големи заплати доктори, инженери, програмисти, софтуеристи в по-скъпо платените западни държави. Конкурентоспособността чак сега започваме да я поставяме на дневен ред, като основен фактор с повече финансиране в образованието, с програмата за дигиталния пазар“, коментира още Бойко Борисов.    Преди дни Борисов заяви, че        „Подготвили сме всичко, водим работните срещи, така че ще подадем тогава, когато има ясни условия. Нямаме срок, искаме да се подготвим добре, за да може да го направим така, както трябва. Имам притеснение, че когато се променят условията, внасяш едни документи, каквито са досега, те ти искат други. Или казват: „предварително ще влезеш в банковия съюз, пък след това в чакалнята“, коментира Борисов и отбеляза, че това досега не го е имало. „Затова сега водим спокойни, тихи преговори. Банкерите обичат да се водят тихи преговори и се надявам да имаме решение“, посочи той, цитиран от Фокус.\r\nПопитан за заплатите и за това, че според синдикатите 200 години ще са необходими на Източна Европа, за да догони Западна, премиерът заяви: „Това може на някой конгрес на БСП да зададете този въпрос. Ние сме 45 години назад заради тяхното управление. Така че това е в рамките на историята. Иначе, от началото на този мандат правителството е вдигнало с 12% заплатите – 11,8% някъде. Вие сте свидетели, защото с постановление помогнахме и на армията да се повишат заплатите, и на полицията, и на охраните на затворите, и на Софийския университет с 10 млн. лв. повече, на БАН допълнителни 15 млн. лв. за учени, учителските заплати, до 300 лв. пенсиите. Огромни пари се дадоха и то веднага се отразява и на доходите“.", "date": "2018.06.28", "title": "Борисов представя утре в Брюксел кандидатурата ни за чакалнята на еврозоната "}
{"url": "https://www.actualno.com/asenovgrad/srutishte-zatvori-chast-ot-platnoto-mejdu-asenovgrad-i-narechenski-bani-news_682144.html", "text": "  Срутище, вероятно предизвикано от продължителните валежи от дъжд, затвори едното платно на пътя между Асеновград и село Нареченски бани.  Скали, камъни и пръст са затрупали участък от пътната отсечка, в посока Смолян. Информацията е представена от Областно пътно управление-Пловдив.   Сигналът за падналата скална маса е постъпил преди около два часа на телефон 112. Вече повече от час, екипи на Областно пътно управление почистват засегнатата зона.   Пътят към Смолян не е затворен, но движението по трасето се осъществява двупосочно в свободното пътно платно.\r\nНеобходимо е водачите на превозните средства, преминаващи през участъка, да шофират с повишено внимание, призоваха от Пътното управление в Пловдив.    ", "date": "2018.06.28", "title": "Срутище затвори част от платното между Асеновград и Нареченски бани"}
{"url": "https://www.actualno.com/crime/katastrofa-mejdu-djip-i-tir-na-magistrala-trakija-news_682222.html", "text": "     По първоначална информация сблъсъкът е между товарен автомобил с турска регистрация и джип. Няма жертви.   Спасителни екипи са успели да извадят двама мъже от джипа. Те са откарани в болницата в Пазарджик.   В момента движението се извършва само в аварийната лента.", "date": "2018.06.28", "title": "Катастрофа между джип и ТИР на магистрала 'Тракия'"}
{"url": "https://www.actualno.com/politics/rumen-radev-otvorenite-vrati-za-migrantite-narushavat-edinstvoto-na-es-news_682218.html", "text": "  „България и Чешката република споделят редица общи позиции по ключови въпроси в рамките на Европейския съюз и необходимостта от реформиране на европейската политика в сферата на миграцията е една от тях“. Това заяви президентът Румен Радев, който днес на Дондуков 2 проведе среща с председателя на Камарата на депутатите на парламента на Чешката република Радек Вондрачек, съобщиха от прессекретариата на държавния глава. Румен Радев подчерта, че доверието и приятелството между двете държави се дължи и на силните исторически и културни връзки между българи и чехи.  „Политиката на отворени врати за мигрантите към Европа нарушава единството в Европейския съюз. Тя лишава и страните, от които произхождат мигрантите, от перспектива за развитие и по-добро бъдеще“, заяви държавният глава и призова за превантивни мерки на място, преди мигрантите да стигат до бреговете и границите на Европа.   Румен Радев и Радек Вондрачек изразиха подкрепата си за възстановяването на традициите в динамичния туристически обмен между двете държави. Президентът изрази желание България да последва и добрите практики на Чехия в индустриализацията, както и за засилване на взаимните инвестиции.   Държавният глава благодари на Радек Вондрачек за последователната подкрепа по някои ключови за България позиции като Директивата за командированите работници, борбата в двойния стандарт при храните и запазването на Кохезионната политика в ЕС. Президентът открои и доброто сътрудничество на България с държавите от Вишеградската група по редица теми от дневния ред на ЕС.\r\nПерспективите за приемането на общата валута на ЕС от България и Чехия също бяха обсъдени по време на срещата. Румен Радев и Радек Вондречек бяха единодушни, че дебатът за приемането на еврото трябва да е съпроводен със задълбочен анализ на риска и оценка на ползите за съответната държава от предприемането на тази стъпка.       „България и Чехия са близки партньори, които споделят редица общи позиции и затова взаимната ни подкрепа е важна”, заяви Радек Вондрачек по време на срещата и подчерта интереса на Чехия за засилване на икономическите отношения между двете държави. Радек Вондрачек изрази и подкрепата на Чехия за позицията на България по отношение на кохезионната политика, като жизненоважна за развитието на страните от ЕС.", "date": "2018.06.28", "title": "Румен Радев: Отворените врати за мигрантите нарушават единството на ЕС"}
{"url": "https://www.actualno.com/travel/ocharovanieto-na-parij-edin-ot-naj-obajatelnite-evropejski-gradove-snimki-news_682135.html", "text": "  Париж е един от най-обаятелните европейски градове. Това вълшебно място привлича всеки ден милиони туристи от цял свят. Историческите и архитектурните му забележителности са познати на всички, а френската кухня е една от най-известните в света. Но, ако искате да видите истинското лице на френската столица, това няма да стане, ако посещавате класическите туристически места. Ще трябва да поемете на пътешествие из малките улички и да се опитате да се слеете с местните. Ето как изглежда Париж през погледа на истинските Парижани.   Усетете магията на Париж, пиейки рано сутрин кафето си. Денят не може да започне без сутрешното Еспресо на бара в бистрото близо до дома ви. Масичката е почти на улицата и дори да сте сам, четейки някоя книга, можете да усетите магията на френската столица.        Франция се слави с кулинарията си и не само с нея. Начинът, по който парижаните поднасят храната си е също толкова важен, колко и самата храна. Тя се сервира красиво аранжирана и винаги е прясна.  Франзелата задължително е хрупкава отвън и мека отвътре.  На обедната си почивка парижаните се наслаждават на дълъг обяд, задължително придружен с чаша вино.     За парижаните забележителностите са просто туристически обекти, но ако посетите Париж в никакъв случай не пропускайте да видите Айфеловата кула, Триумфалната арка, Шанз-Елизе и Лувъра. И все пак не им отделяйте прекалено много време. Ако искате да се потопите в тази невероятна атмосфера на френската столица, направете го с чаша вино в ръка и пухкав кроасан с масло. В неделя местните имат неофициална традиция да организират пищен обяд, нещо като „голямото хапване“. След това се разхождат продължително или тичат. Обикновено правят това по бреговете на река Сена. Реката разделя града на ляв и десен. Всички обожават лявата част, смята се за една от най-романтичните локации в града.    ", "date": "2018.06.28", "title": "Очарованието на Париж - един от най-обаятелните европейски градове (СНИМКИ)"}
{"url": "https://www.actualno.com/scene/metyl-veterani-ot-rusija-i-bylgarski-indystriyl-revolucioneri-podgrjavat-soulfly-v-sofija-news_682140.html", "text": "  Броени дни делят българската публика от концерта на SOULFLY в София! Вече са известни групите, които ще открият вечерта, за да подгреят феновете преди появата на бразилската метъл машина Макс Кавалера.  Първи на сцената ще излязат ALIEN INDUSTRY– българската индъстриъл емблема, отлично разпознаваеми и безспорни пионери в жанра. След над 10-годишна пауза, преди месеци групата издаде дългоочаквания си трети албум \"Dismorphophobia\" и се събра в обновен състав за концерта \"10 години спомен за Църо\". Следва самостоятелен концерт със специален гост кросоувър героите от Fyeld, с които групата прави и клубно турне в няколко български града през февруари 2018.   Зад марката ALIEN INDUSTRY днес стоят китаристите Здравко \"ZZ\" Минев (CRASH, R.O.B.T.F.) и Владимир Павлов (DEATH SQUAD),  басистът Добрин Филипов – Малкия, познат като китарист в CRASH, ЕРА и R.O.B.T.F.; вокал е Николай Берберов – Бебо (URBAN GREY, LEEPRA DELUXE), който беше китарист и вокал на ALIEN INDUSTRY в периода 1995–1999 и барабанистът Александър Петков – Санде (CRASH).   Мотивирани и по-силна от всякога - с нов състав, нов материал и хъс, на който може да завиди всяка прохождаща банда, ALIEN INDUSTRY направиха феноменално завръщане и със сигурност ще взривят публиката.\r\nСлед българските индъстриъл легенди на сцената на зала Универсиада ще видим руснаците от RHEMORHA – истински ъндърграунд ветерани в руското груув метъл течение, наричани още „метъл чудовищата от Сибир“. Кариерата им стартира през 2007 г., когато бързо превземат местната сцена и се налагат като неоспорими лидери в жанра. Само няколко години по-късно RHEMORHA са включени в голямо турне заедно с емблематичните SOULFLY. През лятото на 2010 правят забележително участие на фестивала Masters Of Rock (Чехия), следвано от турне със SEPULTURA, а също откриват и няколко концерта на големите KOЯN и SCORPIONS.       Кариерата на RHEMORHA върви стремглаво нагоре до 2014, когато заради военните действия между Русия и Украйна цялата метъл култура в региона е почти официално забранена. Принудени да направят 3-годишно прекъсване, музикантите от групата събират материал за нов албум, който в края на 2017 най-после излиза официално. Записан в легендарното Audiohammer Studios в Орландо (САЩ), в проекта са включени гост-изпълнения на легенди като Andreas Kisser (Sepultura), Logan Mader (Machine Head, Once Human, Soulfly) и др. През последните 10 години RHEMORHA трупат богата биография като делят сцена със световни имена като Madball, Children of Bodom, Sonata Arctica, Brujeria, Dog Eat Dog и много други, а през юли ще подгряват легендарните JUDAS PRIEST!\r\nКонцертът на SOULFLY в Сфия ще се състои на  6 юли (петък) в столичната зала Универсиада и предвид забележителния подбор на групите, се очаква да бъде наистина титаничен! Интересът за концерта е огромен, но все още могат да бъдат закупени ограничени количества билети от мрежата на Тикетпро в цялата страна, бензиностанции OMV и онлайн на www.ticketpro.bg.", "date": "2018.06.28", "title": "Метъл ветерани от Русия и български индъстриъл революционери подгряват SOULFLY в София"}
{"url": "https://www.actualno.com/showbusiness/naklonyt-na-hercoginjata-prepynikamykyt-na-megan-markyl-snimki-news_682159.html", "text": "  Херцогинята на Съсекс Меган Маркъл отново бе разкритикувана. Този път причината е, че е стояла със скръстени крака преди да премине към \"наклонът на херцогинята\" (правилната стойка на краката според кралския протокол) на кралско събитие в компанията на принц Хари и Кралицата.  След като наследи титлата \"херцогиня\" в следствие на брака си с принц Хари миналия месец, Меган Маркъл бързо научи триковете, отнасящи се към кралския етикет. От избора на неутрални тонове, за да не засенчва Кралицата - до смяната на любимите й чанти през кръстта с официален клъч. Но за секунда вчера новият член на кралското семейство кръстоса краката си вместо глезените.\r\nЗвучи доста безвредно нали? Не и според хилядите потребители на социалните мрежи, които я обвиниха в нарушаване на кралския протокол, пише ЕLLE.     На официалното събитие в чест на Наградите на млладите лидери на Кралица Елизабет II, 36-годишната Меган, носеща розова рокля \"Прада\", кръстоса краката си преди грациозно да коригира позата си на тази, известна в кралските кръгове като \"наклонът на херцогинята\". Това предизвика редица негативни коментари, твърдящи, че Меган е проявила неуважение към кралицата. Разбира се, имаше такива, които я защитиха, казвайки, че със сигурност кралицата се интересува повече от нейната отдаденост и страст към новите и ангажименти.          \"Наклонът на херцогинята\" се използва от кралски особи от женски пол, за да поддържат равновесие и правилна стойка, твърди Мика Майер - основателката на Бюмонт Етикет. \"Леко наклонените колене създават зиг-заг ефект, което помага да се изрази скромност, както и кара краката да изглеждат по-дълги\", споделя тя.\r\nВъпреки критиките към Меган, херцогинята на Кеймбридж - Кейт Мидълтън, както и покойната принцеса Даяна, също са били фотографирани през годините доста често с кръстосани крака. Самата Меган вече демонстрира \"наклонът на херцогинята\" по време на първия си кралски ангажимент с Кралицата в северозападна Англия по-късно този месец. ", "date": "2018.06.28", "title": "\"Наклонът на херцогинята\" - препъникамъкът на Меган Маркъл (СНИМКИ)"}
{"url": "https://www.actualno.com/politics/borisov-kevr-i-ivan-ivanov-sa-nezavisimi-njamam-namesa-news_682210.html", "text": "  Не се меся в независими организации. Това коментира пред журналисти в Брюксел министър-председателят Бойко Борисов по повод исканата от БСП оставка на председателя на КЕВР Иван Иванов, предаде „Фокус“.  „Всички знаят, че Иван Иванов беше депутат от ДСБ - партията на Иван Костов. Затова тогава, когато парламентът решаваше преди няколко години действително да е независим регулатор и той ни трябва да е такъв. Дали ще е Иван Иванов или „х“ или от БСП, но на всеки управляващ му трябва независим регулатор. Ето сега се вдига цената на природния газ“, заяви Борисов.   По думите му няма как да се вдигне на целия свят природния газ, а в България да поевтинее, след като нямаме добив. „Спряхме шистов газ, концесии за добив на газ в Добричко, изпълнихме това, което хората искат и вносът се вдига с толкова процента. Как да се запази цената? Другият вариант е от данъкоплатците да дотираме тази цена. По никакъв начин към КЕВР в момента ние нямаме отношение. Тя действително в лицето на Иван Иванов е независима организация. Ако не го харесват, да предлагат в парламента, да търсим решение, но когато дадат сметките КЕВР, всички трябва да ги приемаме, защото това е независим орган“, каза още Бойко Борисов.   ", "date": "2018.06.28", "title": "Борисов: КЕВР и Иван Иванов са независими, нямам намеса "}
{"url": "https://www.actualno.com/balkani/severna-gyrcija-iska-referendum-za-imeto-na-makedonija-news_682141.html", "text": "   , „за да се даде на гражданите законното право да го одобрят или отхвърлят“.  По време на среща в Солун, организирана от регионалния съвет на областта Централна Македония, в присъствието на кметове и представители на местните общински съвети, на представители на духовенството и висшите учебни заведения, е приета резолюция, която ще бъде представена на гръцкото правителство и политически партии, предава македонският „Фокус“.   В резолюцията се твърди, че договорът за името от 17 юни представлява дипломатическо и национално поражение и е вреден за интересите и бъдещето на страната и на гръцките граждани.   Местните власти от гръцката област Македония съобщават, че не са съгласни с договора и призовават правителството да проведе референдум, „за да се даде на гражданите законното право да приемат или отхвърлят този договор, който се отнася до важен национален въпрос, до историята и културата на Гърция“, предаде Фокус.\r\nНа заседанието са участвали 258 представители на местната власт от Северна Гърция, 15 митрополити и 90 представители на различни институции. Към събралите се обърнаха префектът на региона Централна Македония Апостолос Цицикостас и представителят на Централния съюза на общините в Гърция Георгиос Патулис.       ", "date": "2018.06.28", "title": "Северна Гърция иска референдум за името на Македония"}
{"url": "https://www.actualno.com/smolyan/svlachishte-zatvori-pytja-mejdu-asenovgrad-i-smoljan-news_682165.html", "text": "  Свлачище затвори напълно пътя между Асеновград и Смолян, съобщи кореспондентът на от Смолян.  Според информацията, природното бедствие е станало факт до бензиностанция \"Круиз\", до Чепеларе.   От ОПУ Смолян уверяват, че до около час-час и половина пътят отново ще е проходим. На място вече работят екипи, които разчистват.   Около 14:30 ч. днес в участъка е спряно преминаването на всички видове моторни превозни средства. Причина за временното реорганизация на движението са паднали скална маса на пътното платно, съобщиха от пресцентъра на МВР в Пловдив. Инцидентът се е случил на около 10 километра след село Бачково, в близост до разклон за Югово. Екипи вечер разчистват отломките от свлачището, като за целта се ползва специализирана техника.", "date": "2018.06.28", "title": "Свлачище затвори пътя между Асеновград и Смолян"}
{"url": "https://www.actualno.com/climate/registriraha-rezki-klimatichni-promeni-v-barencovo-more-news_682076.html", "text": "  В северната част на Баренцово море се наблюдават резки климатични изменения, съобщават норвежки учени, които публикуваха изводите си в научното издание Natural Climate Change.  Според специалистите, цитирани от РИА Новости, .   Беренцово море може да се раздели на две части с различни климатични условия – студена северна и по-мека южна част. Екосистемата на северната част зависи от ледената покривка. При нормален климатичен цикъл ледената покривка се топи, насища морето с прясна вода, която през зимата отново се превръща в лед и образува ледена покривка.   Учените предупреждават, че студените води отстъпват на север под напора на топлите атлантически. Според изследването . В Арктика се е образувала една „гореща точка“ и изменението на климата ще има пагубно въздействие върху морската екосистема.     ", "date": "2018.06.28", "title": "Регистрираха резки климатични промени в Баренцово море"}
{"url": "https://www.actualno.com/politics/mestan-njamam-ambicii-da-byda-toplata-vryzka-mejdu-bylgarija-i-erdogan-news_682083.html", "text": "   . Това заяви в ефира на bTV лидерът на партия ДОСТ Лютви Местан, коментирайки изборната победа на новия стар президент на Турция Реджеп Ердоган.  Разговорът за Турция е клиширан, обидно елементарен, нерядко враждебен и обременен, за съжаление, ще кажа от историческо комплексирано съзнание, което ни пречи да видим обективни факти, смята Местан. Мисля, че изборите се проведоха по начин, по който се разбиват враждебните твърдения за Турция. . Ако видим фактите, а не се опираме на предварителните си очаквания как ще преминат тези избори, ще видим, че те наистина са образец за честни избори, разсъждава Местан.   Нали има мит, че Турция е с авторитарно управление? Дайте ми пример къде в друга държава с авторитарно управление опозицията повежда митинг с над милион души на него. Извънредното положение по никакъв начин не попречи на когото и да е да участва в тази надпревара. Първо, безспорният факт - избирателната активност бе близо 90%. Избирането с тази висока избирателна активност превръща Ердоган в един от най-легитимно избраните ръководители. , заяви още бившият лидер на ДПС.   Управляващата партия има само един член сред петчленните избирателни комисии. Опозицията има мнозинство в тези комисии. За 16 години управление на Ердоган, БВП се увеличи от 4 хил. на 11 хил. За мен е по-важно, че бедността е намалена на половина, смъртността сред децата е намалена, днес 95% от младежите завършват средно образование, уточни Лютви Местан. . На въпроса на Антон Хекимян дали, ако бъда поканен да гостува на Ердоган, Местан отбеляза, че \" \" ще го стори.        , заяви още Лютви Местан.", "date": "2018.06.28", "title": "Местан: Нямам амбиции да бъда топлата връзка между България и Ердоган"}
{"url": "https://www.actualno.com/actualno/jurnalistika-v-chistilishteto-news_681934.html", "text": "  Предаването на Ани Цолова ще се разраства. Нали се сещате - онова мистично лайфстайл предаване, което уж трябваше да започне и с което прикриха свалянето ѝ от ефир. Сега към това предаване е време да се присъедини и Милен Цветков, който беше свален заради коментар около \"гръцкия остров\" на премиера. Да поканят в лайфстайл предаването и Сашо Диков, и Люба Кулезич - тях ги свалят така редовно, че бъдещото им спиране трябва да бъде предварително уговорено с клауза в договора.  Нека всички опитни журналисти се съберат в това лайфстайл предаване. То трябва да е нещо като Чистилище. Едно радостно пърхане на дребнотемието, студио в пъстри цветове, обща симпатия, лекокрили теми на разговор. Там трябва да се обсъждат брака на Плевнелиев и синоптичката, сватбените радости на принц Хари и Меган, небивалото отслабване на Джони Деп, да бъде поканен Калин Врачански, който да разкаже за приключенията си през лятото и по кои морета е карал сърф. В Чистилището трябва да е ведро и да властва позитивно мислене. Малко приложна психология, съвети за домакини и въпроси за новото гадже на актьора. Тези журналисти трябва да се чувстват на курорт, след дълги години пиратстване, биене през пръстите, редакторски намеси в слушалките. Умората да питаш \"Кой\" се нуждае от антидепресивен проект. \r\nДали премиерът си е купил гръцки остров? Кой предложи Пеевски? \"Шайка\" ли стои зад \"Грипен\"? В Чистилището никой никога няма да пита това.   Това са въпроси от тежкото минало, обременяващо наследство, което трябва да се свали от потиснатите рамене на журналистиката. Властта има следният проблем: тя не само е корумпирана, но и иска да благоденства в корупция В безметежно, естествено, природно състояние, което не трябва да бъде атакувано с въпроси. Медиите, въпреки цялата им криза на свобода и лакейска предразположеност, продължават да бъдат единственият шанс за корекции върху онзи взаимен провал, който по навик наричаме политика. Но нека вземем мерки. Никакъв гръцки остров. Пратете Милен Цветков при Ани Цолова. Дайте им лайфстайл предаване, направете ги синоптици. Защото, хей, вятър духа и дъжд вали!     ", "date": "2018.06.28", "title": "Журналистика в Чистилището"}
{"url": "https://www.actualno.com/viewpoint/ostaviha-li-izmisleni-dokazatelstva-ivancheva-v-aresta-news_682155.html", "text": "  Вчера (27 юни) Специализираният съд реши да остави Десислава Иванчева в ареста. За доброто на правовия ред и обществото ни е да си зададем въпроса: Какво основно имаме досега по това обвинение и на базата на какви \"нови доказателства\" беше взето това съдийско решение?  Два месеца след бруталния арест на кръстовището и обвиненията на Специализираната прокуратурата и КПКОНПИ в искане и вземане на подкуп от кметицата на \"Младост\" Десислава Иванчева и заместничката ѝ Биляна Петрова стана ясно, че тези обвинения лежат единствено върху (лъже)свидетелските показания на Александър Ваклин, на жана му, на главния юристконсулт във фирмата му, на още няколко инвеститори и на няколко служители в общината от времето на управлението на ГЕРБ. Сред тези служители е и самопосочилия се за \"посредник\" бивш кмет на Младост Петко Дюлгеров, известен на хората от \"Младост\" с далаверите си, от когото районната организация на ГЕРБ оттегли политическото си доверие на 30 юни 2010 година, като остави на прокуратурата да поиска отстраняването му заради няколко образувани производства срещу него.   Три са опорните точки, върху които се крепяха обвиненията срещу Иванчева и Петрова в искане и взимане на подкуп – веществено доказателство, свидетелски показания и СРС-та. За всеки, който внимателно е проследил развитието на случая, е ясно, че и трите опорни точки са тотално компрометирани. Да ги разгледаме последователно.    Вещественото доказателство е само едно основно – маркираните банкноти. Още при първото заседание на Специализирания съд след ареста стана ясно, че Специализираната прокуратура няма документ от съдия, позволяващ използване на маркирани банкноти. Това означава, че прокурорите изобщо не са убедили съдия, а най-вероятно въобще не са се и опитвали, в твърдението за поискан подкуп. Само този факт в предстоящата съдебна фаза компрометира основното и единствено веществено доказателство – маркираните банкноти.    Още по-категоричен компромат обаче е така нареченото от ръководителя на Специализираната прокуратура Иван Гешев \"светене като коледни елхи\". Присъствалите на осветяването на телата на Иванчева и Петрова адв. Савова и адв. Ганчева свидетелстват, че осветяването при Иванчева е било на две места – външната част на ръката до кутрето и на устата до носа. При Биляна Петрова светналата част е единствено в областта на шията. Същото, според адвокатите на двете, е записано в протокола от тази процедура. Въпреки този факт, вчера и прокурорите, и съдията твърдяха, че в протокола било записано, че са светнали двете длани на Иванчева. Истината за \"коледните елхи\" ще излезе наяве в съдебната фаза.   Като напълно неистинно обаче можем да определим твърдението на Иван Гешев и Пламен Георгиев от , че Иванчева, Петрова и Дюлгеров са брояли и разпределяли парите в столичното кафене. Въпросите тук са: \"Защо не ги хванаха още намясто при броенето?\"; \"Защо нямат снимки от това броене?\"; \"Защо Гешев не отговори на въпроса на Сашо Диков има ли пръстови отпечатъци по банкнотите?\".     Свидетелите на прокуратурата срещу Иванчева и Петрова един след друг сами дискредитират себе си като надеждни свидетлели. Пръв се срина основният свидетел Александър Ваклин. В началото на досъдебното производство стана ясно, че има разминаване между датата на поискването на \"подкупа\" и датата на предаването на сумата от Ваклин на Специализиранта прокуратура. Оказа се, че сумата е предадена за маркиране преди да бъде поискана. В мрежата започнаха майтапи за ясновидските способности на Ваклин и прокуратурата. Тогава Ваклин смени показанията си и промениха датата на \"поискването\". Освен това, Ваклин излъга , че не бил той въпросният инвеститор, който е участвал в акцията, но  поздравявал човека, който го е направил. Може ли нормален съд да има доверие на човек, който сменя показанията си относно най-важния момент от обвинението, на човек, който лъже журналистите?\r\nМоже ли нормален и независим съд да се довери на показанията на втория по важност свидетел – самопосочилият се за \"посредник\" Петко Дюлгеров, при цялата мръсотия в съдебното му минало, при тъмното му минало като кмет на \"Младост\" и, не на последно място, при оттегленото доверие на управляващата тогава и сега партия от него?   Трима други свидетели на прокуратурата срещу Иванчева и Петрова – инвеститорът Димитър Логофетов, секретарката Маргарита Стоянова и сегашният и.д. кмет на \"Младост\" арх. Румен Русев – се дискредитираха сами във връзка със сигнала за фалшификации на документи от Логофетов, подаден от Иванчева до полицията и прокуратурата, за който сигнал разказах . Логофетов представя \"странни\" документи, Маргарита Стоянова скрива от и.д. кмета Клисуров писмото от полицията, изпратено на 18 април (ден след бруталния арест), а настоящия и.д. кмет Румен Русев до ден-днешен не изпълнява изисканото от полицията предоставяне на оригиналните документи - за проверка дали са фалшифицирани.\r\nДопълнително  избраният от СОС за и.д. кмет Русев показа чии интереси изпълнява, като още в първите дни при встъпването си в длъжност назначи свои хора за зам.-кметове, уволни трима души от екипа на Иванчева на ръководни длъжности. Той не изпълни и заповедта на предишния и.д. кмет Клисуров за моето назначаване на позицията зам.-кмет на мястото на Биляна Петрова, съгласно волята на Иванчева, в чувствителния отдел \"Управление на общинската собственост\", ами вместо това ме покани на интервю за зам. кмет на отдел \"Образование\". От публичните СРС-та досега видяхме само такива, които уличават в заговор срещу Иванчева и Петрова свидетелите на прокуратурата, но не и такива, уличаващи обвиняемите в извършено престъпление.      На въпрос на журналист към прокурор Илиян Рангелов кой от тримата (Иванчева, Петрова или Дюлгеров) е коментирал \"Докато не даде парите, няма да му пуснем преписката\", прокурорът отговори, че не желае да коментира извън съдебната зала, въпреки че същият минути преди това използва тази реплика като доказателство в съдебната зала. Прокурор Рангелов не отговори и на друг въпрос от журналист: \"Има ли данни в СРС-тата кой пръв е заговорил за пари?\". Факт е, че прокуратурата не посочи нито едно доказателство от СРС за това кой, кога, къде и по какъв начин е поискал пари.\r\nПрокуратурата по никакъв начин не опроверга изнесените от Иванчева и Петрова СРС-та, уличаващи в заговор и свидетелстващи за заплахи срещу тях свидетеля Ваклин и \"посредника\" Дюлгеров. Вместо това поиска двете да влизат в съдебна зала с белезници, за да не могат да показват на медиите тези преписани от тях на листове откъси от СРС-та. Адвокатите обаче категорично опровергаха твърднието на прокуратурата, че в материалите по делото съществува СРС с реплика на Иванчева \"Поставили сме Ваклин на колене, сега трябва да му вземем парите\". След като за обществото стана ясно, че и трите опорни точки на обвинението рухват като домино, за да задържат Иванчева в ареста прокурорите решиха да си измислят нови веществени доказателства. Сетиха се, два месеца по-късно, че са намерили в чантата ѝ тефтерче, в което била записала площта на терените и съответните суми за застроена площ, които да поиска. Другото им доказателство били бележки, които Иванчева писала в ареста на Дюлгеров, с които го убеждавала да си промени показанията. Как сега, повече от два месеца след ареста се сетиха, че са намерили тефтерче, за което въобще не стана дума по-рано в досъдебното производство? Шефовете на Спецпрокуратурата и КПКОНПИ трърдяха, че в акцията участвали над 100 техни служители. Може би всички те вкупом са си взели двумесечен отпуск? За въпросните бележки не стана ясно нито какво точно пише в тях, нито колко са, нито кога и как са пращани.   Десислава Иванчева остава в ареста. Тя е силна жена и ще издържи, въпреки сериозните здравословни проблеми, които има. Биляна Петрова също е силна. Но това, което им причиниха и продължават да им причиняват тези хора на тях и на семействата им, със съучастието на \"държавни\" институции, е непростимо. За всички нас остава да намерим отговорите най-вече на два въпроса: \"В какво положение живеем ние тук в България?\" и \"Ще продължаваме ли да живеем в това положение занапред?\"   ", "date": "2018.06.28", "title": "Оставиха ли измислени доказателства Иванчева в ареста?*"}
{"url": "https://www.actualno.com/analysis/es-trjabva-da-se-podgotvi-za-naj-loshija-scenarij-pri-donald-trymp-news_682075.html", "text": "     Преди това, което изглежда като буреносна среща на върха на НАТО през следващата седмица – и с лидерите на ЕС, събиращите се в Брюксел, за да обсъдят развиващата се трансатлантическа търговска война, сред други въпроси – най-висшестоящите представители на Блока изразиха дълбокото си безпокойство за бъдещето.   Председателят на Европейския съвет Доналд Туск заяви, че ЕС вече трябва да се подготви за най-лошото, заради политиките на Тръмп. Туск планира да влезе в дискусии с лидерите на 28-те страни членки в четвъртък.   Имайки предвид предстоящата търговска война, решението на САЩ да се оттеглят от споразумението с Иран и Парижкото споразумение за климата, както и постоянните атаки върху европейски съюзници заради по-малките им разходи за отбрана, има притеснения в Брюксел за дългосрочната стабилност на отношенията. Наистина всява страх фактът, че промяната на САЩ в поведението може да надмине президентския мандат на Доналд Тръмп. Също така има и притеснения сред британски представители в Уестминстър върху външната политика на Тръмп, в частност неговата предстояща среща с руския президент Владимир Путин. Висшестоящ съветник в Кремъл заяви в сряда, че мястото и времето на срещата са били договорени и те ще бъдат обявени в четвъртък.\r\nВ писмата с покани към лидерите на държавите от ЕС преди срещата на върха, Туск написа, че „трансатлантическите отношения са под огромен натиск, заради политиките на президента Тръмп“. Висшестоящ член от ЕС е добавил: „Все повече и повече се притесняваме, че това не са само инциденти. Започва да изглежда като схема. Схемата на американска доктрина, в която няма приятели, а само врагове“.       Припомняме, че САЩ наложиха наказателни мита върху вноса на европейска стомана и алуминий на основание националната си сигурност. ЕС отговориха с налагането на „ребалансиращи мерки“, които удариха около 2.8 милиарда евро (3.25 милиарда долара) от американско-произведени продукти.\r\nВ отговор Тръмп предупреди през последните дни, че изследване за предполагаемите изкривени търговски отношения с автомобили, в които германските производители се смята че имат предимство, скоро ще бъде публикувано. По-рано американският президент заяви, че би искал ефективно да забрани продажбите на „Мерцедес“, „Ауди“ и други германски автомобили.    Доналд Туск, от своята страна, в писмото си до лидерите заяви, че „за съжаление, разделенията преминават отвъд търговията“. Той каза: „Моето вярване е, че докато се надяваме на най-доброто, трябва да сме готови да подготвим нашият Съюз за най-лошия вариант“.\r\nПо-рано през този месец Тръмп отправи безпрецедентна атака към правителството на Ангела Меркел, пишейки в социалната мрежа Twitter, че „народът на Германия се обръща срещу лидерството си, след като миграцията разтърсва вече крехката берлинска коалиция“.   Докато Брюксел търси намиране на консенсус сред членовете си за това как да се справи с миграцията от Африка и другаде, Туск пише: „Има гласове в Европа и в света, които твърдят че нашата неефективност в поддържането на външните граници е присъщ белег на Европейския съюз или – по-обхватно – на либералната демокрация.\r\n„Видяхме създаването на нови политически движения, които предлагат прости отговори на най-сложните въпроси. Прости, радикални и привлекателни. Миграционната криза им предостави нарастващ брой аргументи. Все повече и повече хора започват да вярват, че само здравата власт, антиевропейска и антилиберална по дух, с тенденция към явен авторитаризъм, е способна да спре вълната от нелегалната имиграция. Ако хората им вярваха, че само те могат да предложат ефективно решение на миграционната криза, те ще повярват и на всичко друго, което кажат. Залозите са много високи. И времето е малко“, пише още Доналд Туск в писмото си. Председателят на Европейската комисия Жан-Клод Юнкер е поканен формално във Вашингтон, за да обсъди търговските отношения, въпреки че говорител в Брюксел заяви, че все още не е уточнена дата. Тръмп нарече Юнкер „брутален“ по време на скорошната среща на Г-7, където президентът на САЩ изглеждаше решен да се изолира от Западните си съюзници.   ", "date": "2018.06.28", "title": "ЕС трябва \"да се подготви за най-лошия сценарий\" при Доналд Тръмп"}
{"url": "https://www.actualno.com/balkani/i-cherna-gora-othvyrlja-varianta-za-bejanski-lageri-news_682098.html", "text": "   Това каза черногорският  премиер Душко Маркович по време на парламентарния контрол.    Според него, при \"масово  пристигане на мигранти на един от граничните пунктове ще бъде изграден  специален център, където ще бъде гарантирано хуманното отношение към  тях\".   ", "date": "2018.06.28", "title": "И Черна гора отхвърля варианта за бежански лагери"}
{"url": "https://www.actualno.com/politics/jelio-bojchev-napuska-rykovodstvoto-na-bsp-v-ns-skoro-i-parlamenta-news_682099.html", "text": "   Това стана ясно днес в Народното събрание.  По думите на председателя на партията той ще остане член на БСП и ще помага на градската организация на Столетницата в София.   \"Желае да напусне ръководството на парламентарната група, в скоро време и парламента, и политиката изобщо. Решил е да си развива живота в друга посока. , защото е изключително качествен и ценен колега. . Ще ни липсва и съжаляваме\", каза Нинова.   \"Нямам драма нито с ръководството, нито с парламентарната група\", потвърди и самият Бойчев. Той посочи, че е било нормално да проведе разговор за решението си с колегите си.       \"Разбирането ми е, че когато човек е ангажиран с дадена позиция, той трябва да го прави на 100% мотивирано. Затова помолих да бъда освободен като заместник-председател на парламентарната група, а след това ще видим. В момента съм народен представител, член съм на БСП и смятам да изпълняват тези си задължения\", каза Бойчев. \r\nРепортер на се опита да се свърже с него, но той отказа с аргумента, че ще говори с медиите на брифинг в Народното събрание.\r\nТова е второ сътресение за \"червената\" ПГ през последните дни, след като ЗС \"Александър Стамболийски\" напусна коалицията и двамата му депутати станаха независими. Всичко това се случва в навечерието на внесения от левицата вот на недоверие срещу правителството.    ", "date": "2018.06.28", "title": "Жельо Бойчев напуска ръководството на БСП в НС, скоро и парламента"}
{"url": "https://www.actualno.com/balkani/nikos-kodzias-poluchavam-smyrtni-zaplahi-kurshumi-i-kutii-s-kryv-news_682160.html", "text": "  Изпращат ми куршуми, кутии пълни с кръв и пръст, залята с кръв, заплахи към мен и моето семейство, разкри министърът на външните работи на Гърция Никос Кодзиас в интервю за гръцкото радио News 247, предаде БГНЕС.  Гръцкият външен министър говори за растящата вълна на омраза в Гърция, която според него трябва да спре.   „ . Къде е прокуратурата? Тук имаме не само клевета, тук имаме забранено действие, което граничи с престъпление. По същия начин стоят нещата и с обидите, правителството или министрите от правителството - те не вършат задълженията си така, както определя Конституцията, а на принципа на изнудване и заплахи. Това са тежки престъпления според гръцките закони, за които не виждам някой да реагира. .   Става ясно, че 800-те писма, за които говори Кодзиас, са неизвестни на обществеността. От началото на интензивните преговори с Македония досега, гръцките медии съобщиха само за две заплашителни писма с куршуми до лидера на гръцката дипломация със съобщения \"да не отстъпва името Македония\".", "date": "2018.06.28", "title": "Никос Кодзиас: Получавам смъртни заплахи, куршуми и кутии с кръв"}
{"url": "https://www.actualno.com/society/mk-otpuska-15-mln-lv-za-arheologicheski-prouchvanija-prez-2018-g-news_682157.html", "text": "   Това каза Александър Трайков, и.д. Главен директор на Главна дирекция „Инспекторат за опазване на културното наследство“ към Министерство на културата.  Той уточни, че Министерството залага на широко партньорство във връзка с опазване на археологическото културното наследство.   „ГД „ИОКН“ извършва проверки за нерегламентирани археологически проучвания или иманярски дейности след сигнали със съдействието на ГД „Национална полиция“, Сектор „Културно-исторически ценности“. Съвместната ни работа със сектора е изключително ползотворна. Комуникацията помежду ни е буквално ежедневна, което е важно за обмена на информация и от изключително значение при предприемането на бързи навременни действия, както и взимането на решения при неотложност“, обясни Александър Трайков.   „ГД „ИОКН“ си партнира отлично и с ГД „Борба с организираната престъпност“, МВР, както и с Прокуратурата и Държавна агенция „Митници““, допълни той, цитиран от Фокус.\r\nПо думите му през 2017 г. няма случаи на извършени процедури за връщане на културни ценности, незаконно изнесени от териториите на други държави и установени в България, както и по обратния път, културни ценности с български произход, установени в други държави.       „За 2018 г. сме започнали инициатива съвместно с прокуратурата на Република България и Главна дирекция „Борба с организираната престъпност“ във връзка с няколко случая на задържани движими културни ценности на територията на други държави, като на територията на Европейският съюз така и извън него“, каза още той.", "date": "2018.06.28", "title": "МК отпуска 1,5 млн. лв. за археологически проучвания през 2018 г."}
{"url": "https://www.actualno.com/society/nacionalna-strategija-shte-uregulira-jilishtnija-fond-do-2030-g-news_682221.html", "text": "   Стратегията определя Обновяване на жилищния фонд, създаване на техническа документация за всички жилища и коригиране на дисбалансите в пазарните механизми на жилищния сектор са сред основните цели на Стратегията. Това посочи заместник-министърът на регионалното развитие и благоустройството Малина Крумова по време на конференция на тема „Финансиране на енергийната ефективност в Централна и Югоизточна Европа“, съобщиха от пресцентъра на министерството.  Форумът е организиран в рамките на Българското председателство на Съвета на Европейския съюз и се провежда ден преди срещата на високо равнище на министрите от Централна и Югоизточна Европа за енергийна ефективност в София.   Крумова отбеляза, че жилищният сектор предоставя огромен потенциал за осъществяване на целите на енергийната ефективност – енергийна сигурност, намаляване на енергийната бедност, подобряване на здравословната среда за живеене на хората, намаляване на разходите за здравеопазване и др. Затова е необходимо . Тя обясни, че е необходимо изработването на икономически по-ефективни и по-иновативни начини за финансиране на енергийната ефективност, които да включват активното участие и партньорско отношение както на собствениците на сградите и жилищата, така и на бизнеса, предаде Фокус.   „След изпълнение на мерките за енергийна ефективност по Националната програма за енергийна ефективност на многофамилни жилищни сгради разходите на домакинствата за отопление и електроенергия намаляват с 40 до 60%. При обновяването на жилищните сгради ще се търсят механизми за капитализация на тези положителни ефекти“, коментира още регионалният заместник-министър и припомни, че 44 хил. сгради у нас се нуждаят от обновяване.\r\nПо думите ѝ, до момента около 2000 от тях са обновени по Националната програма за енергийна ефективност на многофамилните жилищни сгради и усилията са насочени към създаването на механизми, чрез които да бъдат обновени повече сгради.       ", "date": "2018.06.28", "title": "Национална стратегия ще урегулира жилищния фонд до 2030 г."}
{"url": "https://www.actualno.com/balkani/v-atina-tykmo-postaviha-novo-inovativno-pytno-pokritie-i-dyjdovete-go-otmiha-news_682102.html", "text": "   на Атина като част от пилотна програма, пише Protothema.  Иновативното бяло покритие, е използвана успешно в американския град Лос Анджелис. Градските власти на Атина решават също да използват материала, наричан CoolSeal (Хладен печат) на централните улици на столицата. Той    Екипи от градските власти избраха неделята, за да покрият улица „Вореу“ – страничен път в центъра на Атина. Въпреки това , което нямаше достатъчно време да се спои с асфалта, предаде Фокус.   ", "date": "2018.06.28", "title": "В Атина тъкмо поставиха ново иновативно пътно покритие, и дъждовете го отмиха"}
{"url": "https://www.actualno.com/blagoevgrad/prirodozashtitnicite-pravitelstvoto-moje-da-uspee-da-ubedi-unesko-za-pirin-news_682115.html", "text": "  11 държави-членки на Комитета за световното наследство на ЮНЕСКО са готови да гласуват за смекчаване на проекторешението на организацията за Национален парк \"Пирин\". Това твърди в своя официална позиция \"За да остане природа в България\".  Според информацията на неправителствената коалиция държавите, които са готови на тази стъпка, подкрепяна от българското правителство, са до една извън Европейския съюз. Става въпрос за Азербайджан, Буркина Фасо, Куба, Босна и Херцеговина, Зимбабве, Китай, Танзания, Бразилия, Тунис, Кувейт и Ангола.   Припомняме, че проекторешението трябва да бъде гласувано днес, 28 юни, а заседанието на ЮНЕСКО е в Бахрейн. Там е и вицепремиерът Валери Симеонов, начело на делегация от петима души. Симеонов, наравно с екоминистъра Нено Димов, е един от най-яростните защитници на промените в плана - с цел развитие на туризма в Банско. Димов пък ходи специално до Париж за среща с членове на комитета на ЮНЕСКО.   В сегашното проекторешение на ЮНЕСКО се казва, че българското правителство не трябва да прилага промените от декември 2017 година в сегашния план за управление на Национален парк Пирин, докато той не мине екологична оценка (ЕО). Припомняме, че тези промени позволиха тълкуване и възможност за застрояване до 48% от територията на парка, макар че правителството е категорично, че става въпрос за застрояване на едва 2,6% от парка и то единствено за спортна и съпътстваща я инфраструктура. В проекторешението на ЮНЕСКО се иска да се направи пълна екологична оценка на проекта за нов план за управление на Национален парк Пирин и се приветства решението на Върховния административен съд от от май 2018 година, което също изисква това. Българското правителство трябва да представи екологичната оценка на плана за проверка от страна на ЮНЕСКО, когато тя стане готова.\r\nНовото проекторешение, което подкрепят посочените по-горе 11 държави, е съвсем различно. Съгласно него промените в плана за управление на Национален парк \"Пирин\" няма да бъдат спирани и промененият план няма да минава ЕО. На ЕО ще се подлагат само последващи инвестиционни предложения, които биха станали възможни заради промените в плана за управление. Дава се на българското правителство срок чак до юни 2020 година да докладва какви мерки е взело, а не още на следващото заседание на Комитета на ЮНЕСКО през 2019 година.       Тази година България е единствената европейска държава с проблемно място, което ще бъде разглеждано на заседанието на Комитета по световното наследство на ЮНЕСКО, посочват за финал от \"За да остане природа в България\".", "date": "2018.06.28", "title": "Природозащитниците: Правителството може да успее да убеди ЮНЕСКО за Пирин"}
{"url": "https://www.actualno.com/europe/trymp-si-haresa-helzinki-kato-mjasto-za-sreshta-s-putin-news_682105.html", "text": "  Президентът на САЩ Доналд Тръмп заяви, че срещата с руския му колега Владимир Путин вероятно ще се проведе в столицата на Финландия - Хелзинки. Той добави, че това ще стане след срещата на високо равнище на НАТО в Брюксел, която ще се проведе на 11 и 12 юли, предаде БГНЕС.  Тръмп посочи, че с Путин ще обсъдят войната в Сирия и положението в Украйна.   По-рано съветникът по националната сигурност в Белия дом Джон Болтън каза, че за Тръмп и Путин планираната среща е възможност за подобряване на двустранните отношения. Помощникът на руския президент Юрий Ушков каза, че за подготовката за срещата на двамата президенти са необходими още няколко седмици.   На среща с Болтън в Кремъл Путин изрази надежда, че посещението на съветника по националната сигурност на американския президент в Москва е стъпка към възстановяване на отношенията между Русия и САЩ. Той посочи, че двустранните отношения между Русия и САЩ в момента не са в най-добрата си фаза и добави, че Москва никога не е целяла конфронтация.\r\nБолтън се срещна също с руския външен министър Сергей Лавров, обсъждайки положението в Украйна, Сирия и двустранните отношения.       ", "date": "2018.06.28", "title": "Тръмп си хареса Хелзинки като място за среща с Путин"}
{"url": "https://www.actualno.com/showbusiness/grisho-iskam-decata-mi-da-me-vidjat-na-korta-news_682106.html", "text": "  Григор Димитров призна, че мечтае за деца и семейство и един ден поколението му да го види на корта.  \"Без мечти всеки човек е загубен. Вечер си лягаш в леглото и   бленуваш. Винаги има за какво – в съблекалнята преди мач, както и след   това през деня. Бих искал един ден да имам прекрасно семейство, да   спечеля титли от Шлема, . Това са прости неща, но пътят е дълъг във всяка посока\",   сподели 27-годишният българин в интервю за \"Скай Спортс\".     \"Мисля, че успехите и на двама ни се дължат на факта, че си помагаме и   се подкрепяме. Дългото разстояние и графиците ни са пречка, но това е,   което е. Така стоят нещата в момента\", завършва Григор.    ", "date": "2018.06.28", "title": "Гришо: Искам децата ми да ме видят на корта "}
{"url": "https://www.actualno.com/society/mvr-cjalata-pojarna-e-v-gotovnost-za-reakcija-zaradi-loshoto-vreme-news_682108.html", "text": "   , съобщиха от пресцентъра на МВР.  За днес НИМХ обявява оранжев код за опасно време за цялата страна, с изключение на област Видин, където кодът е жълт. Прогнозата е за интензивни и обилни валежи, като на места количеството им ще надхвърли 50 литра на кв.м.   Директорът на ГД „Пожарна безопасност и защита на населението“ главен комисар Николай Николов ще посети няколко области в централната част на страната. На място той ще оцени предприетите превантивни дейности и организация от пожарните служби по места, както и координацията между всички съставни части на Единната спасителна система. Подобна оценка ще бъде извършена и от старши комисар Красимир Шотаров, директор на Дирекция „Оперативни дейности“ - ГДПБЗН, който ще бъде в области на юг от Стара планина. Посещенията са по разпореждане на вътрешния министър Валентин Радев. Припомняме, че организацията по преглед на превантивните мерки във връзка с очакваното усложняване на метеорологичната обстановка в страната бе предприета преди дни по указание на министър-председателя Бойко Борисов.   За последните 24 часа сигнали за наводнени приземни етажи, мазета и части от уличната инфраструктура са постъпили за адреси на територията на областите Бургас, Хасково и Пловдив. В района на град Средец пожарни екипи са извършили отводнителни дейности на 12 къщи и дворове. В резултат от преливане на микроязовир е залят част от пътя Харманли-Тополовград, при отбивката за село Коларово. Дванадесет сигнала за наводнени мазета и два подлеза са получени и в пловдивската пожарна служба. На място веднага са били изпратени спасителни екипи. Към момента няма данни за застрашени хора и населени места.", "date": "2018.06.28", "title": "МВР: Цялата пожарна е в готовност за реакция заради лошото време"}
{"url": "https://www.actualno.com/society/pojarnikari-uchastvat-v-22-spasitelni-dejnosti-v-cjalata-strana-news_682150.html", "text": "   Това съобщиха от пресцентъра на МВР, като данните са към 12.00 часа.  От началото на денонощието в пожарните служби в страната са получени над 70 сигнала за произшествия, свързани с усложнената метеорологична обстановка. Постъпилите сигнали са предимно за територията на Столична община и областите Пловдив, Пазарджик, София, Смолян. Основната част от тях са за наводнени приземни етажи, мазета, дворове и части от пътна и улична инфраструктура, както и за отстраняване на опасни предмети и паднали дървета.   В област Пловдив екипите са извършили отводнителни дейности на 21 сигнала за наводнени къщи, дворове, подлези, улици, обществени сгради. Отработени са и няколко сигнала за паднали дървета. На телефон 112 са подадени 15 сигнала за локални наводнения на територията на област Смолян.   Със заповед на кмета на община Смолян е обявено бедствено положение на територията на цялата община. Основната част от сигналите са концентрирани около речното корито на река Черна. За оказване помощ на РДПБЗН – Смолян е предислоциран хидро-модул от пожарната служба в Пловдив.", "date": "2018.06.28", "title": "Пожарникари участват в 22 спасителни дейности в цялата страна"}
{"url": "https://www.actualno.com/smolyan/svlachishta-se-aktiviziraha-v-smoljansko-news_682112.html", "text": "  Две свлачища са се активизирали вследствие на поройните дъждове в Смолянско. Едното е върху новия обходен път, направен заради срутището между областния град и Мадан,  до асфалтовата база. Второто е между кв. \"Райково\" и Смилян. Те вече са разчистени от екипите на Областното пътно управление и пътищата са проходими, съобщиха от кабинета на областния управител Недялко Славов.  На критичните пътни участъци и край обходния път в района на Тикале има постоянно присъствие на техника, за да се предприемат навременни действия по разчистване на пътното платно при необходимост.   Обилните порои не спряха цяла нощ в региона. Няма затворени пътища в Смолянска област, нито бедстващи хора, каза Славов.   В селата Киселчово и Кремене временно е преустановено електрозахранването. Прекъсването е заради паднало дърво върху електропреносната мрежа. Екипи на ПБЗН и  EVN работят по отстраняване на аварията.\r\nПовишени са нивата на реките Арда край Рудозем, Черна в кв. \"Райково\" и Чепеларска в града, но за момента нивата са под жълтия праг на внимание. Нивото на язовирите Доспат, Златоград и Пловдивци е нормално.       Според съобщението пикът на валежите се очаква през обедните часове, когато количествата може да достигнат до 60-70 литра на кв.м. Общините и институциите следят обстановката в област Смолян и са в готовност за реагиране при извънредни ситуации.", "date": "2018.06.28", "title": "Свлачища се активизираха в Смолянско"}
{"url": "https://www.actualno.com/business/bsp-predlaga-ns-da-spre-koncesijata-na-letishte-sofija-news_682123.html", "text": "      Социалистите настояват за повече информация за параметрите и условията. за стартиране на процедурата по отдаване на летището на концесия беше взето вчера на заседание на Министерски съвет.\r\n\"Не може най-печелившото българско държавно дружество - летище София - обект от национална сигурност да бъде отдадено на концесия по този тъмен и непрозрачен начин. Ние няма да позволим това да се случи и с всички парламентарни средства ще направим така, че тази концесия да не стартира\", заяви \"червеният\" депутат Георги Свиленски.      Според него е силно притеснително, че решението е взето без знанието на българския парламент и депутатите не знаят на какви цени, при какви условия, за колко години и срещу какви такси някой ще получи на концесия летище София.\r\nНякой иска да открадне от българските данъкоплатци. Да даде летището на конкретна чужда фирма да го експлоатира, защо е нужно това\", каза от своя страна зам.-председателят на ПГ на БСП      \"Тези бомби със закъснител бяха оставени настрана заради Българското председателство. Това е първата, която започва да гърми. А други няколко ще започнат да гърмят до месец\", посочи той.", "date": "2018.06.28", "title": "БСП предлага НС да спре концесията на летище София"}
{"url": "https://www.actualno.com/cars/lamborghini-e-gotov-s-pyrvija-si-hibrid-news_682126.html", "text": "  Италианският производител на спортни коли Lamborghini е представил на група отбрани клиенти новия си модел, който засега е известен с вътрешнозаводското обозначение LB48H. Информацията е на изданието TheSuperCarBlog.com, чийто източник е присъствал на събитието. А най-любопитната новост е, че новата кола е хибридна.  Досега компанията не е пускала модел с хибридно задвижване дори в ограничена серия. Дизайнът на новия автомобил е в стила на концептуалния Terzo Millennio (на снимките), който разчиташе на електрическо задвижване с по един мотор във всяко колела. По неофициални данни, при LB48H се залага на комбинация от V12 и два електрически двигателя.   На закритото мероприятие в Болоня са били поканени 200 души. В Lamborghini обаче смятат да проведат само 63 бройки от новия модел, като всяка една от тях ще струва поне 2,5 млн. щатски долара. Компанията готви още две подобни събития за потенциални купувачи на автомобила – в Токио и в Ню Йорк. Производството на колата ще стартира в края на 2019 г.   Италианците все пак имат известен опит с хибриди, след като през 2014 г. представиха концептуалния модел Asterion LPI 910-4. При него двигателят с вътрешно горене е комбиниран с 3 електромотора – едни на предната ос и два на задната, като сумарната мощност на агрегатите е 910 к.с.\r\nПрез 2020 г. Lamborghini ще предложи и нова генерация на Aventador, която вероятно ще получи същото хибридно задвижване като при показания тайнствен модел. А през 2026 г. италианците трябва да бъдат готови и с първия електромобил в своята история.       ", "date": "2018.06.28", "title": "Lamborghini е готов с първия си хибрид"}
{"url": "https://www.actualno.com/sofia/fandykova-sledjat-se-shahtite-i-jazovirite-okolo-stolicata-news_682121.html", "text": "  Нормална е обстановката в София. Това каза кметът на София Йорданка Фандъкова преди началото на  заседанието на СОС във връзка с продължаващия валеж в града и обявения  оранжев код. „Създали сме необходимата  организация за непрекъснато следене на нивата на язовирите на  територията на Столичната община. Дежурят екипите на Столичния  инспекторат и аварийно-спасителното звено, които следят за завирявания  на шахти и оттоци . От сутринта екипите работят на три места във връзка  със завирявания, но като цяло обстановката е нормална“, каза Фандъкова. Тя добави, че общината има  готовност при необходимост да изгради диги около подлезите, за да не се  допуска наводняването им. Такава дига вече е направена  при подлеза на  Софийския университет, предаде БГНЕС. На заседанието общинският  съветник от БСП Калоян Паргов поиска свикването на извънредно заседание  за обстановката в София. Общинските съветници обаче отхвърлиха  предложението му, казвайки, че ситуацията не е критична и не изисква  специални мерки.  ", "date": "2018.06.28", "title": "Фандъкова: Следят се шахтите и язовирите около столицата"}
{"url": "https://www.actualno.com/asia/ima-sporazumenie-mejdu-erdogan-i-koalicionnija-mu-partnior-za-kraj-na-izvynrednoto-polojenie-v-turcija-news_682119.html", "text": "  Турският президент Реджеп Тайип Ердоган и лидерът на Партията на националистическото действие Девлет Бахчели се съгласиха да прекратят режима на извънредно положение в страната. Това съобщи вестник \"Дейли сабах\", цитиран от БГНЕС.  Според публикацията, Ердоган и Бахчели са постигнали това споразумение по време на среща в президентския дворец в Анкара.   Извънредното положение в Турция беше въведено на 21 юли 2016 година за период от три месеца след опита за преврат на 15 юли. Отогава този режим последователно се удължава от парламента, а настоящия тримесечен период завършва на 19 юли.   Политическите опоненти на действащата власт в Турция рязко я критикуват за поддържането на режима на извънредно положение през периода на предизборната кампания, тъй като този режим въвежда редица ограничения на провежданите мероприятия, а правоприлагащите органи са с разширени правомощия.", "date": "2018.06.28", "title": "Има споразумение между Ердоган и коалиционния му партньор за край на извънредното положение в Турция"}
{"url": "https://www.actualno.com/society/ivo-nikodimov-njama-da-vodi-sutreshnija-blok-na-bnt-news_682093.html", "text": "   Това съобщава 24 часа.  Той беше водещ на \"Денят започва\" през последните 2 години и половина.   Никодимов липсва от предаването от десетина дни, като на негово място в ефира е Даниел Михайлов. Първата причина за отсъствието му е, че е в дълъг болничен, но след края му той ще се върне като репортер в новините, а не като водещ.   \"Слава богу, болестта ми не е толкова страшна, но се налага да се правят изследвания и да пия лекарства по-дълго време. Вероятно ще се върна на работа в средата на юли\", коментира той пред изданието.", "date": "2018.06.28", "title": "Иво Никодимов няма да води сутрешния блок на БНТ"}
{"url": "https://www.actualno.com/bgfootball/personalna-vina-pri-sportno-huliganstvo-iskat-futbolnite-klubove-news_682131.html", "text": "   Това заявиха представителите на футболните клубове в Първа лига по време на среща, организирана от председателя на Комисията по въпросите на децата, младежта и спорта Славчо Атанасов. На нея присъства и спортния министър Красен Кралев, както и депутатите Димитър Лазаров (ГЕРБ), Боряна Георгиева (ВОЛЯ), Иван Ченчев (БСП), Христо Проданов (БСП), Севим Али (ДПС), заместник-министърът на МВР Красимир Ципов, съветникът на министър Кралев – Гошо Гинчев, заместник-изпълнителният директор на БФС Антон Попов и Благой Станчев като представител на Националното сдружение на общините в България.   .   Според Кралев в бъдещия Закон за футболното хулиганство е необходимо да се направи разграничение между функциите и правомощията на стюарди и охрана. Спортният министър изрично посочи, че всъщност законът ще обхваща случващото се на всички спортни мероприятия и затова не е особено подходящо да се гледа на него като на мярка само против футболното хулиганство.   Освен това, Кралев посочи, че . По думите на министъра за персонализирането на посетителите на спортни мероприятия при достъпа до спортния обект има различни подходи, като всеки от тях има положителни и отрицателни страни. Той уточни, че това, което е възможно на национален стадион \"Васил Левски\" и зала \"Арена Армеец\" например, е неприложимо в 90% от стадионите и спортните зали в страната.\r\n\"Вариантът с персонализирането на билетите е практика в редица европейски държави. При него обаче трябва да бъде допуснато да се издават повече билети, ако дадено лице представи няколко документа за самоличност или да се издават повече билети на едно физическо лице, което реално да носи отговорност за останалите влезли на мероприятието. Въвеждането на този вариант изисква при влизането в спортния обект да бъде удостоверено надеждно самоличността на влизащия с поименен билет\", каза Красен Кралев.       Министърът обяви, че заедно с ръководството на Националния стадион \"Васил Левски\" е направено обстойно проучване на варианта със сканирането или прочитането на лична карта или паспорт на входа с таблет с вграден четец. Този вариант обаче изисква време, необходимо за сканирането на личните документи и е приложим само на съоръжения, които имат множество входове.\r\nИзпълнителният директор на \"Лудогорец\" Ангел Петричев сподели, че в техния клуб вече има въведена персонализация на билетите, но тя е само при закупуването им, но не и при влизането на стадиона. Той призна, че за момента тази персонализация има само превантивна функция. Изпълнителният директор на \"Левски\" Красимир Иванов пък изтъкна, че 30-40% от билетите се закупуват в последния момент, което също би създало трудности за начина на тяхната персонализация.\r\nПо време на дискусията бе взето решение експертите на Народното събрание да подготвят в най-кратък срок финален вариант на предложените промени, които да бъдат изпратени за становище на футболните клубове и БФС. Целта е Законът за изменение и допълнение  на Закон за опазване на обществения ред при провеждането на спортни мероприятия да влезе за гласуване в Парламента още преди старта на новото първенство.    ", "date": "2018.06.28", "title": "Персонална вина при спортно хулиганство искат футболните клубове"}
{"url": "https://www.actualno.com/football/programata-na-svetovnoto-pyrvenstvo-po-futbol-za-dnes-28-uni-news_682008.html", "text": "  Дойде и този ден - последният от груповата фаза на 21-вото Световно първенство по футбол. Днес, 28 юни, ще бъде окончателно решено кои са последните 4 отбора, продължаващи напред в турнира.  От на терена излизат Япония и Полша, както и Сенегал срещу Колумбия. Тук е ясно едно - Полша вече е аут от първенството. Засега Япония и Сенегал са първи, с по 4 точки, а Колумбия е само с 1 по-малко зад тях. Южноамериканците бяха считани за фаворит в тази група и ще трябва да го докажат в пряк сблъсък с атрактивния отбор на Сенегал, че този етикет не е случаен. Колумбия показа какво може срещу Полша - няма как да е другояче предвид имена като Хамес Родригес и Радамел Фалкао, а Сенегал, учудващо, демонстрира известни проблеми с физиката, показа и наивност срещу Япония. Самураите, от своя страна, едва ли ще загубят срещу поляците, но трябва да внимават - след като вече е ясно, че са аут, възможно е европейците най-после да играят без напрежение и с физическата си мощ да създадат огромни проблеми на азиатците.\r\nОт най-интересният мач ще е Англия срещу Белгия. Двата отбора са сигурни осминафиналисти, въпросът е кой в кой поток отива. И нещата се стекоха така, че вторият отбор в групата отива в изглежда по-лесния поток, поне на пръв поглед - там, където ги няма Франция, Бразилия, Португалия. Много интересно е какво ще става в тази среща, след като и Белгия, и Англия са с равни точки (по 6) и равна голова разлика (8:2) - кой ли ще иска по-силно да падне? В другия мач Панама и Тунис ще се борят за победа за престиж.   Вижте в Русия", "date": "2018.06.28", "title": "Програмата на Световното първенство по футбол за днес, 28 юни"}
{"url": "https://www.actualno.com/sofia/26-detski-gradini-i-uchilishta-v-sofija-shte-bydat-remontirani-news_682014.html", "text": "  В присъствието на министъра на  регионалното развитие и благоустройството Николай Нанков,  заместник-министърът и ръководител на управляващия орган на ОПРР Деница  Николова и кметът на Столична община Йорданка Фандъкова ще подпишат  договор за изграждане, основен ремонт и реконструкция на 26 училища и  детски градини в София, съобщиха от МРРБ. Церемонията ще състои на 28  юни, от 11.30 часа в зала „Пресцентър“ на Министерството на регионалното  развитие и благоустройството. Общият размер на проекта е  63,6 млн. лв., от които 58 млн. лв. е стойността на безвъзмездната  финансова помощ, предоставена по Оперативна програма „Региони в растеж“  2014-2020 г. Той предвижда извършване на основен ремонт или  реконструкция, внедряване на мерки за енергийна ефективност и обновяване  на материално-техническата база на 26 училища и детски градини,  включени в Инвестиционен приоритет „Образователна инфраструктура“ на  Интегрирания план за градско възстановяване и развитие на Столична  община. На събитието са поканени да  присъстват Витория Алиата ди Вилафранка – директор в Генерална дирекция  \"Регионална и селищна политика\" на Европейската комисия, и Андриана  Сукова – заместник-генерален директор на Генерална дирекция „Трудова  заетост, социални въпроси и приобщаване“ в ЕК.  ", "date": "2018.06.28", "title": "26 детски градини и училища в София ще бъдат ремонтирани "}
{"url": "https://www.actualno.com/politics/kevr-i-kzk-otchitat-pred-deputatite-dejnostta-si-za-2017-g-news_682013.html", "text": "  В рамките на пленарното заседание  Комисията по енергийно и водно регулиране (КЕВР) и Комисията за защита  на конкуренцията (КЗК) ще отчетат пред Народното събрание свършено от  тях за 2017 година. Първа точка от дневния ред на  депутатите е докладът на КЕВР дейността ѝ през изминалата година, който  бе приет от ресорната парламентарна комисия в края на май. От него става  ясно, че държавният регулатор разработва нов онлайн портал, през който  гражданите, по електронен път, ще могат да заявяват административни  справки. Очаква се новата платформа да заработи до няколко седмици. В  доклада председателят на КЕВР Иван Иванов отчита още, че през изминалата  2017 г. комисията е продължила работата си по нормативната уредба за  по-нататъшна либерализация на пазара на електрическа енергия, предава БГНЕС. За отчетения период от констатират редица нарушения в областта на нелоялната конкуренция, които  най-често са свързани с недобросъвестно поведение, както и нарушения,  представляващи имитация и заблуждаваща реклама. За 2017 година от КЗК е  образувала общо 1 117 производства по Закона за защита на конкуренцията,  Закона за обществените поръчки и Закона за концесиите, както и е  наложила глоби и имуществени санкции с общ размер над 12,5 млн. лв.  ", "date": "2018.06.28", "title": "КЕВР и КЗК отчитат пред депутатите дейността си за 2017 г."}
{"url": "https://www.actualno.com/education/otnovo-skandal-v-smg-tozi-pyt-zaradi-kursovete-po-matematika-news_682049.html", "text": "   Пред БНР    Доскоро курсовете се организираха от училищното настоятелство в СМГ, което в нарушение на закона събираше парите и ги разпределяше по свое усмотрение на избрани от него учители, водещи обученията, пише Всичко това се разбра покрай скандалите от м.г. с уволнената преподавателка по математика Петя Тодорова (вече възстановена на работа) и последвалото уволнение на тогавашния директор Антони Стоянов. Тогава просветният министър Красимир Вълчев разпореди край на практиката подобни курсове да се организират от настоятелствата и препоръча да се спазват Правилата на Столичната община за осъществяване на извънкласни дейности в общинските училища, т.е. за въпросните дейности да се избират фирми чрез конкурси.   Пред БНР Симона Велчева, майка на ученик от СМГ, заяви, че    \"Парадоксът в нашия случай е, че учителите от СМГ са създали дружество с ограничена отговорност, което използва марката СМГ, защото то се нарича \"Учители СМГ\". Това е злоупотреба с марката\", коментира Велчева. По думите ѝ то ще плаща минимален наем, защото логиката на правилата на Столичната община са повече деца да имат достъп до извънкласни дейности (т.е. избира се фирмата, предложила по-ниска цена - бел.ред.).\r\n\"В случая нашите деца нямат достъп до тях, защото не са адресирани до тях. Годишният оборот от тези курсове е над 1 млн. лв. Тъй като тази печалба отива в частно дружество, училището няма да може да финансира участието на нашите ученици в международни състезания\", заключават родителите.       Директорът на СМГ Ивайло Ушагелов обясни, че \"Наредбата дава най-общо възможност да организираме курсове, но как точно да се случва това, е разписано именно в правилата на Столичната община\", коментира той. По думите му математическите гимназии в цялата страна организират извънкласните курсове именно по този начин, който е уреден нормативно.\r\nОтносно факта, че дружеството \"Учители СМГ\" е съставено от учителите от гимназията, той коментира, че няма как това да е иначе, тъй като именно преподавателите на гимназията са изградили името ѝ, запознати са с материала, познават спецификата на училището и извеждат учениците му на първите места по математически състезания.", "date": "2018.06.28", "title": "Отново скандал в СМГ, този път заради курсовете по математика"}
{"url": "https://www.actualno.com/europe/izgrajdaneto-na-severen-potok-2-moje-da-zapochne-i-bez-razreshenie-ot-danija-news_682130.html", "text": "   Това съобщи финансовият директор на \"Северен поток 2\" Пол Коркоран в кулоарите на газовата конференция във Вашингтон.  \"Планираме да започнем през лятото. Вече започнахме подготвителната работа по брега, а на дъното са разположени тръбополагащите съоръжения, за да могат да започнат да поставят тръбите през следващите седмици\", каза той.   \"Ако датското правителство не одобрява разполагането на газопровод в неговите териториални води, , както и да пристъпим към най-удачния вариант - инсталация в международни води на север от Дания\", добави той, цитиран от БГНЕС.    .", "date": "2018.06.28", "title": "Изграждането на \"Северен поток 2\" може да започне и без разрешение от Дания "}
{"url": "https://www.actualno.com/climate/ucheni-predvijdat-klimatichna-katastrofa-v-rusija-news_682059.html", "text": "  Учени от Института за морски изследвания в Тромс, Норвегия установиха бързи и резки климатични промени в северната част на Баренцово море. Според изследователите този регион губи признаците на арктическо море и скоро може да се превърне в част от атлантическата климатична система. Това би било пагубно за местните природни екосистеми, които се обитават от, зависими от ледената покривка, животни и където се осъществява търговски риболов, пише Лента.ру.  Баренцово море се състои от два региона с различни климатични режими. Северният се отличава с хладен климат и свързани с ледената покривка екосистеми, докато на юг преобладават меки атлантически условия. Това разделение се случва, тъй като в едната част на морето нахлуват топли и солени води от Атлантическия океан, а другата съдържа по-пресни и хладни води от Арктика, които всяка година под натиска на първите отстъпват на север.   Според учените основна роля в този процес има нарушаването на стратификацията на водните слоеве заради понижаването на количествата прясна вода, идваща в морето от топенето на ледовете. При нормален цикъл, когато ледената покривка се топи, повърхността на океана получава хладни пресни води, които създават условия за формиране на нова ледена покривка за следващата зима. Същият този лед защитава арктическия слой от пряк контакт с атмосферата, а така също компенсира влиянието на дълбоките атлантически слоеве, съхранявайки стратификацията. Ако разтопената вода е недостатъчно, то стратификацията започва да се нарушава, а затоплянето и повишаването на солеността задействат механизъм за положителна обратна връзка, която намалява ледената покривка и съответно способства за още по-голямо разместване в стратификацията на слоевете, като позволява на дълбоките топли води да се вдигат все по-нагоре.   Като причина за понижаването на постъпленията на разтопена вода учените посочват общото понижаване на количествата на ледената покривка в Арктика заради глобалното затопляне. Според тях намаляването на прясна вода е задействало поредица от събития, които в крайна сметка ще доведат до възникването на \"горещо петно\" в Арктика. При това промените, най-вероятно, ще бъдат необратими и Баренцово море съвсем скоро неизбежно ще стане част от атлантическата климатична система. Подобни трансформации са се случвали само по време на последната ледникова епоха.", "date": "2018.06.28", "title": "Учени предвиждат климатична катастрофа в Русия"}
{"url": "https://www.actualno.com/politics/borisov-otiva-v-bruksel-za-redovnoto-zasedanie-na-evropejskija-syvet-news_682022.html", "text": "  Министър-председателят Бойко Борисов  ще участва в редовното заседание на Европейския съвет на 28 и 29 юни в  Брюксел, съобщиха от правителствената пресслужба. На форума българският премиер  ще представи основните резултати от Българското ротационно  председателство на Съвета на ЕС. Българското председателство ще  информира за степента на изпълнение на законодателните досиета от  дневния ред на ЕС в контекста на четирите приоритета на  председателството. Специален акцент ще бъде поставен върху връщането на  Западните Балкани в Стратегическия дневен ред на ЕС, напредъка в  изпълнението на инициативите по Отбранителния пакет на ЕС,  финализирането на триалога по Директивата за командированите работници в  сферата на услугите. Дневният ред на Съвета включва  още дискусии по теми като миграция, сигурност и отбрана, работни места,  растеж и конкурентоспособност, иновации и дигитализация и други.  ", "date": "2018.06.28", "title": "Борисов отива в Брюксел за редовното заседание на Европейския съвет"}
{"url": "https://www.actualno.com/society/mvr-prodyljava-nezakonno-da-sledi-internet-trafika-news_682048.html", "text": "     През миналата година МВР е осъществило незаконен достъп до трафични данни 33 пъти. Това е информацията, която мобилните оператори съхраняват за проведените разговори и изпратени съобщения, тяхната продължителност, мястото, от което са проведени, абоната, с когото е говорено.    Общият брой на нарушенията е 36. Освен от МВР, комуникацията на гражданите е следена незаконно и от окръжните прокуратури във Велико Търново и Габрово, както и от НАП, пише     - 13. На второ място е с 8 искания, плюс още 3 от местния БОП. 5 са направени от районните управления на МВР в Ямбол, по едно искане има от Пловдив, Ботевград, сектор БОП в Благоевград и централата на същата служба в София.        Парламентарната комисия се е натъкнала и на Броят им обаче не е посочен. Има  Установено е още, отново без да се посочва конкретен брой, че са искани данни за бъдещи дати. Сред другите нарушения са: че в искането липсват данни за извършено тежко нарушение, търсените данни вече не се съхраняват, тъй като са изтекли 6 месеца, както и случаи, в които искането не е оформено по съответния начин.\r\nКомисията е установила, че в 12 случая съдилищата са дали разрешение за достъп до трафични данни във връзка с граждански дела. Сред другите им нарушения са: разрешение за достъп при липса на тежко престъпление (3 случая), разрешение за бъдещ период (1 случай), по административни дела (1 брой), извън шестмесечния период за съхранение (19 разрешения).       За пореден път парламентарната комисия констатира става ясно от доклада. И в отчета за работата на службите през 2016 г. са отправени препоръки, които никой не си е направил труда да изпълни. Сред тях са: по-ефективен контрол върху работата на прокуратурата и службите по тази линия, въвеждане на единна практика в МВР за начина, по който се изготвят искания. Освен това в съдилищата и прокуратурите липсва единна практика при даването на разрешения, когато става дума за един и същи доставчик, както и при изпращането им до отделните фирми.", "date": "2018.06.28", "title": "МВР продължава незаконно да следи интернет трафика"}
{"url": "https://www.actualno.com/europe/do-kakvo-shte-dovede-sreshtata-mejdu-trymp-i-putin-za-es-i-nato-news_682073.html", "text": "  Ще се превърне ли срещата между американския президент Доналд Тръмп и руския му колега Владимир Путин в реална опасност за Европа и НАТО? Въпросът се дискутира много сериозно в статия в британския вестник The Times.  Министри от британското правителство се опасяват, че Тръмп може да бъде убеден да намали ангажиментите на американските военни сили в Европа и с това да подкопае общата отбрана на Стария континент. А Представители на НАТО се опасяват, че Тръмп може да потърси начин да повтори своето \"мирно споразумение\" с Ким Чен Ун и Северна Корея, което генерира позитивно отразяване. Съществува и страх, че Тръмп ще приеме анексията на Крим и ще промени решението си за санкциите, в замяна на прекратяване на огъня в Източна Украйна. Джон Болтън обаче отхвърли това предположение след среща с британския си колега Марк Седуил.Има опасения и, че срещата ще бъде използвана от Путин по отношение на пропагандата - като знак за руска победа.   Страните от НАТО са изправени пред огромен натиск да увеличат разходите си за отбрана, след като Доналд Тръмп настоя държави като Германия да заделят 2 процента от своите БВП. Тръмп ще пристигне на срещата на върха на НАТО в Брюксел, насрочена за 11 и 12 юли, малко след като реципрочните мита на Европейския съюз срещу американски стоки влязат в сила, което може да нажежи положението.    Двустранна среща между американския президент Доналд Тръмп и руския  му колега Владимир Путин ще има, след като съветникът на Путин  по външните работи Юри Ушаков обяви, че заедно със съветника по  национална сигурност на САЩ Джон Болтън е постигната договорка за това.  Припомняме, че Болтън е на визита в Кремъл.        , допълни той.\r\nСпоред Ушаков, цитиран от The Moscow Times, срещата на върха ще се проведе във взаимно подходяща трета страна и са нужни още няколко седмици, за да бъде подготвена тя.\r\n\"Тази среща се планира от много време. Тя е от огромно значение за  Русия и Америка, но и от огромно значение за цялата международна  ситуация. Мисля, че това ще бъде главното събитие на лятото\", каза  Ушаков, цитиран от Агенция \"Фокус\".       Срещата се очаква да се проведе, след като Тръмп посети срещата на  върха на НАТО в Брюксел през следващия месец. Висшестоящ представител на  САЩ заяви преди два дни, че столицата на Финландия Хелзинки се обсъжда  като подходяща локация.", "date": "2018.06.28", "title": "До какво ще доведе срещата между Тръмп и Путин за ЕС и НАТО?"}
{"url": "https://www.actualno.com/america/medien-ekspert-uvolnen-ot-fox-zaradi-skandali-s-tormoz-akostira-v-belija-dom-news_682072.html", "text": "  Бил Шайн, бивш президент на телевизия Fox News, е приел да се присъедини към екипа на президента на Съединените Щати Доналд Тръмп, съобщи CNN, цитирана от БГНЕС.  По сведения от неназовани източници, Тръмп е провел най-малко два продължителни предварителни разговора с Шайн, за да го убеди да поеме поста директор \"Комуникации\" при президентството. Официалната длъжност на новия служител на Тръмп обаче ще бъде заместник-ръководител, отговарящ за комуникациите. В момента за този ресор отговаря началникът на кабинета на Тръмп Джон Кели.   По информация на Associated Press, от Белия дом ще обявят официално назначението до часове.   54-годишния Шайн беше уволнен от своя пост във Fox News през май 2017 година след обвинения, че не е предприел необходимите мерки, за да предотврати случаи на сексуален тормоз в телевизията. Той беше част от поне четири дела именно за сексуален тормоз, расова дискриминация и тормоз на работното място, макар и да не беше директно обвинен.\r\nДлъжността директор-комуникации на Белия дом е вакантна от март, когато 29-годишната Хоуп Хикс подаде оставка.    ", "date": "2018.06.28", "title": "Медиен експерт, уволнен от Fox заради скандали с тормоз, акостира в Белия дом"}
{"url": "https://www.actualno.com/smolyan/evrobabite-ot-zabyrdo-shte-pejat-pred-kabineta-na-borisov-za-pyt-news_682056.html", "text": "  Музикален протест пред кабинета на премиера Бойко Борисов организират евробабите от Забърдо. Те отиват следващата сряда (4 юли) в София да пеят пред Министерския съвет и да молят държавата да им отпусне пари за пътя към селото. 17-километровото трасе е и подход към природния феномен \"Чудните мостове\".   . Към настоящия момент камъните са разчистени така, че преминаването се извършва в едната лента.   Преди седмица облечени в носии членовете на фолклорния състав \"Евробаби\" към забърдовското читалище \"Христо Ботев\" сами започнаха да запълват дупките по компрометирания участък, ползвайки технология на повече от 400 години. Вместо с асфалт, засипваха липсващите парчета с глина от варовик. Глината я пресоваха с дървени валяци, за да стане твърда и да не чупят туристите колите си.   \"По отношение на срутището са взети аварийни мерки, за да се стабилизира временно откосът и да се осигури проводимостта на пътя. Онзи ден алпинистите направиха разчистването и са открили една скална маса, която е в пъти повече от това, което беше видимо при започването на строителните мероприятия\", каза Николай Михайлов, проектант във фирмата за укрепването му.\r\nКметът на Забърдо Валентин Черпоков каза, че са имали проект по Програмата за селските райони, но по незнайни за него причини кметицата на Чепеларе Славка Чакърова не го подала за финансиране.    \"Много песни ще му пеем на Бойко Борисов, дано премиерът да даде някой лев, та да направим пътя. \", каза мъж от селото.   Кметът на Чепеларе Славка Чакърова заяви, че срутището е възникнало на 15 юни. Екип от общината, със съдействието на Черпоков, осигурил веднага техника, която да разчиства падналите къмъни.\r\n\"Там има обаче една оголена канара, която стърчи и има опасност да падне. Тогава се свързахме с инж. Костадинка Миланова - директор на Областно пътно управление в Смолян, която ни даде контакти на фирма с алпинисти, които са работили на пътя Асеновград - Смолян. Те дойдоха и огледаха обекта, предложиха оферта за спешни мерки за решаване на проблема. Миналата седмица подписахме договор с тях, преведохме аванс и от понеделник работят на пътя. Те срутиха големия камък и движението се спираше поетапно в продължение на два дни докато разчистват. В общината сме задвижили план за действие в такива ситуации\", посочи Чакърова.    С кмета на Забърдо предприели мерки за селото да се реагира, ако има болни хора, ако има нужда от хранителни продукти и лекарства.\r\n\"На този етап пътят е проходим, но там, където са падали камъните, е с нарушена настилка. Сутринта съм изпратила екип от общината, които да сложат нужната сигнализация, за да знаят хората, които пътуват към селото и към \"Чудните мостове\", че има опасност от падащи камъни. Сега обаче екипът не може да продължи да работи, защото в това дъждовно време е рисково за тях. Обрушването на опасните камъни и обезопасяването на ската е предвидено по договор в рамките на около 35 000 лева. Имаме още няколко дни работа. Наистина много неприятна ситуация. Както г-н Черпоков, така и ние се притесняваме за безопасността на хората, които преминават през там. Впоследствие ще изготвим проект за трайно укрепване на ската и ще отправя искане пред Междуведомствената комисия за защита на населението към МС\", допълни кметът на Чепеларе.   Тя обясни, че за пътя от \"Сините ханчета\" до \"Чудните мостове\" наистина е имало изготвен проект още в предходен мандат на стойност 12 млн. лв. През 2016 г. била отворена мярката за селските пътища по Програмата за развитие на селските райони. Когато обаче били публикувани насоките за кандидатстване, се оказало, че няма да съберат нужните точки за финансиране, тъй като пътят не води до населено място, а важен критерий е \"брой население\", което пътят ще обслужва.\r\n\"Не подадох проекта за пътя до Забърдо и \"Чудните мостове\", защото според предварително обявените критерии беше ясно, че няма да бъде одобрен. Защо да харчим допълнително разходи за консултанти и др? Още повече, че през 2016 г. имахме право да подадем три проекта. Ние преценихме, че най-много точки ще ни събере улицата в Чепеларе, училището и един магистрален водопровод Орехово-Хвойна-Малево-Павелско. Подписали сме досега договора за училището, където имаме максимален брой точки. В момента сме на етап избор на изпълнител. За улица \"24 май\" също имахме също максимален брой точки. Проектът е на стойност около 2 млн. лв., но ни отнеха 18 точки с аргумент, че стойността на съоръженията надвишават 50% от общата стойност на проекта. А всеки знае, че Чепеларе е планински град и без подпорни стени няма как да направиш улицата и тя да е устойчива. За водопровода още никой нищо не казва. А по мярката, която сега е отворена по програмата, няма възможност за пътища\", поясни кметът.\r\nЧакърова подала жалба срещу отказа за финансиране на въпросната улица в града, но тя била отхвърлена.\r\nОтносно отсечката за Забърдо и \"Чудните мостове\" тя казва, че няколко пъти поставяла въпроса пред министъра на туризма Николина Ангелкова, че когато пътят води до туристически обект, трябва да се зачита не броят на местното население, а броят туристи, които ще бъдат облагодетелствани от неговото изграждане. Попитана дали в такъв случай ще подкрепи протеста,Чакърова отговори, че той е не само за населението, а за цялата община.      \"Феноменът \"Чудните мостове\" е гордост не само за община Чепеларе, а и за област Смолян. Миналата година неколкократно съм изпращала писма с искане да се осигури финансиране на този проект- и към Министерството на туризма, и към Министерството на транспорта, и към МРРБ. Отговорите са отрицателни, защото това е общинска пътна мрежа и общината трябва да го финансира. А знаете, че общината има 4,5 млн. лв. задължения. В оздравителен план сме. Приходите на година бяха средно до 2,9 млн. лв., миналата година ги увеличихме на 3,5 млн. лв. При условие, че дофинансираме детски градини, училища, издръжка на общинската администрация, няма как да направим сами този път\", допълва Чакърова.\r\nПо думите ѝ средствата, отпускани от държавата за капиталови разходи на община Чепеларе за миналата година, са 420 000 лева. \"Собствени средства министърът на финансите не ни позволява да отделяме, защото сме в затруднено финансово положение и собствените приходи на общината, които са 3,5 млн. лв., не могат да покрият разходите по издръжка на общината. От тях не може да отделяме за капиталови разходи. В края на ноември месец с постановление на Министерския съвет ни бяха отпуснати 950 000 лева за улици и там стана големият скандал с Общинския съвет, когато бяхме обвинени, че пренасочваме средства, а не беше така. Със съдействието на \"ВиК\" в Смолян и инж. Мариян Николов преди година подменихме водопровода в село Проглед. Там се наруши асфалтовата настилка и миналата година направихме един списък на улиците, които са в най-отчайващо състояние - на Пампорово, в Проглед и няколко улици в Чепеларе. Тази година ние изпълняваме дейности, планувани през есента на 2017 г. Под въздействието на г-н Черпоков общинските съветници отделиха 100 000 лева от капиталовите разходи за Забърдо. А в писмо до общината министърът е написал, че кметът носи отговорност за финансовата дисциплина. В случая проблемът е там, че със средства, предназначени за капиталови вложения, ще се прави текущ ремонт. А изкърпването на дупки не е капиталов разход, а текущ ремонт\", поясни Славка Чакърова.\r\nТя казва, че в Забърдо не бива да се притесняват, защото както през 2016 г. са заделили близо 40 000 лева за изкърпване на дупките, и тази година ще направят текущ ремонт. \"Аз знам, че този път има два-три участъка, които наистина са в критично състояние. Фирмата, която изпълнява дейности по рехабилитация на уличната и пътна мрежа, след като приключи заданията си, ще изкърпи и дупките към Забърдо. Това може да стане през юли месец\", посочи кметът на Чепеларе.", "date": "2018.06.28", "title": "Евробабите от Забърдо ще пеят пред кабинета на Борисов за път "}
{"url": "https://www.actualno.com/politics/ninova-pita-kevr-za-podpiskata-sreshtu-sdelkata-za-chez-news_682118.html", "text": "   С този въпрос лидерът на БСП се обърна от парламентарната трибуна към ръководството на енергийния регулатор.  Днес депутатите приеха годишния доклад за работата на КЕВР през 2017 година.\r\n\"Реши ли комисията казуса, изпълнихте ли новите си задължения. Ще спрете ли активите или ще дадете зелена светлина\", попита Корнелия Нинова.   Преди нея секретарят на ПГ \"БСП за Бългирия\" призова председателят на НС да покани в залата. \"Председателят на ПГ на ГЕРБ го нямаше и вчера в парламента, няма го и днес. Обсъждат се важни точки, поканете го\", обърна се Попов към председателя на НС.\r\nТой припомни, че точките, които е трябвало да се обсъждат вчера, са отложени за днес, защото са изключително важни и следваше да присъства ръководството на съответните комисии. \"Него го няма и днес, защо тогава отложихте точките\", попита още Филип Попов.       Председателят на КЕВР Иван Иванов мигновено отговори. В изказването си той подчерта, че събраната от БСП подписка .\r\n\"Текстът, който прие Народното събрание не показва никакви критерии, по които комисията да се произнесе. Не коментира дали комисията има подобен потенциал – кадрови или административен. Защото в текста, приет от парламента се казва вали не се застрашава националната сигурност и обществения ред, но те са обект на други държавни институции. С други думи – в закона трябва ясно да се разпише кой се произнася\", подчерта Иван Иванов.\r\nТой допълни, че нито един регулаторен орган в ЕС няма правомощия да се произнася предварително по сделка от частен характер. \"В рамките на 19-годишната си дейност КЕВР нито веднъж не е имала такива правомощия, а по тази причина няма и административен потенциал да се произнесе по сделката\", завърши той.    ", "date": "2018.06.28", "title": "Нинова пита КЕВР за подписката срещу сделката за ЧЕЗ"}
{"url": "https://www.actualno.com/chronicles/podpisan-e-versajskijat-dogovor-news_681586.html", "text": "  Версайският договор е подписан между Германия и Антантата след Първата световна война на 28 юни 1919 г. в гр. Версай край Париж.  Той е изработен (след дълги засекретени съвещания) на Парижката мирна    конференция, която работи от януари 1919 г. под председателството на    френския министър-председател Жорж Клемансо. Договорът встъпва в сила  на   10 януари 1920 г., след ратификацията му от Германия и четирите  главни   съюзни държави — Великобритания, Франция, Италия и Япония. От    подписалите Версайския мирен договор държави, САЩ, Хиджаз и Еквадор    отказват да го ратифицират.   Американският Сенат не ратифицира договора,   заради нежеланието на  САЩ да се свързват с участие в Лигата на Нациите   (където преобладава  влиянието на Великобритания и Франция), чиито устав  е  съставна част от  Версайския договор. В замяна на това, САЩ сключват с   Германия  специален договор през август 1921 г., почти идентичен с този   от  Версай, но не съдържащ алинеите за Лигата на Нациите.   Версайският мирен договор има за цел да затвърди границите в полза на    държавите-победителки. Германия не е допусната до преговорите, поради    което договора се счита за диктат, срещу който германците започват да   се  съпротивляват. Договорът урежда не само положението на Германия в    следвоенния свят, но задава и принципите, по които по-късно се  изготвят   договорите с останалите победени страни.\r\nИзточник: Уикипедия       ", "date": "2018.06.28", "title": "Подписан е Версайският договор"}
{"url": "https://www.actualno.com/politics/dokladyt-na-kevr-za-2017-g-mina-prez-parlamenta-news_682120.html", "text": "     \"За\" гласуваха 102 народни представители, 48 бяха \"против\", а четирима се въздържаха.\r\nОт документа става ясно, че през 2017 година е продължена дейността по изграждане на подзаконова нормативна уредба, която да създаде устойчива регулаторна рамка за енергетиката. Комисията е провела политика на активно привличане на страните от Западните Балкани чрез двустранни договори.   През миналата година КЕВР е разработила своя нова интернет страница. В рамките на следващите седмици ще бъде създаден портал за достъп до граждани по електронен път до административните услуги на Комисията.   В доклада си от КЕРВ изтъкват, че през миналата година не са допуснати резки ценови изменения. За последните 3 години цените на електроенергията за регулирания пазар са увеличени с 2.5%.    ", "date": "2018.06.28", "title": "Докладът на КЕВР за 2017 г. мина през парламента"}
{"url": "https://www.actualno.com/europe/dyrjavnijat-sekretar-na-sasht-se-mychi-da-spre-severen-potok-2-news_682068.html", "text": "  Администрацията на американския президент Доналд Тръмп продължава опитите да убеди своите съюзници в Европа да се откажат от плановете си за строителство на газопровода \"Северен поток 2\". Това заяви държавният секретар Майкъл Помпео пред Сената на САЩ, предаде БГНЕС.  \"Ние сме активно ангажирани в усилията да бъдат убедени европейските правителства и компании, че засилването на зависимостта от Русия в областта на енергетиката е несъвместимо с това, което се опитваме да постигнем, противодействайки на Русия\", каза той.   Помпео смята, че осъществяването на плановете за строителство на \"Северен поток 2\" ще даде на руснаците още по-големи възможности за оказване на политическо влияние на всички страни в Европа.   Припомняме, че Германия вече издаде всички разрешителни за прокарването на тръбата, но засега голямата пречка е Дания. Маршрутът на газопровода минава през датски териториални води в Балтийско море и засега Копенхаген не бърза с даване на разрешение.", "date": "2018.06.28", "title": "Държавният секретар на САЩ се мъчи да спре \"Северен поток 2\""}
{"url": "https://www.actualno.com/asia/novi-aresti-na-desetki-turci-za-obida-kym-erdogan-news_682064.html", "text": "  Турски съд постанови арест за 12 души, обвинени в скандиране на обидни думи по адрес на президента на страната Реджеп Таийп Ердоган, предаде БГНЕС.  Инцидентът е станал непосредствено преди предизборен митинг в Измир - град, известен като крепост на противниците на Ердоган. Турските медии съобщават, като се позовават на видеоклипове в социалните мрежи, че преди да отправят обидните думи към президента на страната, 12-те обвиняеми са се напили.   Измир е един от малкото градове в Турция, където лявоцентристката опозиционна Народно-републиканска партия и излъчения от нея кандидат за президент Мухарем Индже успяха да вземат най-много гласове на проведените в неделя избори.   След като през 2014 година Ердоган пое поста на президент, хиляди турци бяха арестувани по обвинение в обида на държавния глава.", "date": "2018.06.28", "title": "Нови арести на десетки турци - за обида към Ердоган"}
{"url": "https://www.actualno.com/america/trymp-pretyrpja-nov-proval-po-otnoshenie-na-ogradata-s-meksiko-news_682062.html", "text": "  Реформата в имиграционната политика на САЩ, която трябваше да сложи край на разделянето на семейства на незаконни имигранти, беше отхвърлена при гласуване в Камарата на представителите в Конгреса, поради липса на консенсус при републиканците, въпреки че са мнозинство, предаде БГНЕС.  Президентът на САЩ Доналд Тръмп призова своите съпартийци са одобрят \"строг\" текст, признавайки, че той най-вероятно ще претърпи почти сигурно провал в Сената, където демократите са болшинство. Парламентаристите сега може да предложат закон, който да е конкретно ориентиран към окончателната забрана за разделяне на деца на незаконни мигранти от семействата им.   Отхвърлянето на законопроекта поставя под сериозен въпрос плановете на Тръмп за изграждане на стена по границата с Мексико. Отхвърлените текстове предвиждаха да бъдат отделени 25 млрд. долара за проекта, посочва Агенция \"Фокус\". Освен това се предвиждаше ограничаване на законната миграция.   По отношение на имиграционната политика, Американският Сенат отхвърли три предложения през февруари, включително едно отразяващо твърдите политики на Доналд Тръмп и две двупартийни предложения.", "date": "2018.06.28", "title": "Тръмп претърпя нов провал по отношение на оградата с Мексико"}
{"url": "https://www.actualno.com/society/prognoza-za-vremeto-28-uni-chetvyrtyk-news_682040.html", "text": "  Днес от юг-югозапад валежите отново ще се активизират, ще обхванат страната и отново на много места ще са значителни по количество. Ще продължи да духа до умерен вятър от изток-североизток. Ще се задържи хладно за края на юни с максимални температури между 20 и 25 градуса. През нощта срещу петък, главно в западната половина от страната валежите продължиха, като бяха значителни в Северозападна България. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.      Атмосферното налягане е и ще се задържи по-ниско от средното за юни.   Над Черноморието ще е предимно облачно с валежи, на места значителни, придружени и с гръмотевици. Ще духа до умерен вятър от изток-североизток. Максимални температури на въздуха и на морската вода 24-25 градуса. Вълнението на морето ще бъде 2-3 бала.\r\nНад планините ще бъде облачно и дъждовно. На много места валежите ще са значителни, главно в Рило-Родопската област, придружени с гръмотевици. Ще духа умерен вятър от изток-югоизток. Максимална температура на височина 1200 метра – около 14 градуса, на 2000 метра – около 9 градуса.       През следващите дни до края на седмицата въздушната маса ще се задържи неустойчива. Ще има и разкъсвания на облачността, но ще има и превалявания, на места с гръмотевици, временно интензивни. В петък все още има вероятност за локални значителни валежи, през почивните дни вече чувствително намалява, особено в неделя. Вятърът ще се ориентира от запад-северозапад, ще бъде до умерен. Температурите слабо ще се повишат.", "date": "2018.06.28", "title": "Прогноза за времето - 28 юни (четвъртък)"}
{"url": "https://www.actualno.com/europe/malta-vse-pak-prie-vtori-emblematichen-korab-s-migranti-news_682063.html", "text": "  Кораб с повече от 200 мигранти, които прекараха в открито море почти седмица, акостира късно снощи в Малта, предаде БГНЕС. Това стана възможно едва след като група европейски държави постигнаха договореност за приемането им.  Корабът Lifeline, притежание на едноименната германска неправителствена организация, прекара шест дни в Средиземно море, след като миналия четвъртък, край бреговете на Либия, прие на борда си 234 мигрантi.   Министър-председателят на Малта Джоузеф Мускат заяви по-рано вчера, че мигрантите ще бъдат разпределени между осем държави от ЕС. Освен Малта това са Италия, Люксембург, Португалия, Холандия, Ирландия, Белгия и Франция. По думите на Мускат, корабът ще бъде задържан от властите островната държава, с цел да бъде проведено разследване относно законността на действията на неправителствената организация. Малтийският премиер подчерта, че става въпрос за извънредна ситуация, която в никакъв случай не бива да се превръща в прецедент.   Германската организация стана обект на критика от страна на лидерите на ЕС, които я обвиниха в нарушаване на международното право. Още повече мигрантите са качени на Lifeline въпреки намесата на либийската брегова охрана. Френският президент Емануел Макрон открито заяви, че по този начин се подпомагат трафикантите.\r\nОт Lifeline отричат всички обвинения, тъй като според организацията мигрантите не биха били в безопасност в Либия, където са били обект на насилие и именно връщането им в размирната северноафриканска държава би представлявало нарушение на Женевската конвенция за статута на бежанците.       Въпреки че корабът е собственост на германска организация, Берлин отказа да се включи в сделката за разпределението на мигрантите. Според съоснователят на неправителствената организация Аксел Щайер причината е в съпротивата от страна на министъра на вътрешните работа на Германия Хорст Зеехофер, който открито се противопоставя на политиката на Ангела Меркел за прием на мигранти.", "date": "2018.06.28", "title": "Малта все пак прие втори емблематичен кораб с мигранти"}
{"url": "https://www.actualno.com/asia/sasht-s-nova-po-silna-ofanziva-sreshtu-iran-video-news_682065.html", "text": "  Държавният секретар на Съединените щати Майк Помпео изрази подкрепата си за антиправителствените протести в Иран, предаде БГНЕС. Вашингтон се надява гражданското недоволство да окаже съществен натиск и дори да свали правителството на ислямската република, но досега се въздържаше от открита подкрепа за протестиращите.  С разрастването на протестите обаче Помпео инициира кампания в социалните мрежи в тяхна подкрепа, с цел да направи исканията на опозицията по-видими за международната общественост. \"Народът на Иран се умори от корупцията, несправедливостта и некомпетентността на своите лидери. Светът чува вашия глас\", написа Помпео в своя Twitter профил.   Иран, на който САЩ за пореден път налагат санкции, изпитва все по-осезаеми икономически затруднения, които доведоха до улични протести и дори до стачка на търговците от \"Големия базар\" в Техеран. Много от протестиращите обаче обвиняват собственото си правителство, а не САЩ, за икономическите проблеми на страната. За последните шест месеца иранският риал загуби близо 50% от стойността  си, което доведе до рязко покачване на цените и рекордна безработица.    Държавният секретар на САЩ се възползва от недоволството на иранците, за да обвини Техеран в \"прахосване на ресурси\" в помощ за \"Хизбула\", ХАМАС и хутите в Йемен. \"Амбициите на Иран за развитие на програмата за създаване на атомно оръжие само допринасят за страданието на народа на Иран\", допълва Помпео. С тези думи той де факто възприе позицията на Израел.    Извън тази кампания, САЩ поискаха от страните-членки на Съвета за сигурност на ООН да накажат Иран заради \"зловредно поведение\" в Близкия изток.   \"Изправени сме пред държава, която постоянно нарушава резолюциите на СС и е абсолютно необходимо да предприемем необходимите мерки. Призоваваме държавите-членки на СС да се присъединят към нас в налагането на санкции, които имат за цел преустановяване зловредните действия на Иран в региона\", заяви Джонатан Коен, заместник-постоянният представител на САЩ в ООН, по време на среща, посветена на прилагането на ядрената сделка от 2015 година. В своето изявление Коен отново обвини Иран, че в нарушение на международното оръжейно ембарго снабдява с ракети бунтовниците хути в Йемен.\r\nСпоред посланика на ЕС в ООН Жоао Вале де Алмейда обаче разрушаването на подобно работещо споразумение „няма да ни постави в по-добра позиция за бъдещи преговори“ по въпроси като действията на Техеран в Близкия Изток или ракетната програма. Посланикът на Франция в международната организация Франсоа Делатре се присъедини към позицията на Алмейда като допълни, че „разпадането на подобно значимо постижение представлява сериозна стъпка назад за региона, за политиката за неразпространение на атомно оръжие, както и за сигурността на всички ни и ще доведе до сериозни последици\".    Думите на американския представител контрастират и със заключенията на Международната агенция за атомна енергия (МААЕ), която на 24-ти май тази година за 11-ти пореден път официално съобщи, че Техеран изцяло изпълнява поетите ангажименти.    Президентът на Иран Хасан Рохани обеща да запази националното достойнство на страната си от външен политически натиск и заяви, че при необходимост, \"ще постави САЩ на колене\".\r\n\"Ние няма да отстъпим и ще запазим нашето национално и историческо достойнство пред лицето на САЩ\", каза Рохани и добави, че при необходимост \"ще постави САЩ на колете в този сблъсък на воли\". Той изложи и икономическите планове на правителството, определяйки като ключови направления борбата с бедността, създаването на работни места и развитието на производството.\r\nНа 26 май Рохани заяви, че Иран настоява за правото си на мирно използване на атома, дадено му от резолюция 2231 от СС на ООН. Той добави, че международната общност признава незаконния характер на излизането от САЩ ядрената сделка.\r\nНа 8 май президентът на САЩ Доналд Тръмп обяви излизането на страната от Съвместния всеобхватен план за действие – сделка, ограничаваща ядрените разработки на Иран в замяна на отмяна на санкциите на СС на ООН и едностранните ограничителни мерки, въведени от САЩ и ЕС. Тръмп, освен това, се зарече не само да върне старите, но и да въведе нови санкции срещу Иран.      ", "date": "2018.06.28", "title": "САЩ с нова, по-силна офанзива срещу Иран (ВИДЕО)"}
{"url": "https://www.actualno.com/europe/polskijat-parlament-otmeni-tekst-ot-zakona-za-holokosta-news_682069.html", "text": "  Полският парламент внесе промени в закон, който има за цел да подобри имиджа на поляците по времето на Втората световна война. Законът бе остро осъден от Израел и критикуван от САЩ.  Поправката отменя изцяло клауза от текста на закона, който влезе в сила през март. Тя предвиждаше наказателна отговорност - глоби и затвор до три години за твърдения, че Полша носи отговорност за съучастие в престъпленията, извършени от нацистките окупатори по време на Втората световна война. Поправката бе приета и от двете камари на парламента, пише AFP, цитирана от БГНЕС.   Поправката в закона за Института за национална памет бе включена спешно в дневния ред на парламента вчера по искане на премиера Матеуш Моравецки. Той призна пред депутатите, че макар и целта на закона да е била „борба за истината“, пасажите за наказателните санкции „парадоксално“ са предизвикали толкова противоречия, че са станали контрапродуктивни. Моравецки посочи, че в случай на публикации, в които се съдържат клевети за Полша като „полски есесовци“, полско Гестапо, или полски концентрационни лагери, то остава възможността да се заведе граждански иск, като съответният „издател в САЩ или някъде в Германия“ ще е заплашен да трябва да плати 100 млн. евро или 100 млн. долара обезщетение.   Правителството на Израел и еврейската диаспора обвиниха Варшава, че иска да отрече участието на някои поляци в геноцида над евреите. Премиерът Бенямин Нетаняху, който направи пред пресата съвместно изявление с полското правителство, каза с удовлетворение, че е изпълнил дълга си, така че истината за Холокоста да се зачита.\r\nВ общата си декларация двете правителства осъждат всички форми на антисемитизъм и се противопоставят на всякакви негативни национални стереотипи. „Важно е учени, преподаватели, журналисти, оцелели и техните семейства да могат свободно да проучват всичко за Холокоста, без да рискуват съдебно преследване“, се казва в комюникето.       За полското правителство главната цел на този закон е да се води борба с израза „полски концентрационни лагери“, който е несправедлив, тъй като лагерите са направени от германските нацисти в окупирана Полша.", "date": "2018.06.28", "title": "Полският парламент отмени текст от закона за Холокоста"}
{"url": "https://www.actualno.com/europe/poredno-delo-vyv-francija-sreshtu-mnima-jertva-na-teroristichnata-ataka-v-bataklan-news_682066.html", "text": "  В сряда, 27 юни, във Франция започна съдебно дело срещу мнима жертва на ислямистките терористични атентати в Париж от 13 ноември 2015 година, предаде БГНЕС.  32-годишната жена твърди, че е била простреляна в ръката. Според нейната версия обаче куршумът, изстрелян от джихадистите, е уцелил палеца ѝ. По думите ѝ, двама нейни близки приятели са сред загинали при атаките, довели до смъртта на 130 души.   Жената е обвинена в лъжесвиделстване и измама, благодарение на която незаконно е получила близо 20 хил. евро от фонда за компенсация на жертвите на насилие. Освен това, жената е била виден деец на асоциацията на жертвите на терористичното нападение - давала е интервюта за редица медии, включително за АФП.   Съдът отложи заседанието по делото за 19 юли.\r\nТова обаче далеч не е първото съдебно дело срещу мнима жертва на атентатите в Париж. През март 2018 година, 49-годишна жена бе осъдена на четири и половина години затвор, защото се е представяла за жертва от концертната зала \"Батаклан\", благодарение на което е ощетила френската държава с около 25 хил. евро.       През декември 2017 година шофьорът на линейка Седрик Рей беше осъден на шест месеца затвор, защото се е представял за жертва на атентатите, без дори да се е намирал в Париж по това време. Пред медиите Рей описваше с подробности как е успял да избегне смъртта, като дори твърдеше, че бременна жена е \"поела куршумите\", предназначени за него.", "date": "2018.06.28", "title": "Поредно дело във Франция срещу мнима жертва на терористичната атака в \"Батаклан\""}
{"url": "https://www.actualno.com/curious/amerikanka-sys-zavidno-postijenie-stigna-ot-sasht-do-kuba-sys-syrf-news_682067.html", "text": "  Американката Виктория Бърджис стана първата жена в света, която успя да пресече Флоридския проток, който разделя Куба от САЩ, с дъска за сърф и весло. 33-годишната Бърджис преодоля 180 километровата дистанция за 27 часа.  Бърджис стартира от яхтклуба \"Марина Хемингуей\" западно от Хавана и завърши пътуването си в Кий Уест, Флорида. По целия път тя бе съпроводена от яхта със спасители. По думите ѝ най-голямото предизвикателство са били силните ветрове, теченията и купчини водорасли, плаващи във водата, в които се заплитала дъската ѝ. Бърджис не за пръв път подлага на изпитание издържливостта си в подобни изпитания. Тя е участвала в гонки между сърфисти между Хавайските острови, но те според нея не били толкова изтощителни.   Първият човек в света, който пресича Флоридския проток на дъска за сърф е американецът Бен Фрайбърг през 2013 г. Той преодолява разстоянието за 28 часа и също се придвижва с весло.   Опитите за достигане до САЩ от бреговете на Куба с плуване са много редки заради големия брой акули и силните течения. Въпреки това обаче един човек успява да преплува разстоянието, без да е снабден с клетка против акули. Това е американската плувкиня Даяна Наяд.", "date": "2018.06.28", "title": "Американка със завидно постижение - стигна от САЩ до Куба със сърф"}
{"url": "https://www.actualno.com/america/kanada-spira-proekt-za-zlatna-mina-zaradi-silno-zamyrsjavane-news_682071.html", "text": "  Канадското правителството блокира изграждането на златна мина в Британска Колумбия заради „силно негативното влияние на производствения процес върху околната среда“, става ясно от комюнике, цитирано от БГНЕС.  Проектът за откритата мина на площ около 1 700 хектара е внесен от полската компания KGHM. Той бе отхвърлен още миналата година от правителството на провинция Британска Колумбия след експертиза, показваща вредата за околната среда, ако тази мина бъде построена.   Решението за блокиране на проекта е съгласувано и с местното население, както и с оценка на емисиите на газове с парников ефект, свързани с проекта.   Канадското правителство в същото време одобри изграждането в Квебек на друга открита мина за злато и мед Akasaba Ouest на канадската компания Agnico Eagle. Проектът Akasaba Ouest няма да предизвика толкова силно негативно влияние върху природата, тъй като мината е сравнително малка и ще се експлоатира сравнително кратък период от време, мотивира решението си канадското правителство.", "date": "2018.06.28", "title": "Канада спира проект за златна мина заради силно замърсяване"}
{"url": "https://www.actualno.com/balkani/turcija-vzima-zaem-za-nad-miliard-dolara-ot-svetovnata-banka-za-gazova-infrastruktura-news_682074.html", "text": "  Министър на енергетиката и природните ресурси на Република Турция Берат Албайрак даде пространно изявление за медиите след церемонията по подписване на споразумението за финансиране разширението на газовото хранилище край езерото Туз гьолю, предаде Haberturk, цитирана от БГНЕС.  За поредния етап от строителството на газовото хранилище бе договорено финансиране от Световната банка и Азиатската банка за инфраструктурни инвестиции в размер на 1,2 млрд. долара.   Според Албайрак проектът ще се превърне във важен източник на финансови приходи за Турция. „Целта ни е да се превърнем в регионален център на търговията с природен газ, като постигнатото споразумение за финансиране разширяването на хранилището е важна стъпка в тази посока“, заяви той.   Албайрак определи като изключително благоприятни условията по връщането на кредита и изрази задоволство си от договорените ниски нива на лихви.\r\nПо думите на министъра, досегашният капацитет на хранилището от 550 млн. куб. метра природен газ ще бъде повишен до 5,4 млрд. куб. метра, а максималният дневен добив ще достигне 80 млн. куб. метра. Заедно с планираното разширение на газовото хранилището край Силиври, ще бъде достигнат общ капацитет от 10 млрд. куб. метра. За сравнение капацитетът на създаденото през 1974 г. газово хранилище в Чирен възлиза на 550 млн. куб. метра, а максималният дневен добив е 3,2 млн. куб. метра.       Албайрак подчерта, че в последно време Турция ускорява изграждането на енергийни проекти и изброи Трансанадолския газопровод (ТАНАП), Турски поток, както и стотици други вече пуснати в експлоатация по-малки проекти за втечнен природен газ (ВПГ) и газификация на обекти.\r\nТурският министър на енергетиката допълни, че кредитните институции са взели положително решение по заема именно по време на изборите в Турция и очевидно имат доверие в стабилността и икономическите перспективи на страната. Според него политическата стабилност е тази, която поражда доверие и привлича чуждестранните инвеститори. Още повече през последните 30 години турската държава е положила сериозни усилия за либерализация на сектора.\r\n„Турция води предвидима политика и върви напред с уверени стъпки. Инвеститорите и международните финансови институция добре виждат това. Енергетиката е сред приоритетните области, като полагаме специални усилия за изграждане на подходяща високотехнологична енергийна инфраструктура“, добави Албайрак.    ", "date": "2018.06.28", "title": "Турция взима заем за над милиард долара от Световната банка за газова инфраструктура"}
{"url": "https://www.actualno.com/cosmos/novo-prouchvane-razkazva-razlichna-istorija-za-mars-news_682077.html", "text": "  Твърдата кора на Марс се е сформирала много бързо след възникването на Слънчевата система, се казва в изследване, според което е възможно необходимите условия за възникване на живот да са се появили много рано на Червената планета, предаде БГНЕС.  За да има вода в течно състояние на една планета, е необходимо наличието на твърда повърхност и следователно на кора. \"Нашите резултати показват, че на Марс може да е имало океани и потенциално – живот, много преди Земята\", казва Мартин Бизаро от Музея по естествена история в Копенхаген, който е съавтор на изследването, публикувано в сп. Nature. Учените са успели да повдигнат крайчеца на завесата пред най-ранната история на Марс благодарение на марсианския метеорит NWA 7034, известен с името \"Черната красавица\", който е открит в пустинята Сахара.   Седем зрънца цирконий са извадени от миниатюрен образец от този метеорит и са анализирани от учените, които датираха тяхното кристализиране. \"Установихме, че кристализирането на повърхността на Марс е било извънредно бързо – само 20 млн. години след сформирането на Слънчевата система, което е станало преди 4 567 млрд. години. Тогава Марс е имал вече твърда кора, която може да бъде основа за океани и потенциално – за живот\", казва Бизаро.   Тези резултати са в разрез с досегашните модели, според които Марс се е втвърдил за около 100 млн. години. Новите данни разширяват значително периода, през който е възможно на Марс да е имало живот.\r\nУчените подчертават, че са открити древни кристали цирконий, които са с около 100 млн. години по-стари от най-стария земен цирконий.       Откриването през 2011 г. на \"Черната красавица\", тежащ 319.8 г, предизвика жив интерес в научните среди. Един грам се продаваше за 10 000 евро, припомня Мартин Бизаро. Музеят за естествена история на Дания си е купил 44 грама. Пет от тях са били счукани и от тях са извадени седемте кристалчета цирконий, необходими за изследването.", "date": "2018.06.28", "title": "Ново проучване разказва различна история за Марс"}
{"url": "https://www.actualno.com/society/oranjev-kod-za-dyjd-i-grymotevici-e-v-sila-za-pochti-cjalata-strana-news_682055.html", "text": "  Оранжев код за дъжд и гръмотевици е в сила за почти цялата страна за 28 юни. Това сочи справка на сайта на Националния институт по метеорология и хидрология (НИМХ) при БАН.  Предупреждението важи за всички области в България, с изключение на Видин, където кодът е жълт.   Очакват се значителни валежи, като на места ще се развият и гръмотевични бури. Количествата за денонощието ще достигат до 30-50 л/кв.м, а в отделни райони и повече.    ", "date": "2018.06.28", "title": "Оранжев код за дъжд и гръмотевици е в сила за почти цялата страна"}
{"url": "https://www.actualno.com/europe/francija-se-gotvi-da-prevyrne-mladite-francuzi-v-pionercheta-i-komsomolci-news_682167.html", "text": "  Франция е на път да създаде организация, която изключително много прилича на пионерското движение. Става въпрос за реализирацията на идея на настоящия френски президент Еманюел Макрон, която той промотира още докато течеше предизборната му кампания.  Универсиалната национална програма за служба, който Макрон представи в предизобрната си кампания, предвижда задължително изпълнение на обществен дълг от страна на всеки френски гражданин, навършил 16 години, независимо от пола му. Конкретно предложение как да бъде реализирана инициативата вече е разработено и беше представено от френското правителство, информира BBC.   Самият план е разделен на две фази – задължителна и доброволна. Задължителната фаза продължава само 1 месец. При тази фаза френските младежи ще работят общественополезен труд, с фокус върху гражданското общество. Те може да преподават или да помагат за благотворителни каузи, както и да се включат на обучение в полицията, пожарната или дори армията.   Втората фаза е доброволна и продължава най-малко 3 месеца и най-много 1 година. Фокусът тук е военната служба, но не е задължително съотвеният млад човек да се занимава с военно дело – може да насочи усилията си към кауза за опазване на околната среда или социална помощ.\r\nВсъщност сега планът е по-различен от предлаганото от Макрон, който искаше всичко да е съсредоточено към военната служба. Френският президент желаеше всеки пълнолетен френски гражданин, между 18 и 21 години, да има директен досег с военния опит в рамките на 1 месец.       Предстоят консултации по програмата, като се очаква тя да влезе в сила от следващата година. Тепърва обаче трябва да се чистят законови ограничения – вече има предупреждения, че конституцията на Франция забранява задължителното отделяне от дома за определен период от време, освен ако не става дума за ситуация на задължителна защита на държавата.\r\nКато цяло 60% от френското общество подкрепя идеята, според YouCov, но подкрепата е под 50%, когато се види сегментът на по-млади хора, запитани какво мислят по въпроса.", "date": "2018.06.28", "title": "Франция се готви да превърне младите французи в пионерчета и комсомолци"}
{"url": "https://www.actualno.com/politics/nikolaj-nankov-lichno-predlojil-na-svetoslav-glosov-do-oglavi-api-news_682079.html", "text": "  Рокадата не е толкова изненадваща. Изненадващо беше за мен, трябваше да взема бързо решение. Министър Нанков ( ) лично ми предложи. Това заяви в ефира на bTV новият председател на управителния съвет на Агенция \"Пътна инфраструктура\" (АПИ) инж. Светослав Глосов, който замени досегашния ръководител на АПИ инж. Дончо Атанасов.  Аз имах разговор с господин Атанасов и го убедих да остане в управителния съвет на АПИ, тъй като той има безспорен опит в пътното строителство, поясни Глосов.   Нямам конфликт на интереси, фирмата ми я управлява синът ми и дъщеря ми. Като председател на Строителната камара съм представлявал не само големите фирми. Еднакво добра комуникация съм имал и с големите, и с малките фирми, разказа Глосов.   Той поясни, че е подал декларация за конфликт на интереси и увери, че както е по програмата на правителството, до 2024 г. се очаква да бъде готова магистрала \"Хемус\". От средата на 2019 г. ще заработи тол системата за автомобилите над 12 т. В рамките на до 2-3 години инвестицията ще се изплати, коментира още инж. Светослав Глосов.    ", "date": "2018.06.28", "title": "Николай Нанков лично предложил на Светослав Глосов до оглави АПИ"}
{"url": "https://www.actualno.com/celebrate/prenasjane-moshtite-na-sveti-bezsrebrenici-i-chudotvorci-kir-i-joan-news_682028.html", "text": "  Св. безсребреник и чудотворец Кир бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.  Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител: \"Кога ви пъдят от един град, бягайте в друг\" (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие.      Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството.    Тази слава достигнала Йерусалим, където бил пристигнал от Едеса младият воин Йоан. Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател.\r\nПо това време в неговия роден град Каноп била затворена заради християнската си вяра една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11. Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба.       Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра.\r\nНе трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди.\r\nС озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари.   Тайни християни взели техните свещени останки и ги погребали в два отделни гроба – двамата мъже в единия, четирите жени в другия.\r\nЗа да ограничи езическия култ на египеската богиня Изида в Каноп, родното място на св. Кир, архиепископ Кирил Александрийски пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления.\r\nЖитието на тия мъченици води началото си от три малки речи на св. Кирил Александрийски. То било разширено от св. Софроний Йерусалимски, който го допълнил със 70 свидетелства за станали чудеса, едно от които станало със сами него. Той бил излекуван от очна болест.   ", "date": "2018.06.28", "title": "Пренасяне мощите на свети безсребреници и чудотворци Кир и Йоан"}
{"url": "https://www.actualno.com/balkani/eto-kakvi-globi-ni-zastrashavat-na-pytja-v-gyrcija-turcija-syrbija-i-rumynija-news_682082.html", "text": "  Глоба до 2000 евро и затвор – такава опасност грози българите, тръгнали на почивка в чужбина.  В Сърбия, от април има нови правила за движение по пътищата – при нарушение на скоростта с над 70 километра в час, влизаш в затвора. Същото е и ако караш пиян, с по-сериозно количество алкохол в кръвта, както и ако караш без фарове, твърди Нова телевизия. Глоби пък се плащат буквално на следващата спирка за тол такса – над 1000 евро е глобата, ако караш пиян, с над 1 промила, или без книжка.   В Гърция пък може да отнесете 350 евро глоба, ако сте превишили скоростта с 30 километра над ограничението. Там не може да сте с антирадар – глобата е 2000 евро, ако бъдете хванат. 700 евро може да е глобата за неправилно изпреварване, 200 евро – за неспазване на знак. При плащане на глобата до 10 дни, санкцията може да бъде намалена наполовина   В Турция глобите почват от 200 турски лири, но за каране в пияно състояние – 1700 лири. При неправилно паркиране глобата е 200 лири, а контролът е сериозен – не можеш да излезеш от Турция, ако не си платил глобата. 92 лири пък може да бъдете глобени, ако слушате много силна музика.\r\nВ Румъния, по магистралите е позволено да се кара до 130 км/ч. Там камерите следят за наличие на винетка, но не и за скорост. В Македония пък вземат по 45 евро, ако караме без колан или с малко дете на предната седалка. Пак в Македония, ако спрем на по-малко от 10 метра от кофа за смет, глобата е 300 евро.       През лятото на 2017 година 300 000 българи са почивали в чужбина. Нещо важно – ако пътувате с чужда кола, трябва да имате задължително пълномощно.", "date": "2018.06.28", "title": "Ето какви глоби ни застрашават на пътя в Гърция, Турция, Сърбия и Румъния"}
{"url": "https://www.actualno.com/cite/izbiraneto-na-erdogan-e-dobra-novina-za-bylgarija-news_682081.html", "text": "  Това заяви в ефира на bTV лидерът на ДОСТ Лютви Местан по повод изборната победа на новия стар президент на Турция - Реджеп Ердоган.  По думите на Местан , а България има какво да заимства като изборен процес от южната си съседка.   ", "date": "2018.06.28", "title": "Избирането на Ердоган е добра новина за България"}
{"url": "https://www.actualno.com/society/voenni-se-vkluchiha-v-spasitelnite-akcii-v-smoljan-news_682178.html", "text": "     Модулно формирование от състава на 101-ви алпийски полк ще окаже помощ днес на жителите в града, където заради обилните валежи днес беше обявено бедствено положение.   Модулното формирование е в състав от 41 военнослужещи, които със специализирана техника ще изграждат диги на река Черна в кв. Устово в града. Действията им се ръководят от командира на алпийците полковник Димитър Кацаров.   Военнослужещите се включват в спасителните действия след отправена молба от областния управител на област Смолян Недялко Славов.", "date": "2018.06.28", "title": "Военни се включиха в спасителните акции в Смолян"}
{"url": "https://www.actualno.com/europe/borisov-otkaza-pred-evropejskija-syvet-da-se-vryshtat-migranti-kym-bylgarija-news_682258.html", "text": "  Премиерът Бойко Борисов заяви пред Европейския съвет в Брюксел, че България няма да приеме обратно мигранти, ако друга страна от ЕС го поиска. Той призова лидерите на ЕС да се намери консенсус и единно решение по темата с мигрантите. Премиерът изброи предложенията на страната ни за затваряне на външните граници на ЕС, изнесените центрове за даване на убежище извън Европа и съсредоточаване на усилията по изготвяне на споразуменията с трети страни, подобно на това с Турция. „Нашите предложения са добра основа, за да продължим работата по реформата. Заложената в тях посока цели да изградим предвидима и ефективна Система на ЕС за убежище, която да е устойчива на бъдещи кризи“, каза премиерът.  Той подчерта, че Българското председателство на ЕС положило сериозни усилия по темата с миграцията. Като един от успехите в тази сфера той открои срещата на лидерите на ЕС и Турция във Варна, където беше договорено продължаване на споразумението с Анкара.   \"Не се притеснявам от ветото, което Италия заплашва да наложи върху споразумението за миграцията, а от създалата се ситуация заради Италия\", заяви на започналана среща на върха на ЕС в Брюксел председателят на Еврокомисията Жан-Клод Юнкер, цитиран от БНР. \"Трябва да покажем солидарност\", добави той.   Върховният представител по въпросите на външната политика и сигурността Федерика Могерини заяви, че за попълване на фонда за Африка ще са необходими още 1 млрд. евро, за да бъдат завършени проектите.\r\nМеждувременно от екипа на френския президент Еманюел Макрон заявиха, че той е готов да сключи сделка с Германия за вторична миграция. Но и към Франция не е отправено още такова предложение.       Говорител на унгарския премиер Виктор Орбан обаче съобщи, че в Будапеща вече е получено предложение от Берлин за такова двустранно споразумение. Орбан е готов да преговоря, въпреки че остава с твърди антиимигрантски виждания. Това пролича и от първото му изявление днес в Брюксел.", "date": "2018.06.28", "title": "Борисов отказа пред Европейския съвет да се връщат мигранти към България"}
{"url": "https://www.actualno.com/analysis/migrantskata-kriza-v-razdiran-ot-protivorechija-es-shansovete-za-obshto-reshenie-sa-nishtojni-news_682164.html", "text": "     Въпреки че не е единствената тема в дневния ред днес, за лидерите имиграцията вече се явява като най-жестокия дебат, в контекста на дълбока поляризация между държавите членки. Докато някои се надяват на общоевропейско решение, други смятат, че са необходими бързи действия, за да се преодолеят преди всичко вътрешните национални кризи.   Такъв е случаят с Германия, където коалицията на канцлера Ангела Меркел виси на косъм под ултиматума на министъра на вътрешните работи, който даде на Меркел срок до началото на юли да намери решение. Той и без друго възнамерява да предотврати тези \"вторични движения\", т.е. да върне мигрантите обратно в страните от ЕС, откъдето са пристигнали в Германия.   Друг проблем за Меркел е позицията на новото италианско правителство в коалиция с крайнодясното, откъдето идва вътрешният министър Матео Салвини. Италия предупреди, че ако ЕС иска решение за тези вторични движения на мигрантите в ЕС, ще трябва предварително да се постигне споразумение за приемането на мигранти и търсещите убежище на пристанищата.    Именно Италия е страната, която носи най-големия товар, след като \"Балканският маршрут\" беше затворен и след като се сключи договор с Турция да задържа търсещите убежище на своя територия в замяна на финансова помощ. По този начин броят на бежанците от Сирия значително намаля и сега повечето мигранти идват от Африка през Средиземноморието.   Италия търси също така френско-испанска подкрепа за откриване на \"гореща точка\" или точки за приемане на мигранти - не само за италианските пристанища. Но Франция се крие зад принципа, че в случай на спасяване в морето, корабът трябва да акостира в най-близкото пристанище и с това да се избегне тези кораби да пристигат във Франция.\r\nМадрид и Париж предлагат мигрантите да пристигат на едно място на територията на ЕС, в един вид затворени центрове. Тези центрове ще бъдат управлявани от ЕС.    Проблемът е, че концепцията на квоти за разпределяне на мигрантите срещна огромна съпротива от страна на новите страни членки като Унгария и Полша, но и от председателя на Европейския съвет, Доналд Туск.\r\nТой предлага \"регионални платформи за излизане\", т.е. затворени центрове извън ЕС, в страните по произход или транзитно преминаване на мигранти. Балканските държави, особено Албания, бяха споменати като някои от възможните места за изграждане на тези центрове, но предимно фокусът падна върху няколко държави в Северна Африка. Проблемът е, че до сега нито една трета страна не е приела да се отворят такива центрове на нейна територия, а Швеция, Франция и Германия се съмняват в законността на такова предложение и изискват изрична подкрепа от агенцията на ООН за бежанците в Нова Зеландия и от Международната организация по миграция.    Комисарят на ООН за бежанците в писмо, изпратено до Българското председателство, написа наскоро, че би бил готов да подкрепи такава идея, ако не се поставя в опасност правото на убежище. А именно, не е ясно кои мигранти ще отидат в тези центрове: дали тези, на които е отказано убежище в ЕС? Или тези, които чакат разрешение за убежище?\r\nМного въпроси остават неясни и без отговор и в контекста на толкова силни различия между всички страни, не е сигурно дали днес срещата ще доведе до конкретно решение на европейско равнище, или ще завърши с двустранни и тристранни споразумения, както наскоро намекна Ангела Меркел.", "date": "2018.06.28", "title": "Мигрантската криза: В раздиран от противоречия ЕС, шансовете за общо решение са нищожни"}
{"url": "https://www.actualno.com/society/izvynredno-otchitane-na-elektromerite-zaradi-novata-cena-na-toka-news_682169.html", "text": "  Електроразпределителните дружества  ЧЕЗ и ЕВН с извънредни отчети на електромерите заради новите цени на  тока от 1 юли. Графикът за извънредното  отчитане на ЧЕЗ ще бъде публикуван на 29 юни, информация може да се  получи и в клиентските центрове на енергодружеството. 328 инкасатори ще  работят извънредно с удължено работно време в неделя. Данните може да се  изпратят и по електронен път през сайта до 30 юни, както и в  клиентските центрове. Електроразпределителната  компания за Югоизточна България - ЕВН дава възможност по желание на  абонатите сами да си засекат електромерите до 30 юни. Нужно е да се  попълни декларация, която се предоставя в офис на дружеството. От клиентския център на Енерго  Про заявиха, че към момента не се предвижда извънреден отчет,  но абонатите, които желаят, могат да оставят данните до 30 юни на  телефон  0700 1 61 61. Фактурите през месец юли ще  съдържат информация за консумираната електроенергия  за два отчетни  периода – по стари и по нови цени.С колко точно ще поскъпне  електроенергията ще стане ясно на 1 юли, предаде БГНЕС. Припомняме, че според  предварителните разчети на енергийния регулатор токът ще поскъпне средно  около 2 процента за страната, въпреки че трите компании поискаха доста  по-висок скок. От другия месец с близо 11 на сто поскъпва природният газ  и с близо 7 на сто парното и топлинната енергия.  ", "date": "2018.06.28", "title": "Извънредно отчитане на електромерите заради новата цена на тока"}
{"url": "https://www.actualno.com/america/sasht-gotvi-nova-sistema-za-raketna-zashtita-sreshtu-severna-koreja-news_682078.html", "text": "  САЩ се гласи да монтира специален антиракетен радар на Хавайските острови, като мярка за защита срещу евентуален ракетен удар от Северна Корея, предаде Агенция „Фокус”, цитирайки британския вестник The Daily Express.  Радарната система ще може да различава истински ракети от изстреляни примамки, като ще сигнализира до съответни ПВО системи в Аляска, които да се задействат и да неутрализират евентуална заплаха.   Проектът вече е обсъден на ниво \"сенатори\" с бившия командир на ВМС на САЩ в Тихия океан адмирал Харис, който участва като експерт в инициативата. Радарната система ще струва около 61 млн. долара. Иначе има идея да се разработят още такива радарни системи и това вече ще увеличи сметката – до около 1 млрд. долара.   ", "date": "2018.06.28", "title": "САЩ готви нова система за ракетна защита срещу Северна Корея"}
{"url": "https://www.actualno.com/business/zemedelskijat-ministyr-razgovoryt-za-dvojnija-standart-pri-hranite-skoro-njama-da-svyrshi-news_682080.html", "text": "  Разговорът за двойния стандарт при храните в ЕС не е завършил и скоро няма да завърши. Разгледахме три проектодирективи, предложени от еврокомисар Йоурова, но никъде в ЕС няма единно законодателство що се отнася до съставките в хранителните продукти. Това  Ако една или друга компания е преценила, че ще влага определени съставки в продуктите си за определен пазар, това е нейно решение. За да може да има еднакъв състав, трябва да има единно законодателство, което не би следвало да е голям проблем за големите корпорации, каза Порожанов пред Нова телевизия.   Попитан защо не бъде забранено изцяло палмовото масло, земеделският министър заяви, че държавата вече го направила. Факт е наредбата, с която се забранява растителни мазнини да влизат в обект, в който се преработват мляко и млечни продукти, каза министърът, след като уточни, че доскоро момент „по икономически причини” нямало такава наредба. Според него темата трябва да бъде поставена още по-сериозни, защото имало американски щати, забранили изцяло употребата на палмово масло.   Порожанов каза и, че земеделското министерство вече било направило анализ на месни продукти на българския пазар и се очаква през юли-август да има предложения за задължителен стандарт колко месо да има в различните месни продукти.        Засега нямаме данни за наводнени и пропаднали земеделски площи заради наводненията, заяви Порожанов. Имало обаче засегнати площи с кайсиеви дървета, но подадените заявления били само 50. Министърът добави, че има щети заради градушки и уточни, че тази година била най-натоварената за Агенцията за борба с градушките.\r\nНа директен въпрос дали земеделските стопани трябва да имат задължителна застраховка, за да получат държавна помощ, земеделският министър каза „не”. Той обаче уточни, че министерството стимулира застраховането през специална програма, но не за всички култури.\r\nПорожанов сподели и, че имало какво да се желае по работата на БАБХ за контрола на птичите ферми, тъй като птичият грип си остава проблем. В България имаме 11 огнища, каза земеделският министър. Той призна и, че бил доста сериозен проблемът с африканската чума по свинете – срещу нея няма ваксина и е смъртоносна за животните, като заразява само тях. Министърът обяви и, че се стартират превантивни мерки, като щяло да има нужда от средства за тях, но той не коментира точно колко и добави, че трябва да се намали популацията на дивата свиня в България.       За финал Порожанов коментира и Общата селскостопанска политика (ОСП). Той посочи, че предложението на ЕК е да бъде намален бюджетът за ОСП с 5%, но България запазва почти същия бюджет и намалението е 0,7%, защото повече намаление има за по-старите и големи страни-членки на ЕС. Трябва да насочим тези пари оптимално към земеделския бранш, уточни Порожанов.", "date": "2018.06.28", "title": "Земеделският министър: Разговорът за двойния стандарт при храните скоро няма да свърши"}
{"url": "https://www.actualno.com/balkani/makedonija-utre-chaka-oficialno-syobshtenie-za-pokana-v-nato-news_682176.html", "text": "  Утре чакаме официално съобщение от  централата на НАТО в Брюксел, че Македония ще получи покана на  следващата среща на върха на алианса в Брюксел на 11 и 12 юли, съобщи  националният координатор за НАТО Стево Пендаровски на 98-ия „Роуз-Рот“  семинар в македонския парламент. „Генералният секретар Йенс  Столтенберг ще обяви това, което македонските граждани чакат от години.  Това ще бъде заключителния етап от нашето асоцииране в алианса, имайки  предвид, че Република Македония е неофициален рекордьор с 19 точки от  Плана за действие за членство в НАТО“, каза Пендаровски. „Междувременно“, отбеляза той,  „Македония показа завидно ниво на съпротива, твърдост, като се има  предвид, че два пъти е била на косъм. За първи път през 2001 г., когато  имахме вътрешен конфликт и едва четири години по-късно, през 2005 г.  получихме статута на страна-кандидатка за членство в ЕС. Вторият път  беше последната година след 11 години твърд автократичен режим, като  само за една година получихме покана да се присъединим към алианса.  Сега, една година след влизане в парламента, обсъждаме Македония да  стане член на алианса и принципна договорка на дата за преговори с ЕС за  юни следващата година“, оцени Пендаровски. Той добави, че през изминалата  година Македония е затворила три груби стратегически въпроса - първият е  подписването на Договора за добросъсердство с България, което според  него е било спънка за приближаването към ЕС. На вътрешно ниво е приет  Законът за езика - стожерен елемент от Рамковия договор.  И последният е  подписването на Договора с Гърция за решаване на спора за името, предаде БГНЕС. Пендаровски обърна внимание на  присъствието и помощта на НАТО в Македония след 2001 г. с трите си  мисии за стабилизиране на страната. „НАТО през тази година помогна  на кризисните райони да се реинтегрират и да бъдат под контрола на  централната власт. По този начин Македония успя да влезе в нормален  процес на реформи и в тази първа фаза на стабилизиране получи статут на  кандидат за членство в ЕС“, каза Пендаровски. Той припомни, че членството в  НАТО е най-големият кохезивен фактор в страната, като се има предвид, че  около 80 на сто от гражданите са за членство, независимо от етническата  принадлежност, което не е случаят с останалите страни-кандидатки. За ползите от НАТО днес, той  заяви, че въпреки, че няма заплаха за териториалната цялост на  държавата, светът е изправен пред друг вид заплахи като хибридни войни,  кибератаки и ефекта от фалшивите новини, които могат да нанесат доста  щети на икономиката на страната. „Имаме големи проблеми с  тероризма с религиозни подтекст, а фокусът е върху близкоизточните  войни, особено в Сирия, където наши граждани воюват и сътрудничеството в  рамките на НАТО в тази област е много необходимо“, каза Пендаровски. Той заключи, че за разлика от  ЕС, в НАТО няма умора от разширяването, в НАТО никой не мисли за  Брекзит, а за напускане на алианса не мисли нито Исландия, която няма  армия, нито Люксембург, чиято армия наброява 450 военнослужещи.  ", "date": "2018.06.28", "title": "Македония утре чака официално съобщение за покана в НАТО"}
{"url": "https://www.actualno.com/society/novinite-naj-vajnoto-za-denja-28-uni-news_682187.html", "text": "          \"Валери Симеонов, как е в петзвездният Ritz-Carlton в Бахрейн? Работите ли, работите ли? Измислихте ли как ще подпомогнете протестиращите майки на деца с увреждания, че премиерът на Вас разчита? Не Ви ли е срам?\" Това написа във Facebook профила си Тома Белев, едно от лицата на неправителствената коалиция \"За да остане природа в България\".     Най-много дъждове – 113 литра на квадрат са измерени през последното денонощие в Смолянско. Рекордното за страната количество е засечено от измервателната станция на Националния институт по метеорология и хидрология към БАН, която се намира в базата на Националната астрономическа обсерватория, връх Рожен. Това количество валежи отговаря на червен код, съобщи областният управител на Смолян Недялко Славов. Средното за областта падналите валежи са били 60-70 литра на квадрат. Вицепремиерът Валери Симеонов обвини в лъжа еколога от организацията \"За да остане природа в България\" Тома Белев.     11 държави-членки на Комитета за световното наследство на ЮНЕСКО са готови да гласуват за смекчаване на проекторешението на организацията за Национален парк „Пирин“. Това твърди в своя официална позиция „За да остане природа в България“. Жельо Бойчев напуска ръководството на парламентарната група на \"БСП за България\", а до края на годината – и парламента и политиката, защото иска да се занимава с бизнес. Това стана ясно днес в Народното събрание. МВР е рекордьор по незаконен достъп до данни за интернет трафика на гражданите, става ясно от годишния доклад на парламентарната комисия за контрол на службите.   Новият начин на организиране на подготвителните курсове по математика за прием на ученици в Софийската математическа гимназия (СМГ) вкара елитното училище в поредна драма. Музикален протест пред кабинета на премиера Бойко Борисов организират евробабите от Забърдо. Те отиват следващата сряда (4 юли) в София да пеят пред Министерския съвет и да молят държавата да им отпусне пари за пътя към селото. Разговорът за двойния стандарт при храните в ЕС не е завършил и скоро няма да завърши. Разгледахме три проектодирективи, предложени от еврокомисар Йоурова, но никъде в ЕС няма единно законодателство що се отнася до съставките в хранителните продукти.", "date": "2018.06.28", "title": "Новините: Най-важното за деня, 28 юни"}
{"url": "https://www.actualno.com/asia/stado-divi-praseta-napadna-pazar-v-turcija-news_682070.html", "text": "  Стадо прегладнели диви прасета нападнаха пазара в село Сителер в близост до средиземноморския турски курортен град Мармарис, съобщава Haberturk, цитирана от БГНЕС.  Инцидентът е станал около 21:30 часа в сряда вечерта, когато два възрастни и девет невръстни глигана са слезли от полите на близките планини в търсене на храна.   Местни жители са успели да заснемат с мобилните си телефони кадри, на които се вижда как животинското семейство обръща контейнерите за боклук.   Без да се притесняват от автомобилния трафик и светлините от фаровете, дивите прасета са изконсумирали значителни количества плодове и зеленчукови отпадъци.\r\nСтадото се е оттеглило от пазара едва след активната намеса на местните служители по чистотата.    ", "date": "2018.06.28", "title": "Стадо диви прасета нападна пазар в Турция"}
{"url": "https://www.actualno.com/society/zakriha-spisanieto-a-specto-news_682175.html", "text": "  Списанието А-specto спира да излиза. Това съобщиха главният редактор на изданието Калина Андролова и едно от водещите пера там - Петър Волгин. Ето как съобщи новината в социалната мрежа Волгин:  \"Скъпи приятели, през месец юли ще излезе последният брой на списание A-specto. През всичкото време на своето съществуване списанието се ръководеше от една основна идея - да се противопоставя на господстващите неолиберални, глобалистки и американоцентрични възгледи за света. Смятахме и продължаваме да смятаме, че няма по-лошо нещо от еднополюсния свят, че наличието на един-единствен хегемон, колкото и \"цивилизован\" да ни се представя той, е нещо много лошо. Че това състояние трябва да бъде променено. Дано не ви прозвучи нескромно, но смятам, че за малко повече от четири години успяхме да убедим много хора, че е възможен и един друг свят. Свят, в който американският хегемон може да бъде подлаган на критика. Сега сигурно разбирате кой имаше най-голям интерес от края на A-specto....   В крайна сметка обаче не са толкова важни усилията на едно посолство. Много по-важното е, че в България вече има критична маса хора, които са склонни да се съпротивляват на диктата на посолството. Така че A-specto изпълни мисията си. Основна роля за това изигра главната редакторка Калина Андролова. Без нейните упоритост и талант A-specto нямаше да направи такъв пробив в българската публичност. Тя събра и ръководеше хората, които направиха такова чудесно списание. Горд съм, че бях част от този екип! Беше страхотно преживяване!\"   Авторът в списанието д-р Борислав Цеков допълни:\r\n\"Отиде си единствената непартийна автентично лява медия, която системно и задълбочено разобличаваше неолибералното статукво на соросоидите - а-specto. Трибуна на сериозни геополитически и социални анализи и на различни гледни точки. Списание, което разбираше - благодарение на своя екип - че днешният свят и новите политически разломи преподреждат основни идеологически постулати и не може да се съди за лявото и дясното с остарелите категории на ХIX век. Че днес най-важният съюзник на работническата класа и на левите хора са Тръмп, който променя световния ред и Орбан, който променя Европа. Списание, което отстояваше модерни леви каузи - за националната държава и Европа на суверенните нации, срещу неолибералния глобализъм, мигрантската заплаха и джендър-идеологията. Всеки край е ново начало.\"       ", "date": "2018.06.28", "title": "Закриха списанието А-specto "}
