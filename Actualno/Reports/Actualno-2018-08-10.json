{"url": "https://www.actualno.com/america/pravozashtitnici-v-sasht-donald-trymp-che-e-rasist-news_689313.html", "text": "  Президентът на правозащитната организация \"Национална асоциация за напредъка на цветнокожите\" в САЩ Дерек Джонсън разкритикува президента Доналд Тръмп, че е расист, пише The Hill.     „За жалост в момента има лице в Белия дом, който работи като президент, който не само, че прави расистки коментари, но и се опитва да налага расистки политики“, заяви Джонсън.   Обвиненията срещу Тръмп в расизъм не са от вчера. По време на предизборната си кампания той заяви, че идващите от Централна Америка нелегални мигранти са „изнасилвачи“ и „наркотрафиканти“. По време на протестите на расова основа в Шарлътсвил през 2017 г. той заяви, че и белите националисти, и чернокожите контрапротестиращи са виновни. По-късно той сравни някои страни от Африка с „клоаки“.\r\nДжонсън заяви, че президентът е отказал да се срещне с правозащитната организация, въпреки опитите ѝ да се свърже с него и по време на предизборната му кампания, и по време на президентския му мандат.  ", "date": "2018.08.10", "title": "Правозащитници в САЩ: Доналд Тръмп, че е расист"}
{"url": "https://www.actualno.com/society/256-sluchaja-na-previshena-skorost-za-den-na-am-trakija-news_689310.html", "text": "  На АМ \"Тракия\" са проверени 138 моторни превозни средства, 182 лица, за които са констатирани 306 нарушения, като най-много са за скорост – 256.     Това показват междинните резултати от днешната специализирана операция, съобщи главен инспектор Росен Рапчев от Пътна полиция, предаде БГНЕС.   От МВР отчитат, че трафикът по автомагистралата е нормален, без сериозни нарушения. Паралелно с това на територията на страната тече и специализираната операция за скорост TISPOL, а най-големият акцент пада върху главните пътища и автомагистралите, както и участъците с висока концентрация на пътни произшествия.\r\n„В акцията са включени всички полицейски екипи и всички технически средства, които могат да установяват скорост. В началото на другата седмица ще имаме обобщени данни за цялата операция“, подчерта главен инспектор Рапчев.  Относно стартиращата от утре информационна кампания, в рамките на която ще бъдат раздавани брошури на чуждестранните водачи, той подчерта, че в тях ще се съдържат данни за последните изменения в закона, както и какви санкции предвижда българското законодателство при нарушаване на най-важните правила. Водачите се предупреждават най-вече за това, че при навлизане срещу знак, който забранява движението, се отнема регистрацията на превозното средство за срок до 3 месеца, както и отнемане на свидетелството за управление за 1 месец.   Акцията с хеликоптера на Гранична полиция, който се включи в следеното на трафика до морето, ще продължи до 21.00 часа тази вечер, когато резултатите от нея ще бъдат обобщени.", "date": "2018.08.10", "title": "256 случая на превишена скорост за ден на АМ „Тракия“"}
{"url": "https://www.actualno.com/asia/es-izrael-i-ivicata-gaza-sa-pred-nov-konflikt-news_689311.html", "text": "  Европейският съюз предупреди, че Израел и Ивицата Газа са „опасно близо“ до нов конфликт, след поредния ръст на напрежението в региона. От там допълниха, че е необходима „спешна деескалация“, която да предпази цивилните от допълнителен риск, предава AFP, цитирана от \"Фокус\".     „Ракетният огън от Ивицата Газа към общностите в Южен Израел, както и другите насилствени действия и провокации срещу Израел от „Хамас“ и другите палестински екстремисти, са напълно неприемливи“, съобщи прессекретар на външнополитическата служба на ЕС.   ", "date": "2018.08.10", "title": "ЕС: Израел и Ивицата Газа са пред нов конфликт "}
{"url": "https://www.actualno.com/tennis/grigor-dimitrov-otpadna-na-mastyrsa-v-toronto-news_689304.html", "text": "  Най-добрият български тенисист приключи участието си на турнира от сериите \"Мастърс\" в Торонто. Българинът бе надигран от Кевин Андерсън с 2:6, 2:6 в среща от 1/4-финалите на турнира.     Андерсън тотално надигра 5-я в света на тениса, като реализира по два пробива във всеки един от сетовете. Така той се превърна в първия 1/2-финалист на турнира в канадския град. В следващата фаза представителят на ЮАР ще се изправи срещу победителя от двойката Александър Зверев - Стефанос Циципас.\r\nБългаринът не успя да стигне до нито една точка за пробив в мача, като бомбените сервиси на съперника му останаха напълно неразгадеми за хасковлията. Това доведе до повече от категорична победа за финалиста от US Open 2017 и Уимбълдън 2018.\r\nВсичко най-интересно от мача Григор Димитров - Кевин Андерсън четете в .  ", "date": "2018.08.10", "title": "Григор Димитров отпадна на Мастърса в Торонто"}
{"url": "https://www.actualno.com/books/rene-karabash-predstavi-svoja-debuten-roman-ostajnica-na-morskija-brjag-v-lozenec-news_689292.html", "text": "  Рене Карабаш представи своя дебютен роман „Остайница“ (изд. „Жанет 45“) на малкия плаж в Лозенец. Младата писателка, актриса и режисьор се включи с литературно четене като част от програмата на фестивала „Арт поток” 2018.     Премиерата се състоя в плажния бар „Налей“ на хип-хоп звездата Венци Венц. Гостите на събитието край морския бряг посрещнаха с аплодисменти Рене, която пристигна с лодка и даде старт на литературното четене.\r\nТалантливата писателка заедно с Венци Венц и още техни приятели прочетоха няколко от най-забележителни откъси от книгата на фона на жива музика, свещи и хубаво вино. По време на литературната вечер бяха прожектирани и промо видеа към романа с участието на актрисите Светлана Янчева и Теодора Духовникова.\r\nРоманът „Остайница“ е първия по рода си у нас, който засяга темата за албанските клетвени девици. Остайница или още мушкара, виргинеша, мушкобаня, харамбаса, завейтована девойка, садик е жена, която дава клетва за девственост по Канунът на Лека Дукагини – множество архаични албански закони.  Сякаш заради безкрайния смъртоносен цикъл на кръвните отмъщения сред мъжете в патриархалните общества на Северна Албания, Косово, Македония, Сърбия, Черна гора, Хърватска и Босна, много жени са принудени да започнат да живеят като мъже и да поемат ролята на глава на семейството. Това представлява конституционално приета смяна на пола, чрез полагане на клетва, след която жената придобива правата на мъжа, от които жените по тези географски ширини по принцип са лишени.\r\nПървият роман на Рене Карабаш „Остайница“ предстои да бъде представен на фестивала на изкуствата „Аполония“ в Созопол на 2 септември.\r\n_________    Рене Карабаш (Ирена Иванова) е писател, режисьор и актриса. Автор е на романа „Остайница“ и стихисбирката „Хълбоци и пеперуди“ (ИК „Жанет 45“), за която получава номинация за Националната награда за поезия „Иван Николов“ (2015г). По-късно книгата има своите премиери в Университета Кеймбридж, в Българския Културен Институт в Лондон и в Българския Културен Институт в Прага. Нейни стихотворения са преведени на няколко езика и биват включени в световни поетични антологии. Носител е на първа награда за белетристика от литературния конкурс „Боян Пенев“, а от 2017г. е в почитното жури на Националния литературен конкурс „Петя Дубарова“.\r\nЗа ролята си във филма „БЕЗБОГ“, Ирена получава няколко  престижни филмови награди за най-добра актриса - „СРЕБЪРЕН ЛЕОПАРД“ (Локарно), „СЪРЦЕТО НА САРАЕВО“ (Сараево), „АЛУМИНИЕВ КОН“ (Стокхолм) и „ЗЛАТНА РОЗА“ (Варна).\r\nИрена Иванова е основател на Творческа Академия „Заешка Дупка“, която събира едни от най-големите писатели, сценаристи и драматурзи на България. Създател е на театрално ателие „Експериментика” с което поствя дебютния си спектакъл по романа на Маргьорит Дюрас „Очи сини коси черни“, в Театър „Възраждане“.    https://www.youtube.com/watch?v=5XIeh4vBBYQ   https://www.youtube.com/watch?v=QkQNDl6Ka3g", "date": "2018.08.10", "title": "Рене Карабаш представи своя дебютен роман „Остайница“ на морския бряг в Лозенец"}
{"url": "https://www.actualno.com/society/novinite-naj-vajnoto-za-denja-10-avgust-news_689265.html", "text": "         Виждам, че в приятелска България започна открит обществен дебат и дори се повдига въпросът дали ние, двете страни и двата народа, изграждаме искрено приятелство и сътрудничество. Това написа във Facebook македонският премиер Зоран Заев.   Това, което каза македонският премиер, не ме изненадва. Просто той играе една игра тук с всички тези процедури – с договора между двете страни, приказките, че в София се чувства у дома. Това коментира Боян Чуков във връзка с изказването от 4 август на македонският премиер Зоран Заев, който обяви в телевизионна интервю, че е Илинденско-Преображенското въстание е македонско. Специализираната прокуратура възложи на Националната агенция за приходи и ГД „Национална полиция“ проверка на дружество \"Аркус-сигурност Бургас“ и свързаните с него физически и юридически лица.     Българските служби за сигурност са инструмент на политическите партии, а случаят на Митьо Очите се използва за разчистване на сметки. Това заяви бившият нчаалник на Централна служба за борба с организираната престъпност (ЦСБОП) Тихомир Стойчев. Министерският съвет е подготвил всички документи за обжалване на решението на тричленния състав на Върховния административен съд (ВАС), с което беше отменена промяната на плана за управление на национален парк \"Пирин\". Това съобщи вицепремиерът Валери Симеонов.    Частните пенсионни фондове ще трябва да гарантират минимален размер на втората пенсия, предвижда представеният вчера проект на промени в Кодекса за социално осигуряване (КСО). Това обяви социалният министър Бисер Петков. Много добри доходи и имущество са декларирали доста от директорите и на държавни, и на частни болници. От тази година управителите на болници, които имат договори със здравната каса и се финансират с обществени средства, също са длъжни да подават имотни декларации пред Комисията за противодействие на корупцията и отнемане на незаконно придобитото имущество.", "date": "2018.08.10", "title": "Новините: Най-важното за деня, 10 август"}
{"url": "https://www.actualno.com/smartguide/4g-voice-za-kristalno-chisti-razgovori-koito-prodyljavat-dylgo-news_689268.html", "text": "  В разгара на лятото все повече имаме нужда да разказваме на приятели за незабравимите моменти на плажа, в планината, с питие в ръка. И не, не е достатъчен само интернет на максимална скорост, трябва ни повече.     Нужен ни е кристален звук, за да чуваме близките си хора сякаш са тук пред нас и ни... шепнат. А какво ще кажете шумът на вълните да гали сетивата ви, докато разговаряте с любим човек, когато той е на морето, а вие - в офиса?\r\nЗа такива мигове определено е необходим от , който осигурява разговори с много по-чист звук чрез LTE технологията. И за да е всичко перфектно, докато говорим, вече ще можем и да сърфираме на воля в социалните мрежи или да гледаме клипове.   ", "date": "2018.08.10", "title": "4G Voice - за кристално чисти разговори, които продължават дълго"}
{"url": "https://www.actualno.com/analysis/koj-kak-izpolzva-kraja-na-amerikanskata-epoha-news_689254.html", "text": "        Президентът Тръмп отстъпи ролята на Съединените щати като основен източник на глобална стабилност. Държавата вече не почита съюзи, договори или традиции. Вече външната политика няма да се ръководи от набор от ценности и приобщаваща визия за света. „Америка на първо място“ е оставила други нации като Канада да се грижат за себе си.\r\nКритиката по отношение защитата на човешките права не би трябвало да е нищо ново за Саудитска Арабия. Америка ги тормози, те настръхват и след това нещата се възстановяват по обичайния начин. Така че, когато канадският посланик осъди в Twitter задържането на защитник на правата на жените миналия петък, Отава очакваше подобна реакция. Вместо това Рияд отприщи дипломатическия еквивалент на свой ядрен арсенал. Не само посланикът беше експулсиран, но и търговията е прекъсната, и дори саудитците, хоспитализирани в Канада, са преместени в други страни.     Ръководителите на кралството искат да преработят отношенията си със света. Те знаят, че Съединените щати едва ли ще се забъркат в защитата на активисти за правата на човека или съюзници. Такава непропорционална реакция изпраща силно послание към други народи. Саудитска Арабия осъзнава, че правилата се пренаписват. Влиянието се преразпределя. Богатата на петрол страна видя възможността си и не пропусна момента.\r\nАмерика стоеше и гледаше. Тя каза на двете страни да работят помежду си. Това е дипломатическо говорене, \"Защото сте сами, Канада\". От гордост и по принцип, Отава може да се изправи и да протестира срещу тормоза и лошото поведение. Но в крайна сметка Канада вероятно ще загуби това боричкане.\r\nВлизаме в епоха, в която все по-често ще трябва да се справяме. Нито една страна няма да може да повлияе на тектоничните промени в глобалния ред. Вместо това, редовните сътресения ще разрушават и ще навредят на международните институции, както и на идеалите, зад които стоят.    Канада, Франция - и може би дори някой ден отново САЩ - могат да отблъснат тези тенденции. Те могат да се опитат да бъдат и лидери. Други обаче ще се възползват от предимствата на геополитическата промяна. Западните санкции срещу страните, нарушаващи правилата, няма да бъдат достатъчно силни в бъдеще. Съблазънта от тях ще загуби голяма част от блясъка си. Западът просто няма да има властта да налага своята воля на света.    Саудитска Арабия, Китай, Русия и други възникващи сили ще играят по собствените си правила.\r\nТе ще имат свои собствени ползи и ще могат да налагат свои наказания. Много от условията и опасенията, които дойдоха със западния ангажимент, ще бъдат оставени настрана. Това може да не замени доминирания от Вашингтон ред, но със сигурност ще бъде в състояние да се надпреварва за влияние.\r\nИ така, какво трябва да направят лидерите като канадския Джъстин Трюдо и френският Еманюел Макрон на този етап?      Първо, те трябва да извадят на показ много по-привлекателен случай за нашите споделени ценности и визия за света, който могат да създадат. Второ, този случай трябва да стане много по-прагматичен. Неясни ценности, като правата на човека и демокрацията, са трудно продаваеми в наши дни. Вместо това те трябва да се съсредоточат върху осезаемата стойност, която създават. Това е свят, който ви донесе интернет, iPhone и следващата голяма иновация, идваща точно зад ъгъла. Накрая, Западът трябва да тръгне на офанзива. Прекарваме твърде много време в реагиране, реагиране и поправяне на щетите. Време е да се защитим по-агресивно. Време е да накараме да се защитават онези, които биха застрашили нашия начин на живот.\r\nДруги държави – и нашите собствени граждани – приемаха много неща за гарантирани в ерата на американското глобално водачество. Нашите лидери биха могли да разчитат на това, което е правилно. Тъй като този период приключва, мощността се разпръсва не само в други страни - но и надолу.    Американското правителство може да не дойде на помощ на Канада, но неговите поданици могат. Индивидите и институциите могат да говорят открито.\r\nПрез последните години станахме свидетели на невероятната сила на социалните и политическите движения, водени от гражданите. Тя може да се мобилизира, особено по въпрос като правата на жените. Това би могло да промени значително сметките на Саудитска Арабия. ", "date": "2018.08.10", "title": "Кой как използва края на американската епоха?"}
{"url": "https://www.actualno.com/europe/pryskat-sys-sylzotvoren-gaz-protestirashtite-v-rumynija-news_689316.html", "text": "  Повече от 20 хил. души са се събрали на протест срещу корупцията пред сградата на правителството на Румъния, предава Agerpres.     Част от протестиращите са се опитали да щурмуват огражденията, но са били посрещнати от жандармерията, използвала срещу тях сълзотворен газ и водно оръдие. Пострадали са няколко десетки хора, повечето от които са получили медицинска помощ на място. Четирима души са настанени в болница. Организаторите призовават към спокойствие.   Трафикът по улиците около Площадът на Победата в Букурещ е прекъснат.  ", "date": "2018.08.10", "title": "Пръскат със сълзотворен газ протестиращите в Румъния"}
{"url": "https://www.actualno.com/crime/konfiskuvaha-11-hiljadi-kutii-s-kontrabandni-cigari-na-burgaskoto-pristanishte-news_689291.html", "text": "   Стоката на стойност 835 хиляди лева е била предназначена за българско търговско дружество.     Корабът е плавал под либерийски флаг и е пристигнал от Руската федерация. Официално той е превозвал шлифовани дъски от бор, които не издават наличието на контрабандни цигари, каза заместник-директорът на Агенция \"Митници\" Юлиян Мирков:   „Колегите при така изключително сериозен оглед на стоката, забелязват микропрорези по цялата дължина на дъските и с помощни средства успяват да отделят част от дъската, което се явява капак на укритието. Виждат изключително добра подготовка по отношение на издълбана кухина в самите дъски и във всяка дъска установяват по 48 кутии цигари“.\r\nНеобичаен е начинът, по който са били укрити цигарите, заяви във Варна и премиерът Бойко Борисов:  „Стотици мастърбокси цигари, все едно дървета гледаш, а вътре пълни с цигари. Като ги захванаха от Бургас контейнерите, стигнаха до София“.   По случая е образувано досъдебно производство, уточни административният ръководител на Окръжната прокуратура в Бургас Георги Чинев.", "date": "2018.08.10", "title": "Конфискуваха 11 хиляди кутии с контрабандни цигари на бургаското пристанище"}
{"url": "https://www.actualno.com/europe/erdogan-njama-da-kolenichim-pred-ikonomicheskite-manipulacii-na-sasht-news_689312.html", "text": "  Турският президент Реджеп Тайип Ердоган заяви, че страната му, въпреки падането на курса на лирата, няма „да коленичи пред икономическите манипулации“, след като президентът на САЩ Доналд Тръмп удвои митата върху вноса на стомана и алуминий от Турция, пише Daily Sabah, цитиран от \"Фокус\".     Ердоган заяви, че спорът между двете държави членки на НАТО може да се разреши единствено с преговори и диалог и допълни, че страната му няма да се преклони преди натиска на САЩ върху турската лира.   „Въпреки атаките върху курса на лирата, икономиката ни бележи рекорден ръст“, заяви Ердоган, след като по-рано призова , за да подкрепят икономиката.\r\nВчера турска делегация се завърна от Вашингтон без прогрес по преговорите за задържания в Измир американски пастор Андрю Брунсън, който в момента е под домашен арест по обвинения за тероризъм.  ", "date": "2018.08.10", "title": "Ердоган: Няма да коленичим пред икономическите манипулации на САЩ"}
{"url": "https://www.actualno.com/europe/naj-malko-36-postradali-v-bukuresht-pri-sblysyci-na-jandarmeristi-i-protestirashti-news_689307.html", "text": "  Най-малко 36 души са пострадали в Букурещ при сблъсъци на жандармеристи и протестиращи срещу спорните съдебни реформи, които налага управляващото мнозинство в Румъния, съобщава интернет изданието \"Зиаре\", цитирано от БНР.     Повече от 2000 са демонстрантите на площада на победата в Букурещ. Много от тях са пристигнали от чужбина. Полицията използва сълзотворен газ пред сградата на правителството, чието заседание днес беше отменено. Протестиращите развяват румънски флагове и знамена на Европейския съюз и скандират \"Правосъдие, а не корупция\".   Протестиращи коментираха:\r\n\"Аз съм против това правителство, парламентът трябва да се разпусне и да има предсрочни избори. Ние искаме престъпниците да отидат в затвора, искаме свободна държава без корупция\".  \"Тук съм, за да кажа, че това правителство трябва да си ходи. Ние сме уморени от него. Страната трябва да се управлява от по-млади и можещи политици. Сегашните ни тласкат към пропастта\".   ", "date": "2018.08.10", "title": "Най-малко 36 пострадали в Букурещ при сблъсъци на жандармеристи и протестиращи"}
{"url": "https://www.actualno.com/society/sedmicata-v-absurdi-6-10-avgust-news_688576.html", "text": "             Над две години и седем месеца отне на Института за ядрени изследвания и ядрена енергетика (ИЯИЯЕ) да подготви поръчка за проектиране на сграда за циклотрона TR2. При доставката му през януари 2016 година уредът беше представен като ускорителя с най-добри параметри на Балканите, като най-големия научен проект на България. Тогава шефът на Института доц. д-р Димитър Тонев пред медиите заяви, че до края на годината (2016) очаква да е готов строежът с бункер, в който да бъде монтиран циклотронът, от 2017-та да започне работа.      Честно казано това не ме интересува. Така по време на импровизирана пресконференция ръководителят на Специализираната прокуратура Иван Гешев отговори на въпрос какво точно представлява процедурата по екстрадиция на престъпния бос Димитър Желязков - Митьо Очите. Обвинителят уточни, че било въпрос на комплектоване на документи, но това влезе в противоречие с други негови думи, че Желязков \"едва ли\" щял да иска процес в Турция, на който да се реши екстрадицията му.\r\nГешев добави, че процедурата тече по турското законодателство и предположи, че Очите едва ли щял да иска да има дело за екстрадиция в Турция. \"Определено не е страхлив, това му е репутационен плюс”, каза прокурорът, като направи намек, че Очите не бил като банкера Цветан Василев, който години наред пребивава в Сърбия. Очите имал такъв бизнес в България, че това налагало личното му присъствие.  Неприятен факт е, че новината се потвърждава – така адвокат Евгений Мосинов, лидер на БСП в Общинския съвет в Бургас коментира случилото се с общинския съветник на \"червените\". Мосинов обаче уточни, че БСП \"отправила покана\" Бенчев да си подаде оставката, което било нормална европейска практика.   На изричен въпрос, че отдавна се знае, че \"Аркус - Сигурност\", която е собственост на Бенчев и в която Митьо Очите е консултант и защо БСП досега нищо не е казвала, отговорът беше – той не е декларирал притежанието на тази фирма. \"Когато имаме възможност, ще искаме обяснение от г-н Бенчев за служебните му отношения с Митьо Очите, които се оказаха не само служебни\", добави Мосинов.  Инвестициите, обещани от чужденци в замяна на българско гражданство, на практика не се контролират. Средно по петима чужденци годишно получават българско гражданство заради направени от тях инвестиции в страната, но нито правосъдното министерство, нито икономическото, нито Българската агенция за инвестиции (БАИ) осъществяват реален контрол, както личи от официалните им обяснения.  Обществена тайна е, че в много голям процент от случаите обществените поръчки в България са нагласени и предназначени за определен човек. А анализ, публикуван от Министерството на финансите (МФ), потвърждава, че бизнесът с право е възприел хипотезата от първото изречение. Оказва се, че в 74% от търговете има засечки и проблеми заради грешки на администрацията, зле подготвени от чиновниците документи и опорочени процедури.  Две коренно различни версии за случай с 9-годишно дете и реакцията на \"Спешна помощ\" бяха оповестени в ефира на Нова телевизия.  Престъпна схема за придобиване на шофьорски книжки разкриха от сектор ”Икономическа полиция” при ОДМВР - Бургас. Оказва се, че книжки са вземали курсанти, които дори не са явявали лично на изпитите. Организатор на схемата е 62 годишния Красимир Ненчев от Бургас - инструктор с частна школа, който използвал трети лица за да се явяват вместо негови курсанти на теоретичните и практически изпити за придобиване на правоспособност за управление на МПС от категория \"В\", съобщиха от МВР.  Малко над 37 млн. лева дивидент от тютюн, близо 5 милиона лева в банката, още около 3 млн. долара в банкови сметки и около 300 хил. евро, също в банкови сметки, няколко коли, 1 къща и 2 апартамента плюс няколко офиса (в София, в Пазарджик и във Велинград) - това е декларирал като имущество депутатът от ДПС Делян Пеевски, показват официалните декларации на лицата, заемащи публични длъжности към Комисията за противодействие на корупцията и за отнемане на незаконно придобитото имущество (КПКОНПИ).   Четирима от осъдените с най-големите присъди престъпници в България успяха да осъдят държавата в Страсбург - заради условията в затворите. Това са Лазар Колев, осъден на доживотен затвор без право на замяна за убийството на сестрите Белнейски, Йордан Петров, станал известен като Кумановския убиец, също излежаващ доживотна присъда, Илиан Михайлов, който ще е в затвора до смъртта си заради подбудителство към убийството на втория съпруг на майка си, както и Стоян Петров, осъден на 20 години затвор за убийството на бургаския бизнесмен Стоян Стоянов.  Държавната агенция на българите в чужбина (ДАБЧ) праща писма на емигранти, като ги кани да се върнат обратно в България. С писмата всъщност се предлага работа в България, като те са адресирани до наши сънародници според потребностите на бизнеса, който си търси работна ръка – например към Франция се адресират писма с работни места, за които трябва френски език. Статистика обаче колко българи са се завърнали няма, по думите на председателя на ДАБЧ Петър Харалампиев.  След като лично по думите на премиера Бойко Борисов се оказа, че държавата е дала 2,5 млн. лева за информационна система за хората с увреждания, сега правителството почва работа върху \"интегрирано административно и социално обслужване на хората с увреждания и свързаните с тях услуги\". Това обяви вицепремиерът Томислав Дончев след среща с представители на национално-представените организации на хората с увреждания и родители на деца с увреждания, министъра на труда и социалната политика Бисер Петков, министъра на здравеопазването Кирил Ананиев и омбудсмана Мая Манолова.  Вътрешният министър Валентин Радев обяви, че не му е удобно да пита турския си колега кога Димитър Желязков - Митьо Очите ще бъде предаден в България. Това се разбра от негово изказване в Елин Пелин. Министърът е там да инспектира работата и условията на местната полиция. \"Общуваме с турските власти на най-­високо ниво - два пъти разговарях с министър Ослу. Това беше и преди, когато разбрахме, че минава на тяхна територия, и след това. Разбрахме се, че той ще си бъде по червената бюлетина - има си процедури и те ще ги изпълнят. Точно как ще стане и как работи техния съд не ми е удобно да го питам - да му кажа \"а бе, няма ли да ни го предавате\", заяви Радев.   Броят на стартиращите гладна стачка в \"Български пощи\" ЕАД се увеличава и обхваща все повече подразделения на държавното предприятие. В момента 10 служители на \"Български разменно-сортировъчен център\" (БРСЦ) са обявили, че се присъединяват към протеста на Златка Младенова, която на 30 юли първа обяви, че ще гладува, тъй като е лишена от парите за клас прослужено време и са спрели ваучерите за храна, съобщиха от синдикат \"Защита\". Освен това, Младенова, която е лидер на организацията на синдиката \"Защита\" в предприятието, поиска оставката на принципала на държавното дружество - министър Ивайло Московски, защото толерира действията на \"Български пощи\", а умишлено наказва нея и съмишлениците ѝ за изразения протест срещу лошото управление.  Телефонните измамници в България отново проявиха креативност – този път свързана с чумата по дребните преживни животни, т.е. овце и кози. Измамниците звънят на фермери и им казват, че са вземани проби, които доказали чума. За да не бъдат убити животните, измамниците искали пари. Те се представяли за служители на Държавен фонд \"Земеделие\".  След като на бял свят излязоха декларациите на хората, заемащи (висши) публични длъжности в България, дойде ред да погледнем какво пише в декларациите на градоначалниците на най-големите градове в България – София, Пловдив, Варна и Бургас.   Здравната каса плаща лечение на деца в чужбина, въпреки че то може да се извърши у нас, но болниците не са направили обществени поръчки и нужните консумативи и лекарства липсват.  \"Работата с Димитър Желязков е като работата с всички останали служители. Има си работа, която се изпълнява. Заплатата е лично договорена с мен. Задълженията му са намиране на обекти, които да вземем и да охраняваме, защото това ни е работата. Може би най-добре ще ви обясни самият той как протича деня му на работа.\" Това каза управителят на охранителна фирма \"Аркус – Сигурност Бургас\" Иван Владимиров и уточни, че Очите е назначен на работа през 2015 година.  Компютърната фирма \"Глобул Вижън 2018\" ще доставя препарати за откриване на чумата по овцете. Обществената поръчка е на стойност над 330 000 лева. Въпросната компания е създадена в края на юни - около седмица, след като Агенцията по храните официално обяви, че е открито първото огнище на чума. За участие в обществената поръчка е поканена само въпросната фирма.   Много добри доходи и имущество са декларирали доста от директорите и на държавни, и на частни болници. От тази година управителите на болници, които имат договори със здравната каса и се финансират с обществени средства, също са длъжни да подават имотни декларации пред Комисията за противодействие на корупцията и отнемане на незаконно придобитото имущество. Най-богат от близо 300-те директори и управители, подали декларации, е шефът на държавната кардиологична болница \"Св. Екатерина\" проф. Генчо Начев. Той и съпругата му Даринка притежават дялове от 7 дружества за общо 2 206 700 лв. Сред тях са \"Кристална вода\" - компания, свързвана с бизнесмена Румен Гайтански-Вълка, която се занимава с ВиК проекти и пречистване на води. ", "date": "2018.08.10", "title": "Седмицата в абсурди (6 - 10 август)"}
{"url": "https://www.actualno.com/society/maja-manolova-shte-ima-zakon-za-lichnata-pomosht-news_689309.html", "text": "  За пореден път въпросът за личната помощ беше зададен, обсъдихме го и стигнахме до очаквания резултат. Да, ще има такъв закон. Това каза омбудсманът Мая Манолова, предаде БГНЕС.     Манолова взе участие в работната група в Министерството на труда и социалната политика, в която тя, експерти от министерството, национално представителните организации на и за хората с увреждания, както и представители на протестиращите майки обсъждаха текстовете в Законопроекта за хората с увреждания.   Мая Манолова отново изведе на преден план необходимостта от въвеждането на индивидуална оценка на потребностите на всеки един човек с увреждания, както и задължителния характер на задължението по нея.\r\n„Помощните средства и медицинските изделия от 1 януари 2020 година да се предоставят на хората с увреждания вместо лимитирани средства. Да преминат към Министерство на здравеопазването. Междувременно и поетапно МЗ да изготви стандарти, на които трябва да отговарят тези медицински изделия, защото не е честно ние да цепим стотинката, а едни фирми да се облагодетелстват, продавайки боклуци на хората с увреждания“, настоя Манолова.  Общественият защитник подчерта, че в Закона за хората с увреждания е предвидено създаването на специален фонд, който да финансира преустройството на стари сгради, за да бъде осигурен достъпът на хората с увреждания в тях. Манолова и протестиращите майки са получили и уверения, че предвиденият орган, който ще оказва контрол в сектора, ще бъде държавен и към Министерски съвет.   „Въпросът е да видим дали в понеделник ще ги има всички текстове, до които днес постигнахме съгласие. Очакваме да бъде записан и Законът за личната помощ, и задължителния характер на индивидуалната оценка и другите текстове“, каза от своя страна Мая Стоицева, една от протестиращите майки, участващи в работната група.\r\nСледващата седмица предстои ново разширено заседание на работната група, а на 17 август по темата ще бъде проведена среща с премиера Бойко Борисов в Министерски съвет.    ", "date": "2018.08.10", "title": "Мая Манолова: Ще има Закон за личната помощ"}
{"url": "https://www.actualno.com/america/mishel-bechelet-e-novijat-vyrhoven-komisar-na-oon-news_689299.html", "text": "  Общото събрание на ООН одобри назначаването на бившия президент на Чили Мишел Бечелет за нов върховен комисар на Световната организация по човешките права, предава AFP, цитирана от \"Фокус\".     Решението е прието единодушно от 193-те страни членки на Общото събрание. Генералният секретар Антонио Гутереш я предложи на поста в сряда.   ", "date": "2018.08.10", "title": "Мишел Бечелет е новият върховен комисар на ООН"}
{"url": "https://www.actualno.com/music/nikoj-ne-e-bjagal-ot-starcheski-dom-za-da-otide-na-metyl-fest-news_689289.html", "text": "         Двамата мъже не са били нито старци, нито са стъпили на фестивала.   Deutsche Welle, откъдето дойде първоначално историята, репортажа си – оказва се, че грешката започва от полицията, откъдето са дали погрешна информация до медиите. Според началния им доклад, двама старци са избягали от старческия дом, в който живеели, за да отидат на фестивала Wacken, който много харесвали. В обновената си статия Deutsche Welle докладва, че полицията е актуализирала информацията до медиите – двамата мъже се оказват на зрялата, но далеч от старческа възраст 58 и 59 години, и са бегълци от психиатрично заведение, не от старчески дом.\r\nОсвен това, двамата изобщо не са стигнали до фестивала Wacken, нито пък той е бил целта на бягството им – целта им всъщност е бил самият град Вакен, където са отишли да пият и да се забавляват.  Полицията добавя, че накрая двамата се довели до безпомощно състояние, затова били отнесени до най-близкото място, където можела да им се окаже помощ – . Вероятно оттам е дошла и грешката при първоначалния им доклад.       ", "date": "2018.08.10", "title": "Никой не е бягал от старчески дом, за да отиде на метъл фест"}
{"url": "https://www.actualno.com/interest/shte-se-uvelichi-brojat-na-ekstremnite-klimatichni-javlenija-news_689186.html", "text": "  Знанието за климатичните промени ще ни помогне по-добре да се подготвим.     Аномални горещини в Германия, пожари в Швеция и останалите скандинавски държави, отровни водорасли, размножаващи се в необичайно топлото през тази година Балтийско море – лятото на 2018 г. е рекордно горещо не само в Европа, но и в много други региони по света.   Тази унищожителна промяна на климата е следствие от глобалното затопляне, смятат учените от международната организация World Weather Attribution (WWA). Те са проучили влиянието на глобалното затопляне върху регионалните климатични явление, имащи място това лято, и стигнали до извода, че последните природни явления в Европа са резултат от климатичните промени в световен мащаб.   За основата на своя анализ учените от WWA са взели последните данни и данните от историята на метеорологичните наблюдение от 6 метеорологични станции, намиращи се основно в Северна Европа – Финландия, Дания, Ирландия, Холандия, Норвегия и Швеция. Тези станции са избрани по практични съображение, защото те са събирали информация без прекъсване от началото на 19 век и тя е била цифровизирана. Учените са използвали метеорологичните данни в два модела, които са позволили да се изучат климатичните промени. В първия модел климатът е изследван с оглед на условията, в които живеем днес, във втория - без да се отчита човешкото въздействие върху околната среда. След това учените са сравнили резултатите, получени от тези два модела.\r\nВъз основа на данните от метеорологичната станция в Копенхаген учените са установили, че в първия модел аномалната жега, такава каквато се е случила в Европа това лято, ще се повтаря един път на 7 години. Във втория модел, т.е. без въздействието на човешкия фактор – един път на 35 години.   „Следователно, можем да твърдим, че глобалните климатични промени увеличават вероятността от аномални жеги десетки пъти“, заяви Фридерике Ото, метеоролог от Института за климатични промени в Оксфордския университет. Анализът на данните от всичките шест метеорологични станции е установил също така, че заради глобалното затопляне вероятността от продължително горещо време, което Европа преживя през това лято, се е увеличила два пъти.     Промяната на климата е доста абстрактно явление, базиращо се на абстрактни цифри. Един от най-важните показатели за това, че има такава промяна, е повишаването на средната глобалната температура. Но хората обаче могат да почувстват повишаването на средната глобална температура не директно, а само опосредствено – под формата на силни дъждове, аномални горещини, урагани или суши. „По тази причина е много важно да се намерят и докажат тези конкретни примери на последици от климатичните промени. Знанието за това как се променя климата, ще ни помогне по-добре да се подготвим“, заяви Робер Вато, учен метеоролог от френската Лаборатория по екология и климата.\r\nСлед горещото лято на 2003 г., когато само във Франция от високите температури са умрели 15 000 души, френското правителство разработи план за действие в случай на продължителни периоди на жеги, за да се сведат до минимум свързаните с това рискове за здравето. Но експертите се страхуват, че тези планове вече са остарели, пише БГНЕС.   „Тези планове се основават на данните за екстремни климатични явления, такива като горещини или проливни дъждове, които вече познаваме. Проблемът е в това, че климатът днес вече се различава от това, което беше в близкото минало, а в бъдеще промените ще бъдат още по-екстремални“, заяви Робер Вато. В някои страни политиците вече са осъзнали мащабите на проблема. Така, във Великобритания, където температурите на въздуха това лято също достигнаха 30 градуса и повече, депутатите призоваха правителството да разработи план за защита на населението и най-вече на възрастните хора, в случай на продължителни жеги. Те се страхуват, че към 2050 г. смъртността от горещото време може да нарасне три пъти.    За съжаление, да, констатират учените. „Аномалните климатични явления ще станат по-чести и по-интензивни. Вече е известно, че периодите на изключително горещи лета, като, например, лятото на 2003 в Европа, ще се повтарят през година, дори, ако успеем да задържим темповете на глобалното затопляне в границите от 2 градуса“, заяви Ендрю Кинг, учен метеоролог от Мелбърнския университет.\r\nПрез 2015 г. страните-членки на ООН приеха Парижкото споразумение за климата, САЩ по-късно излязоха от него. Главната цел на документа е да не се допуска увеличаване на средната глобална температура повече от 1,5-2 градуса по Целзий.   Проблемът е, че в момента отсъстват действащи мерки, способни в глобален мащаб да помогнат за постигането на този резултат, заявяват учените. Те също така предупреждават, че природните катаклизми ще стават все по-чести, а времето – все по-непредсказуемо. Периодите на суши ще се сменят от периоди на продължителни дъждове и наводнения, в един и същи регион ще се наблюдават различни климатични явления. Всичко това прави точните и дългосрочни прогнози практически невъзможни, което на свой ред няма да ни позволи да се подготвим добре за новите катаклизми, предупреждават учените.", "date": "2018.08.10", "title": "Ще се увеличи броят на екстремните климатични явления?"}
{"url": "https://www.actualno.com/cars/s-tozi-van-shte-otidete-zaedno-navsjakyde-ford-tourneo-custom-test-drajv-news_689257.html", "text": "         На външен вид новият Ford Tourneo Custom се различава от предходния модел с дързък и динамичен дизайн на предната част. Около високо разположената предна трапецовидна радиаторна решетка са поставени динамичните ксенонови фарове с LED светлини. В бронята са интегрирани новите фарове за мъгла. През деня светят само светодиодните контури на фаровете и създават облика на високоскоростен влак. В задната част на пътническия ван промените са козметични, като има нови светлини и нова форма на капака на багажника.    Основните промени са в интериора на новия Ford Tourneo Custom, който предлага на водача и пътниците комфортна среда за пътуване с изцяло нова по-ергономична кабина и повече възможности за трансформация на пътническия салон. Като водач на Tourneo Custom виждам пред мен изцяло новия плаващ 8-инчов цветен сензорен екран, вдъхновен от таблетите, както и новия контролен панел, който е по-лесен за употреба. Информационно-развлекателна система SYNC 3 на Ford се управлявана с жестове и ми позволява да управлявам аудиосистемата, навигацията и смартфона си чрез прости разговорни команди. До скоростния лост има USB порт и 12-волтов извод за зареждане на устройства.    Зад волана на новия Ford Tourneo Custom се чувствам удобно, благодарение на новите седалки с променени подложки от пяна и оптимизирана опора. Тапицериите в цялата кабина са напълно нови. Лично аз предпочитам текстилната тапицерия на седалките, преминала най-строгите тестове на Ford за абразивно износване, но ако искате повече лукс в салона, се предлага и практична двуцветна кожена тапицерия. В предната част на салона има три удобни открити ниши в горната част на таблото с място за мобилни устройства, както и голяма жабка за папки с формат A4 в долното затворено отделение. В двата края на таблото има отделения, в които се побират бутилки от литър и половина. В джобовете на вратите също има място за съхранение на предмети, както и практична нова дръжка, вградена в облицовката на вратата. В салона на новия Ford Tourneo Custom според модификацията има седалки за 8 или 9 пътници, както и достатъчно пространство за багажа им. Пътническият ван се предлага във варианти с къса база с дължина почти 5 метра и дълга база с дължина 5,34 метра. В модела с по-голяма дължина има повече място за багаж зад седалките. Седалките на третия могат да се сгъват в няколко позиции или да се демонтират. Така салонът може лесно да бъде променян в зависимост от това дали автомобилът ще се използва за превоз на бизнес групи или ще осъществява семейни пътувания. Седалките на двата задни реда могат лесно да се сгъват в множество варианти или да се премахват на сегменти или изцяло, предлагайки общо над 30 конфигурации. Всички седалки в Tourneo Custom са оборудвани с 3-точкови предпазни колани. Салонът отзад е изцяло облицован, а като опция се предлагат щори за страничните стъкла. Изцяло новата система за отопление, вентилация и климатизация предлага подобрено обдухване, с отделна климатизация в задната част на купето. Новият Ford Tourneo Custom се задвижва от модерния нов 2,0-литров турбодизелов двигател EcoBlue. Новият двигател се предлага с три варианта на мощност от 105, 130 и 170 к.с. Тестваният Ford Tourneo Custom е със средната налична мощност от 130 к.с., като е комбиниран с 6-степенна механична скоростна кутия и стандартна автоматична система Start-Stop. Като опция се предлага и 6-степенна автоматична трансмисия. Със 7 човека на борда и немалко багаж, дизеловият мотор ускорява енергично големия ван, като максималният въртящ момент от 385 Нм е наличен още при 1500 об/мин. Моторът има достатъчно тяга за да изпреварва сравнително бързо. Консумацията при поддържане на постоянна скорост от 120 км/ч е около 7 л/100 км. Новият Tourneo Custom има ниски експлоатационни разходи, тъй като сервизните интервали са увеличени на 2 години или 50 000 км.   Шофирайки новия Ford Tourneo Custom се възползвах от всички системи в помощ на водача. Тъй като вановете често имат ограничена видимост назад, много полезна е системата за следене на мъртвата точка с предупреждение за страничен трафик. Тя предупреждава водача, когато излиза на заден ход от паркомясто, за близки превозни средства, които могат му пресекат пътя. Много полезен е също асистентът за предотвратяване на сблъсъци със засичане на пешеходци, както и предупреждението при неволно напускане на лентата. Една от новостите е интелигентният ограничител на скоростта, който позволява автоматично поддържане на максималната скорост на автомобила в рамките на законовото ограничение. Технологията използва системата за разпознаване на пътните знаци, която засича знаците за ограничение на скоростта. Опционално моделът е оборудван със система за стабилизация при страничен вятър, адаптивен круиз контрол и задно въздушно окачване за меко возене по неравни настилки.   Дължина: 5339 мм\r\nШирочина: 1986 мм\r\nВисочина: 1976 мм\r\nМеждуосие: 3300 мм\r\nСобствено тегло: 2111 кг\r\nВместимост на резервоара: 80 л Тип: 4-цилиндров дизелов с турбокомпресор\r\nРаботен обем: 2000 куб.см\r\nМаксимална мощност: 130 к.с. при 3500 об/мин\r\nМаксимален въртящ момент: 385 Нм при 1500 об/мин\r\nСкоростна кутия: 6-степенна механична Максимална скорост: 182 км/ч\r\nУскорение от 0-100 км/ч: 12,9 секунди\r\nСреден разход: 6,1 л/100 км\r\nВредни емисии СО2: 159 г/км\r\nБазова цена на модела: 53 600 лева с ДДС   Дължина: 5306 мм\r\nШирочина: 1920 мм\r\nВисочина: 1890 мм\r\nМеждуосие: 3275 мм\r\nСобствено тегло: 1687 кг\r\nВместимост на резервоара: 69 л Тип: 4-цилиндров дизелов с турбокомпресор\r\nРаботен обем: 1560 куб.см\r\nМаксимална мощност: 115 к.с. при 3750 об/мин   Максимален въртящ момент: 300 Нм при 1750 об/мин\r\nСкоростна кутия: 6-степенна механична Максимална скорост: 212 км/ч\r\nУскорение от 0-100 км/ч: 13,4 секунди   Среден разход: 5,2 л/100 км\r\nВредни емисии СО2: 137 г/км\r\nБазова цена на модела: 51 483 лева с ДДС    ", "date": "2018.08.10", "title": "С този ван ще отидете заедно навсякъде - Ford Tourneo Custom (тест-драйв)"}
{"url": "https://www.actualno.com/interest/norvegija-shte-lekuva-narkomani-s-heroinova-terapija-news_689258.html", "text": "  Норвегия, която има едно от най-високите нива на смъртност след предозиране с наркотици в Европа, ще тества предписването на хероин на най-сериозно зависимите от дрога, за да се подобрят условията им на живот. Това се казва в съобщение на правителството, предаде БГНЕС.     Норвежката дирекция \"Здраве и социални въпроси\" има за задача да предложи експериментален проект за идентифициране на пациентите, които биха могли да се възползват от програмата, да проучи метода на изпълнение и да изчисли разходите.   \"Надяваме се, че това ще предостави решение, което ще даде ... по-добро качество на живота на някои наркомани, които днес са извън нашия досег и на които настоящите програми не помагат достатъчно\", написа министърът на здравеопазването Бенте Холе във Фейсбук.\r\nНорвегия има едно от най-високите нива на смъртност при свръхдоза в Европа с 81 смъртни случая на милион граждани през 2015 г., нареждайки се след Естония (132 смъртни случая на милион) и Швеция (88 смъртни случая на милион), сочи статистиката на Европейския център за мониторинг на наркотиците и наркоманиите.  Вече приета или тествана в Швейцария, Холандия и Дания, медицинската терапия с хероин е противоречива, но привържениците твърдят, че освен подобряването на качеството на живот на зависимите и намаляването на смъртността от свръхдоза, намалява престъпността и свързаните с нея разходи.   Първите лечения по проекта ще започнат най-рано през 2020 г., се казва в изявление на министерството на здравеопазването.\r\nОт инициативата може да се възползват и да има положително влияние върху тях до 400 наркомани, написа в. „Афтенпостен“.    ", "date": "2018.08.10", "title": "Норвегия ще лекува наркомани с хероинова терапия"}
{"url": "https://www.actualno.com/society/sled-namesata-na-borisov-babh-sprja-porychkata-za-preparatite-za-chuma-news_689293.html", "text": "   Това съобщи на пресконференция изпълнителният директор на агенцията Дамян Илиев.     \"Преди малко се чух с премиера и той ми каза: \" . Навън да правят изследванията. Не се занимавай\", допълни Илиев.   По-рано днес по случая с поръчката на БАБХ и да я прекрати, ако има проблем. Вчера стана ясно, че , хардуер и периферни устройства ще доставя тестове за потвърждаване на чума по животните за 336,184 лв. Дружеството е създадено преди месец с капитал от 500 лв.\r\nОт Българската агенция по безопасност на храните излязоха с обяснение, че всички условия по обществената поръчка са изпълнени правилно и законно.  Пред журналисти Дамян Илиев обяви, че Борисов не му е искал оставката.   “През цялото време си мислих че съм юридически прав. Затова не спрях обществената поръчка”, каза Илиев.\r\nДиректорът на БАБХ обясни още, че най вероятно пробите за чума по дребните преживни животни ще бъдат разделени между референтни лаборатории - в Румъния, Австрия, Унгария.    ", "date": "2018.08.10", "title": "След намесата на Борисов: БАБХ спря поръчката за препаратите за чума"}
{"url": "https://www.actualno.com/america/sasht-osydi-rusija-za-izpolzvaneto-na-himichesko-oryjie-news_689303.html", "text": "  Белият дом съобщи, че САЩ силно осъждат това, че Русия е използвала химическо оръжие срещу бившия си агент Сергей Скрипал във Великобритания, предава \"Ройтерс\", цитиран от \"Фокус\".     „Нападението в Солсбъри на 4 март е безотговорна демонстрация на незачитане на универсално поддържаните норми срещу химическите оръжия“, съобщава Белият дом в официално свое заявление.   Преди два дни Държавният департамент на САЩ обяви санкции срещу Русия по този повод.", "date": "2018.08.10", "title": "САЩ осъди Русия за използването на химическо оръжие "}
{"url": "https://www.actualno.com/society/ivan-bakalov-shefove-na-bolnici-milioneri-a-sestrite-vzemat-po-700-lv-zaplata-news_689262.html", "text": "  \"Шефове на държавни болници - милионери по официални декларации. А това е върхът на айсберга, кой знае какво има недекларирано или на имена на близки хора, сметки в чужбина. И 69 шефове не са подали декларации...\". Това заяви журналистът Иван Бакалов в във Facebook по повод      \"И шефът на здравната каса милионер, от времето докато е бил шеф на държавна болница.\r\nА България остана без медицински сестри, в държавни болници им дават по 600-700 лв. заплата.\r\nНякой говореше за корупция?  Ако обществото, медии и политици премълчат този скандал, надежда всяка тука оставете\", допълни Бакалов.", "date": "2018.08.10", "title": "Иван Бакалов: Шефове на болници - милионери? А сестрите вземат по 700 лв. заплата"}
{"url": "https://www.actualno.com/asia/sled-povtornoto-prebrojavane-na-glasovete-v-irak-nachelo-pak-e-muktada-sadr-news_689264.html", "text": "  Алиансът на националистическия шиитски духовник Мукдада Садр печели парламентарните избори през май в Ирак след повторното ръчно преброяване на бюлетините, съобщи избирателната комисия, цитирана от световните агенции, цитирани от БГНЕС.     По този начин се открива възможност за формиране на правителство - три месеца след изборите в близкоизточната страна.   Твърденията за измами подтикнаха върховния съд да нареди частично ръчно преброяване на бюлетините. Но съвместната листа на Садр и комунистите запази всичките си 54 места, които спечели, и стана най-големият блок в 329-местния парламент в Ирак.\r\nЕдинствената съществена промяна, произтичаща от повторното преброяване, ще бъде допълнително едно място за Съюза на завоюване на бивши проирански паравоенни бойци. Съюзът на завоюване остава на второ място, но вече с 48 места вместо 47. Блокът на премиера Хайдер Абади остава на трето място с 43 места.  След като върховният съд официално обяви окончателните резултати, президентът има 15 дни да свика парламента, който след това трябва да избере новия държавен глава, и да започне процеса по формиране на правителство и нов премиер.   Садр вече подписа коалиционно споразумение с шиитската група Ал-Хикма на Амар Хаким, която след повторното преброяване ще разполага с 19 депутати и със имащия светски възгледи досегашен вицепрезидент Ияд Алауи, който сред сунитите има най-много депутати – 21.\r\nСформирането на правителство няма да е лесно и бързо, защото дори с подкрепата на Алауи и Хаким, Садр ще може да има подкрепата на малко под 30% от депутатите. Днес духовникът заплаши по-скоро да постави своя блок в опозиция, отколкото да сформира правителство, ако останалите партии откажат да подкрепят 40-те негови искания, които той направи „за да се задвижи политическият процес в правилната посока“. Сред тези искания са отхвърлянето на сектантските квоти, отказът за връчване на правителствени портфейли на предишни титуляри на ведомства, отказ от даване на постове на депутати с двойно гражданство и изгонване на корумпирани служители.    Подкупите и корупцията се смятат за голям проблем в страна, в която гражданите казват, че не могат да се възползват от огромното ѝ петролно богатство. Официално през последните 15 години 40 милиарда долара бяха отпуснати на енергийния сектор, но значителна част от тях бяха отстранени от корумпирани политици и бизнесмени, които оформиха фалшиви договори.", "date": "2018.08.10", "title": "След повторното преброяване на гласовете в Ирак начело пак е Муктада Садр"}
{"url": "https://www.actualno.com/burgas/kupon-na-sveta-anastasija-na-15-avgust-news_689294.html", "text": "  Добре сте дошли на празника на остров Света Анастасия, който традиционно се отбелязва всяка година на 15 август. Община Бургас и общинско предприятие \"Туризъм\" отново са подготвили разнообразни забавления за хората, които изберат да прекарат празничния ден на единствения обитаем остров по българското Черноморие:      10:30-16:00 часа\r\nДетска творческа работилница за изработване на сувенири  10:30-16:30 часа\r\nУчастие на група Alive Band на островния плаж\r\n10:30-19:00 часа    Контролиран достъп до Фара\r\n12:00 часа\r\nОстровно хоро с ПФА \"Странджа\"\r\n14:00 часа\r\nПразничен водосвет   17:30 часа\r\nПиратски игри с Държавен куклен театър - Бургас\r\n17:30 часа\r\n\"Часът на поета\" с Бургаска писателска общност.\r\n21:00 часа\r\nМилица Гладнишка и Михаил Йосифов секстет, със специалното участие на Васил Спасов", "date": "2018.08.10", "title": "Купон на Света Анастасия на 15 август "}
{"url": "https://www.actualno.com/burgas/trio-vladigerov-s-koncert-na-florata-news_689295.html", "text": "  Трио Владигеров\" ще изнесат концерт на 27-ми август от 20.00 часа в Експо център \"Флора Бургас\". Екатерина /пиано/, Александър /тромпет и флюгелхорн/ и Константин /пиано и кларинет/ са родени в София в дома на изтъкнатия диригент и композитор Александър П. Владигеров и актрисата Величка Чобанова - Владигерова.     Първите стъпки в музиката правят под ръководството на баща си и под въздействието на артистичния дух в дома Владигерови. Тримата са възпитаници на НМУ \"Л. Пипков\" и ДМА \"П. Владигеров\" в София, а впоследствие и на Университета за музикално-сценични изкуства и Консерваторията във Виена. Вече повече от двайсет години живеят и работят във Виена, като всеки следва своят собствен творчески път и развитие като музикант.\r\nСъздават \"Трио Владигеров\" заради огромната радост да музицират заедно. Проектите на триото имат за цел да представят музикалната традиция на фамилия Владигерови в нейното развитие през три поколения. Към огромното и неоценимо като художествена стойност музикално наследство тримата се отнасят с дълбока почит. Съхраняването на неговата автентичност има водещо значение в разработването на всяка нова музикална идея.\r\nПрез последните десет години братя Владигерови издават пет албума със собствени композиции: \"Влюбеният скитник\" (2007г.), \"За големите и малки неща\" (2011г.), \"Мечтаейки за мечтите\" (2014 г.), \"Посветени звуци\" (2014г.) и \"The Rag Waltz Time\" (2017г.), в които с виртуозна лекота и богата фантазия заявяват своята индивидуалност и своеобразен композиторски почерк.  Концертните изпълнения на триото са жива ретроспекция на музика, създадена в продължение на 120 години от три различни поколения, черпили опит и вдъхновение от богатството на българския фолклор.\r\nТрио Владигеров изнася концерти в Австрия, България, Белгия, Великобритания, Германия, Италия, Канада, Русия, Швейцария, Унгария, Полша и Чехия.\r\nБилети за концерта на \"Трио Владигеров\" можете да намерите на касата на Експо център \"Флора\", на цени от 10 лв., а за пенсионери и учащи - 5 лв.    ", "date": "2018.08.10", "title": "Трио Владигеров с концерт на Флората"}
{"url": "https://www.actualno.com/europe/sergej-lavrov-zajavi-che-ne-priema-novite-sankcii-sreshtu-rusija-zaradi-sluchaja-skripal-news_689305.html", "text": "  Руският външен министър Сергей Лавров заяви в телефонен разговор с държавния секретар на САЩ Майк Помпео, че Москва категорично не приема новите санкции на Вашингтон заради „случая Скрипал“, предава РИА Новости, цитирани от \"Фокус\".     „От руска страна е изразено категоричното неприемане на наскоро обявените от Вашингтон нови санкции с позоваване на уж наличната информация за участието на Русия в така наричаният „случай Скрипал“, пише в официално заявление на МВнР на Русия. Лавров е подчертал, че нито САЩ, нито Великобритания, нито която и да е друга страна не са предоставили и едно доказателство, което да потвърждава това.\r\nВ сряда властите на САЩ обявиха нови санкции срещу Русия заради предполагаемото използване от нея на химическо оръжие в британския град Солсбъри.", "date": "2018.08.10", "title": "Сергей Лавров заяви, че не приема новите санкции срещу Русия заради случая \"Скрипал\""}
{"url": "https://www.actualno.com/america/chetirima-dushi-sa-ubiti-pri-strelba-v-kanada-news_689272.html", "text": "        „Четири души са убити при стрелба на крайградски път. Подробности ще бъдат дадени, след като приключи разследването“, написаха в Twitter от местната полиция.   Властите призоваха гражданите да избягват да влизат в района, в който е била стрелбата.\r\nНа мястото има медицински екипи и полиция.  60-хилядният Фредериктън е столица на провинция Ню Брънзуик.   ", "date": "2018.08.10", "title": "Четирима души са убити при стрелба в Канада"}
{"url": "https://www.actualno.com/crime/nad-75-kg-kanabis-izze-policijata-pri-specakcija-kraj-blagoevgrad-news_689248.html", "text": "   В хода й са проверени два имота и лек автомобил, иззети са над 75 кг канабис.     Криминалисти от ОДМВР – Благоевград, техни колеги от РУ – Петрич и служители на ТСБОП проверили имот в с. Митино, общ. Петрич, стопанисван от 57-годишен мъж от селото. Там били открити 25 растения, реагиращи положително на канабис, с общо тегло около 76,600 килограма.\r\nСлужители на РУ-Сандански проверили къща и прилежащо към нея дворно място в с. Плоски, обитавани от 49-годишен местен жител. Там служителите на реда открили 5 тревисти растения с общо тегло около 0,781 килограма и около 110 грама суха тревиста маса. При полевия наркотест са реагирали положително на канабис.   Полицейски служители на Първо РУ в Благоевград спрели за проверка лек автомобил „Пежо“, управляван от 33-годишен мъж от града. Установено било, че той шофира след употреба на наркотични вещества.  Тримата мъже са задържани с полицейска мярка до 24 часа. По два от случаите са образувани досъдебни производства, а в един – бързо производство.\r\nРаботата продължава под наблюдението на прокуратурата.", "date": "2018.08.10", "title": "Над 75 кг канабис иззе полицията при спецакция край Благоевград"}
{"url": "https://www.actualno.com/curious/opit-za-rekord-u-nas-shte-se-vie-naj-goljamo-planinsko-horo-v-sveta-news_689242.html", "text": "  На 11 август, в района на Седемте рилски езера, ще бъде направен опит за поставяне на рекорд на Гинес за най-голямо планинско хоро в света.     Освен него, посетителите ще могат да наблюдават и най-големия жив надпис, както и предизвикателството - ходене на въже между два балона.   \"Над 300 души в народни носии ще се хванат за ръце, ще поведат и туристи. За мен това е начин да покажем многообразието, колорита на българската носия и на фолклора като цяло\", каза пред \"Нова телевизия\" архитект Пламен Мирянов, организатор на събитието.\r\nТой поясни, че всеки, който иска да се хване на планинското хора, трябва да носи някакъв елелмент от носия.  На събитието ще присъства и Джейкъп Шварц, успешен оператор от САЩ, който ще заснеме клип за България.   ", "date": "2018.08.10", "title": "Опит за рекорд: У нас ще се вие най-голямо планинско хоро в света"}
{"url": "https://www.actualno.com/health/kakyv-tip-e-kojata-vi-news_689249.html", "text": "  За да се радваме на мека и гладка кожа, без да хвърляме луди пари за козметични продукти,  трябва добре да знаем какъв тип е тя.  Кожата е много важна част от външния ни вид и трябва да се грижим за нея непрестанно, ако искаме да изглежда добре. Често даваме пари за продукти, който всъщност не помагат на кожата ни, а напротив – вредят й. Това е защото не са предназначени за всеки тип кожа или имат ефект, от който нашата кожа не се нуждае.  Затова, преди да купувате какъвто и да било козметичен продукт, добре е да се запознаете с типовете кожа и да разберете към кой тип спада вашата.      Ако носът ви е мазен след като една вечер сте пропуснали да го намажете с крем, то кожата ви спада към този тип. Трудно е да се справите с мазната кожа, особено през лятото, когато потенето се увеличава, а с него и омазняването. При мазна кожа порите са разширени,  по-често се появяват пъпки. Кожата ви може да е мазна по наследство, но може да е такава и  заради начина ви на хранене. Намалете сладките храни, пушенето и мазните меса и добавете в менюто си повече плодове и зеленчуци, ако искате да се погрижите за кожата си отвътре. Също така намерете подходящия крем, както и измиващ продукт, с който да елиминирате излишното омазняване от кожата си.      При този тип кожа се наблюдава омазняване на определени зони, докато останалата част е суха. Обикновено се омазняват брадичката и носа, препоръчително е да не ги третирате много. Използвайте само почистващ продукт и отмийте с хладка вода. Зоните, които са сухи, третирайте с хидратиращи продукти.    Ако при допир  или от най-малкото раздразнение кожата ви се зачервява, то тя е чувствителна. Този тип кожа има непоносимост към почти всякакви козметични продукти – декоративна и бяла козметика, почистващи продукти. Затова е добре да бъдете изключително внимателни, когато стане въпрос за избор на козметични продукти. Най-добре се консултирайте с дерматолог.  Избягвайте да излагате кожата си на ниски температури и слънце, особено когато не е защитена.     Останалата част от статията !", "date": "2018.08.10", "title": "Kакъв тип е кожата ви?"}
{"url": "https://www.actualno.com/plovdiv/shte-zakrijat-li-rodilnoto-otdelenie-v-karlovo-news_689214.html", "text": "  Съществува опасност АГ отделението в Карлово да бъде закрито. Въпреки че в родния град на Апостола се раждат около 350 деца годишно, Здравната каса спира финансирането. Медиците в отделението споделиха пред камерата на бТВ, че оборудването е толкова старо, че е достойно за музейни експонати, като дадоха пример с гинекологичния стол – той е на 40 години.     Последното бебе родено в Карлово се казва Мартин, а вероятно ще остане и последното в историята. Най-близкото родилно е в Пловдив – на 60 км. Майката на Мартин споделя, че раждането е започнало през нощта и ако е трябвало да отиде до Града под тепетата, може би е щяло да има усложнение, тъй като в последния момент се е наложило секцио.   Д-р Цветан Петров е единственият анестезиолог в родилното отделение на Карлово. За да има АГ-отделение обаче трябват поне двама, а заради липсата Здравната каса спира парите.\r\nД-р Петров е сам. Друг желаещ да работи като анестезиолог при тези условия няма. Стартовата заплата за позицията, от която зависи ще има ли родилно в радиус от 60 км, е 1000-1500 лева. В чужбина условията са в пъти по-добри. Единственият анестезиолог е на мнение, че не само заплащането, но и грижата за сградата, средата и оборудването отблъскват младите.  Стопанин на болницата е общината. Според градската управа парите на болницата са спрени незаконно, а гастролиращите лекари на по половин щат от Казанлък запълват необходимата бройка анестезиолози.   Според кмета и зам.-кмета зад решението стоят икономически интереси на частни клиники в Пловдив. Община Карлово обжалва заповедта на Здравната каса и чака решението на Административния съд. Това решение, ще определи дали в Карлово ще се раждат деца или не.       ", "date": "2018.08.10", "title": "Ще закрият ли родилното отделение в Карлово?"}
{"url": "https://www.actualno.com/curious/tajnite-na-francuzojkite-za-shtastliv-jivot-news_689246.html", "text": "  Французойките са известни по цял свят като стандарт за фина сексуалност и финес. Съществуват и редица книги, посветени на тези невероятни дами и тяхната пословична самоувереност. Ето и какво може да си \"откраднате\" от техните рецепти за щастлив живот.      Нашата менталност предполага, че когато една жена има сериозен партньор, флиртът е забранен и дори равносилен на изневяра. Е, френските момичета знаят добре, че ако не могат да привлекат вниманието на чуждите мъже, то е почти невъзможно да задържат и това на своя мъж. Е, не си мислете, че тези жени излизат всяка вечер \"на лов\" по баровете. Лека усмивка, закачлив поглед, двусмислен коментар - всичко е в границите на доброто възпитание и вродения усет за изтънченост.    Признайте си, че имате чифт бельо за \"специални поводи\" или пък скъпо червило, което пак пазите със същата презумпция. Е, французойките не разсъждават така. Всички неща, които чакат \"техния си момент\", могат и да не го дочакат, затова всичко се случва на момента. Тоест, те наистина следват максимата \"носете си новите дрехи\".     Това несъмнено е една от основнитe причини защо тези жени са едни от най-щастливите в света. При тях няма жертви и компромиси, няма и \"първо семейството и децата\". Трудно ще видите французойка, която по цял ден седи над печката или мие чинии. Не, по-скоро ще я видите как спокойно пие капучино в кварталното кафене и едва след това тръгва по задачи.      Истината е, че забързани в сивото ежедневие, забравяме да се наслаждаваме на живота. Все чакаме отпуска, уикенд, да идем на \"специално място\", за да се почувстваме щастливи. Френските жени биха могли да ни дадат много ценни уроци в това отношение. Те умеят да намират щастие и наслада дори в парченце шоколад, изядено на балкона, срещу красотата на града. Имат време и \"очи\" да си купят няколко цветя за бюрото в офиса и т.н.      Независимо как се чувствате или изглеждате, един човек ще види у вас съвършенство, а друг - грозота. Французойките знаят това многo добре и не се стремят да изглеждат \"по калъп\". Ценят личния стил и не робуват на стандарти, стига да изглеждат добре в своите очи. Всички имаме тежки моменти, негативни емоции и стресови ситуации, независимо дали сме французойки, българки или италианки. Ключът обаче е в преодоляването на тези житейски изпитания. Е, френските момичета нито ще псуват, нито ще изядат една кофа сладолед, просто ще отидат в \"тайната си градина\". Това е френски термин и за всяка жена означава най-различно нещо, като най-общо казано това е начинът, по който те се справят с напрежението. За някои \"тайната градина\" е четене на любовен роман, за други - садене на цветя, за трети - каране на колело. Тайната е в това, че  каквото и занимание да ви действа успокояващо, желателно е да го правите в тишина и сами. ", "date": "2018.08.10", "title": "Тайните на французойките за щастлив живот"}
{"url": "https://www.actualno.com/crime/mashtabna-operacija-sreshtu-kontrabandata-news_689260.html", "text": "        „От Бургас започна. Стотици мастърбокси цигари. Много интересно са прикрити – все едно дървета гледаш, а вътре пълно с цигари. Като ги захванаха в Бургас контейнерите, стигнаха до София. Убеден съм, че в следващите 3 месеца, когато отчитаме битката с контрабандата на цигари, с тези няколко контейнера и стотици хиляди цигари, ще сме още по-надолу“, заяви той.   По повод общинския съветник в Бургас Бенчо Бенчев, който беше арестуван в Истанбул заедно с Димитър Жельзков - Очите, Бойко Борисов каза:\r\n„Правилното решение е това, което г-жа Нинова излезе и обяви – поемам вина и го махам. Отговорността е лична“.  Магистрала \"Хемус\" се строи усилено и ще бъде готова до 2024 година изцяло с пари от републиканския бюджет, потвърди премиерът, който заедно с министър Владислав Горанов извърши оглед на реализацията на инфраструктурните проекти на община Варна.   „На 16-и ще пуснем пътищата около Провадия. Първа копка правим на Белокопитово от Търговище, година и половина ще се оправят. \"Хемус\" откъм Ябланица видяхте, ще започне строителството до Търново и обратно, от Търговище към Търново. Така че 2024 година, ако сме живи и здрави, ще е готова \"Хемус\".", "date": "2018.08.10", "title": "Мащабна операция срещу контрабандата"}
{"url": "https://www.actualno.com/crime/specprokuraturata-zapochva-proverka-na-firmata-na-mitio-ochite-news_689215.html", "text": "  Специализираната прокуратура възложи на Националната агенция за приходи и ГД „Национална полиция“ проверка на дружество \"Аркус-сигурност Бургас“ и свързаните с него физически и юридически лица.     Проверката се възлага във връзка с разследване на специализираната прокуратура на организирана престъпна група за рекет, телесни повреди, разпространение на наркотици. По делото към наказателна отговорност са привлечени 10 лица за извършени престъпления по чл.321, чл.330 и чл. 213 от НК, съобщиха от прокуратурата.   При проведената на 2 август специализирана акция на територията на Бургаска област бяха претърсени над 30 различни адреса, включително и офиси на фирми и домове. В някой от тях бяха открити пари, оръжия, боеприпаси и черно счетоводство с бележки за суми, които трябва да се дадат на едно от обвиняемите лица – Димитър Желязков, познат като Митьо Очите.\r\nОчите беше задържан в хотелска стая в Истанбул, Турция. Той е под стража в Турция и се очаква да бъде екстрадиран в България, където да бъде изправен пред съда.  Задържани бяха 19 души, за които имаше данни, че са свързани с организираната престъпна група на несебърския бос. Задържани под стража обаче останаха 5. От всички с обвинения в неизвестност е само общинският съветник от Несебър Пейко Янков, който се издирва с червена бюлетина.   Един от основните участници в скандала е общинският съветник Бенчо Бенчев. Бившият депутат от ДПС Незрин Узун също е сред задържаните. На 8 август Бенчев бе призован за явяването му пред разследващия орган с цел привличането му към наказателна отговорност.\r\nНа 9 август Апелативният специализиран съд остави петимата от групата на Митьо Очите в ареста. На заседанието стана ясно, че по разпореждане на Митьо Очите човек от бандата му запалил игрална зала в Слънчев бряг, като за изпълнението на задачата си Карен Ованесян получил 250 лв. Това стана ясно от признанията на Ованесян, цитирани в залата.    ", "date": "2018.08.10", "title": "Спецпрокуратурата започва проверка на фирмата на Митьо Очите"}
{"url": "https://www.actualno.com/balkani/turskata-lira-padna-s-oshte-5-sprjamo-dolara-news_689217.html", "text": "  Подложената на удари турска лира достигна нови рекордни ниски нива спрямо щатския долар, като загуби около пет процента от стойността си, тъй като напрежението със Съединените щати не показва признаци на облекчение, предаде БГНЕС.     Лирата се търгуваше за 5,85 долара, което е загуба на стойност в деня от 5,5%. Въпреки това турската валута все пак до известна степен възстанови стойността си, след като по-рано за първи път в историята се срина до 6,0, и дори в един момент като се търгуваше на 6,2.   Лирата вече загуби над една трета от стойността си както спрямо долара, така и спрямо еврото тази година. Валутата на Анкара изпитва затруднения от опасенията за вътрешната икономическа политика и политическата ситуация.\r\nТурция продължава да бележи един от най-лошите спадове в отношенията си със Съединените щати заради задържането през последните две години на американския пастор Андрю Брънсън и редица други въпроси.  Също така международните пазари са много загрижени поради насоката на икономическата политика на Турция, където инфлацията достигна 16%, но централната банка не вдига лихвения процент, за да противодейства.   След като спечели на 24 юни изборите, които сериозно увеличиха правомощията му, президентът Реджеп Тайип Ердоган затегна контрола си върху номинално независимата централна банка и назначи зет си Берат Албайрак за шеф на Финансовото министерство.", "date": "2018.08.10", "title": "Турската лира падна с още 5% спрямо долара"}
{"url": "https://www.actualno.com/balkani/16-mlrd-evro-i-36-mln-jivotni-za-kurban-bajram-v-turcija-news_689220.html", "text": "  Турците ще изразходват повече от 10 милиарда лири или около 1,6 милиарда евро за животни за жертвоприношение по време на предстоящия празник Курбан Байрам. Това сочат прогнозите на фермерите.     \"Изчисляваме, че хората тази година ще платят около 10,06 милиарда лири за животни за празника\", каза Семси Байрактар, председател на синдиката на Турската селскостопанска камара, цитиран от БГНЕС.   Смята се, че тази година ще бъдат пожертвани 3,6 милиона животни, от които 2,8 милиона овце и кози.   ", "date": "2018.08.10", "title": "1,6 млрд. евро и 3,6 млн. животни за Курбан Байрам в Турция"}
{"url": "https://www.actualno.com/curious/deva-marija-se-narejda-na-12-to-mjasto-sred-naj-vlijatelnite-jeni-news_689205.html", "text": "  Британският вестник \"The Guardian\" публикува класация на най-влиятелните жени в историята на човечеството. Тя се основава на списъка \"100 жени, променили света\", който съставиха експерти от списанието \"BBC History Magazine\", информира БГНЕС.     Дева Мария е поставена след Алиенор Аквитанска (дъщеря на херцога на Аквитания Гийом X, съпруга на френския крал Луи VІІ и кралица на Франция, а по-късно съпруга на английския крал Хенри II и кралица на Англия).   На първо място в класацията на \"Гардиън\" стои Мария Кюри. Нейните заслуги са повече от впечатляващи - първата жена в света-лауреат на Нобелова награда по физика, първата жена – професор в Парижкия университет, първата двукратна носителка на Нобелова награда.\r\nВторото място заема Роза Паркс - основателката на движението за права на чернокожите в САЩ.  Маргарет Тачър и лейди Даяна са на шесто и петнайсето място. Джейн Остин, заемаща 13 позиция, е единствената писателка сред първите 20 места.   ", "date": "2018.08.10", "title": "Дева Мария се нарежда на 12-то място сред най-влиятелните жени"}
{"url": "https://www.actualno.com/society/borisov-se-zakani-da-spre-skandalnata-porychka-za-preparat-za-chuma-news_689275.html", "text": "   Това обяви пред журналисти във Варна премиерът Бойко Борисов, след като се оказа, че е избрана фирм за , която, освен всичко друго, е основана преди едва месец.     Става дума за доставка на химикали, използвани за диагностика на заболяването при дребните животни. Според Агенцията по храните покупката е била наложителна, защото не са притежавали такива препарати.   Прогнозната цена е почти 336 хил. лв. без ДДС. За договаряне е поканена единствено фирмата „Глобул вижън 2018” ЕООД, чийто 28-годишен собственик Никола Явахчов работи на наказателен паркинг и твърди, че е атакуван от конкуренти.\r\n\"Ще проверя случая и ако са направили такъв заход ще анулирам конкурса и ще ги изгоня. Това мога да го обещая. Отговорът ми може да получен до края на деня. \", заяви министър-председателят.  ", "date": "2018.08.10", "title": "Борисов се закани да спре скандалната поръчка за препарат за чума"}
{"url": "https://www.actualno.com/varna/borisov-napravi-nova-pytna-inspekcija-tozi-pyt-vyv-varna-news_689224.html", "text": "        Това е най-големият инфраструктурен проект в града, като за изграждането на новото трасе от ул. \"Подвис\" до ул. \"Девня\" правителството отпусна 80.5 млн. лева.   Други 4.5 млн. лева, осигурени от държавата, са за пробива на бул. \"Сливница\", като с реализирането на проекта ще бъде осигурен бърз достъп до автомагистрала \"Хемус\". Ремонтът на съществуващата част от булеварда се финансира по ОП \"Региони в растеж\".\r\nСлед завършване на булевард \"Васил Левски\" ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите.  Премиерът Борисов ще посети и района на \"Аспарухово\", където са завършени ремонтът и разширението на ул. \"Мара Тасева\", а в момента се ремонтира бул. \"Народни будители\", се казва още в официалното съобщение.   ", "date": "2018.08.10", "title": "Борисов направи нова пътна инспекция - този път във Варна"}
{"url": "https://www.actualno.com/balkani/zoran-zaev-otgovori-s-bylgarija-izgrajdame-iskreno-prijatelstvo-i-sytrudnichestvo-news_689225.html", "text": "   . Това написа във Facebook македонският премиер Зоран Заев. Той отправи призив към всички, дори и към критиците в Македония и България, да не се двоумят дали приятелството и сътрудничеството са искрени.     „Повече от една година празнуваме общи части от историята между двата народа, няколко пъти заедно отбелязваме историческите събития“. Заев подчертава, че е първият македонски премиер, който се е поклонил в България (Благоевград) пред паметника на Гоце Делчев по време на съвместното честване на празника. \"Преди това моят приятел, господин Борисов, беше първият български премиер, който се поклони пред гроба на Гоце Делчев в Македония (Скопие) при съвместното отбелязване на празника. Заедно двамата премиери се поклонихме пред паметника на цар Самуил в София. Заедно в Рим, във Ватикана тази година отпразнувахме Светите братя Кирил и Методий, общите славянски просветители“, пише Заев.   Обръщайки се към българите като към „скъпи приятели и братя“, македонският премиер казва още: “Понякога може би ние, политиците, не сме достатъчно внимателни, понякога правим и грешки, “.\r\nОтбелязвайки това, което българската страна е направила за Македония за излизането ѝ от изолацията по отношение на евроатлантическите си стремежи, Заев допълва: “Можем ли да се правим на слепи и глухи, когато виждаме и чуваме всичко, което България е направила и е успяла да помогне на Македония да получи поканата за членство в НАТО? Никога няма да забравим това приятелство, което е доказано с дела. Ние сме благодарни и много уважаваме това. Затова заедно ще празнуваме и честваме миналото си и на основите на това минало ще продължим да изграждаме нашето общо бъдеще. Заедно ще бъдем едно семейство в съюз с съюзниците от Европейския съюз и НАТО“, коментира още македонският премиер.            ", "date": "2018.08.10", "title": "Зоран Заев отговори: С България изграждаме искрено приятелство и сътрудничество"}
{"url": "https://www.actualno.com/tennis/vijte-kyde-i-koga-da-gledame-grigor-dimitrov-v-toronto-dnes-news_689227.html", "text": "  Най-добрият ни тенисист записа втора трудна победа на Мастърса в Торонто.     Той се наложи над Франсис Тиафо с 2:1 сета и си осигури място на 1/4-финалите на турнира.   Днес Григор го очаква трета битка в надпреварата, като съперник ще му бъде южноафриканецът Кевин Андерсън.   ", "date": "2018.08.10", "title": "Вижте къде и кога да гледаме Григор Димитров в Торонто днес"}
{"url": "https://www.actualno.com/crime/tir-razrushi-estakadata-na-tec-brikel-news_689269.html", "text": "        47-годишният шофьор е пострадал и е настанен в университетската болница на Стара Загора, раните му не са тежки и няма опасност за живота му. Возилото обаче е сериозно ударено.   Инцидентът е станал около 5 часа сутринта в петък и се предполага, че водачът е заспал, загубил е контрол върху волана и се е ударил в бетоновите подпори на въглищния транспортьор. Съоръжението обаче ще продължи да доставя суровина до електроцентралите.\r\nЗаради катастрофата е въведена временна организация на движението по международния път Русе - Свиленград, в района на Гълъбово.  ", "date": "2018.08.10", "title": "ТИР разруши естакадата на ТЕЦ \"Брикел\""}
{"url": "https://www.actualno.com/society/nov-protest-na-jivotnovydite-v-jambolsko-news_689207.html", "text": "        “Не се осъществиха, обещаните коридори за изкупуване на агнета и шилета“, обясни Георги Дражев от Гражданско сдружението Движение Антимафия, който е един от организаторите на протеста от:\r\n“Хората в момента не могат да си продадат животните, които им останаха блокирани заради карантината. Има късни агнета и най-добрият момент е този, защото на 20-ти август е Курбан байрам и цените там са добри, второто нещо е че трябва да ги пуснат свободно да пашуват, тъй като затворени животните означава да ги храниш само с фуражи, което създава много голямо финансово напрежение на стопаните и зимата тези животни ще умрат от глад и болест защото са недохранени“.   Дражев допълни, че остава проблема за изкупуването на мляко и млечни продукти в района.  В протеста се включиха и стопаните, чиито стада бяха избити в село Кости.\r\nТози път те настояват да се махнат ограниченията в района, където беше въведена карантина заради чумата по дребните преживни животни.   Припомняме, че днес изтича последният срок за овцевъди и козевъди да кандидатстват за подпомагане по системата \"Де минимис\".    17 милиона и 730 хиляди лева е финансовият ресурс, отделен за подпомагане на фермери, които отглеждат овце и кози, като ставката е 15 лева за животно. Помощта ще бъде изплатена до 20 август.\r\nВъзможно е някои от кандидатите да получат парите си след този срок, ако се наложи административена проверка. Пари по  \"Де минимис\" са предвидени за стопаните от Ямболско и Бураско, засегнати от чумата при преживните животни. При тях са отделени  близо 2 милиона и половина, като ставката за животно 55 лева. Фермерите от засегнатите от чума райони могат да кандидатстват до 31 август.", "date": "2018.08.10", "title": "Нов протест на животновъдите в Ямболско"}
{"url": "https://www.actualno.com/asia/severna-koreja-shte-zapazim-jadrenite-si-poznanija-vypreki-obeshtanoto-razoryjavane-news_689210.html", "text": "  Северна Корея ще запази специфичните си познания в ядрената област въпреки обещанието за ядрено разоръжаване, дадено на Съединетите щати, заяви външният министър И Йон Хо в Техеран.     Въпреки споразумението за ядрено разоръжаване на Корейския полуостров, постигнато по време на срещата на върха между севернокорейския лидер Ким Чен Ун и американския президент Доналд Тръмп, „ние запазваме нашата ядрена наука, тъй като знаем, че американците няма да се откажат от враждебността си към нас\", каза И Йон Хо, предаде агенция Мехр, предаде БГНЕС.   \"Да се работи с американците е трудно и тъй като нашата основна цел е пълното разоръжаване на целия Корейски полуостров, е необходимо американците да спазват и техните ангажименти, но те отказват да го направят\".\r\nНа срещата на върха през юни с Тръмп Ким Чен Ун пое мъглявият ангажимент за ядрено разоръжаване - далеч от дългогодишното искане от страна на САЩ за пълно, проверяемо и необратимо демонтиране на ядрения арсенал на Пхенян.  И Йон Хо се срещна с председателя на парламента на Иран Али Лариджани.   \"Американците изричат хубави думи, когато преговарят и обещават светло бъдеще, но не изпълняват никое от обещанията си, когато става въпрос за действие\", каза Лариджани.", "date": "2018.08.10", "title": "Северна Корея: Ще запазим ядрените си познания, въпреки обещаното разоръжаване"}
{"url": "https://www.actualno.com/crime/otkriha-blizo-polovin-kilogram-kokain-v-tjaloto-na-zadyrjan-v-ruse-news_689223.html", "text": "  Специализираната прокуратура повдигна обвинения на пет участници в организирана престъпна група за разпространение и трафик на наркотици. В групата са участвали четирима мъже и една жена.     Едното от лицата е с постоянна мярка „Задържане под стража“ взета от СпНС, две от лицата са с мерки за неотклонение „Гаранция в пари“ и две са с „Подписка“.   Те са задържани на 6 август 2018 г. при специализирана операция на територията на област Русе и област Варна, съобщиха от прокуратурата.\r\nНаправени са тринадесет претърсвания и изземвания на различни адреси. Иззети са пари в размер около 20 000 лв. и валута, електронни измервателни уреди-везни, както и наркотично вещество кокаин около 700 гр.  Чрез съответната медицинска намеса в болнично заведение в гр. Русе са извадени двадесет и осем капсули, всяка от по 15 грама кокаин, които са били в тялото на едно от обвиняемите лица. Наркотикът е бил с изключително високо качество.   Разследването продължава провеждат се разпити и други следствени действия.", "date": "2018.08.10", "title": "Oткриха близо половин килограм кокаин в тялото на задържан в Русе"}
{"url": "https://www.actualno.com/balkani/pojarite-v-gyrcija-prodyljavat-news_689239.html", "text": "  Частично под контрол са поставени пожарите на гръцките острови Андрос и Закинтос, докато днес отново Службата за гражданска защита на Гърция предупреди за повишена опасност от нови пожари.     Според местните медии от Закинтос, вчерашните пожари в селата Килиоменос и Махерадо са частично овладени. В гасенето участват 10 пожарникари с пет превозни средства, една цистерна, 2 самолета и 1 хеликоптер.   На остров Андрос огънят ви областта Амолохос е поставен частично под контрол. Там 8 пожарникари с 4 превозни средства и 2 самолета участват в гасенето.\r\nКакто съобщи кореспондента на МИА от Атина, от Службата за гражданска защита на Гърция предупредиха за повишена опасност от пожари за днешния ден в голяма част от страната. С код оранжево (много висока опасност, категория 4) са Халкидики, в област Атика, почти целия остров Пелопонес, полуостров Евия, островите в северната част на Егейско море (Лесбос, Хиос, Самос, Икария), Килкадските острови, както и островите в Йонийско море (Лефкада, Кефалония, Закинтос).  През последните 24 часа гръцката противопожарна служба е взела участие в гасенето на 32 горски пожара, предаде БГНЕС.   ", "date": "2018.08.10", "title": "Пожарите в Гърция продължават"}
{"url": "https://www.actualno.com/analysis/nezavisimaja-gazeta-koj-se-uplashi-ot-rusko-kitajskija-alians-news_689187.html", "text": "        В началото на следващата седмица, член на Политбюро на ЦК на Китайската комунистическа партия (ККП), Янг Цечжи ще проведе в Москва консултации по стратегическата стабилност с Русия. Макар че такива преговори се водят редовно, във Вашингтон ги възприемат като доказателство, че Москва и Пекин образуват военен съюз, който ще отправи предизвикателство към американското глобално лидерство.   Хенри Кисинджър твърди, че е посъветвал президента на САЩ Доналд Тръмп да приложи на Русия същия трик, който Ричард Никсън е използвал през 1972 г. Както напомня Financial Times, по онова време главният враг на Америка е силният Съветски съюз. За да изолира врага, Никсън направи тогава пътуване до комунистическия Китай и се помири с него.\r\nИ сега бившият държавен секретар предложи Тръмп да използва стратегията на Никсън в обратната посока. Това означава да се сприятели с Москва и да изолира Китай, който се превърна в мощна сила, заплашваща позициите на САЩ. Но тъй като Тръмп е разследван за възможно тайно споразумение с Русия преди изборите, нищо не се получи. Вашингтон вдигна оръжия едновременно както срещу Русия, така и срещу Китай, като по този начин ги принуди да се обединяват.  Financial Times предупреди, че Западът показва късогледство, без да обръща внимание на алианса, който се формира от Москва и Пекин. По същия начин, във Вашингтон и други столици на НАТО отказвaт да повярват в края на 1950 г. за настъпващото разделение между Съветския съюз и Китай в социалистическия лагер. Едва през 1969 г., след въоръжените сблъсъци между двете страни по съветско-китайската граница скептиците признаха, че противопоставянето между двете комунистически сили съществува.\r\nИ днес, ще видите, на Запад се прави грешка от противоположния характер, без да обръща внимание на антизападния антиамерикански блок, създаден от Москва и Пекин. През юни, по време на конференция в Сингапур, американският министър на отбраната Джеймс Матис заяви, че Русия и Китай имат повече общи интереси със Съединените щати, отколкото с всеки друг. Да приемем, че Русия и Китай никога не могат да бъдат приятели, е точно толкова невярно, както през Студената война, че двете страни могат да бъдат един монолит.   Тук журналист на Financial Times посочва топлите отношения, съществуващи между руския президент Владимир Путин и китайският президент Си Дзинпин. Двамата лидери се срещнаха най-малко 26 пъти, откакто новоизбраният генерален секретар на ККП направи първото си пътуване до Москва през 2013 г.    Вярно е, че СССР е \"по-голям брат\" за Китай, а сега ролите са се променили. Руската икономика е около 10 пъти по-малка от китайската икономика. Но миналата година Русия беше основният доставчик на петрол за Китай. Пекин предостави заеми на Москва за десетки милиарди долари, за да осигури бъдещи доставки на нефт и газ. Още по-важно е военното сътрудничество между двете страни. Армиите им редовно участват в съвместни маневри. А моряците проведоха съвместни учения, както в Източна Азия, така и в Средиземно море. Китай е дислоцирал най-новите изтребители, закупени в Русия, на своето крайбрежие близо до Тайван.\r\nТази мрачна от гледна точка на британските, американските и японските политически анализатори картината ги насочва до извода, че трябва да се опитат да спрат сближаването между двете страни, да вкарат клин между тях. Например, Бонзи Охара, старши сътрудник във фонда \"Сасакава\" и по-рано японски военен аташе в Китай, заяви, че дипломатически натиск върху двете страни е безполезен, той само ще засили тяхното единство. Ето защо трябва да се работи със всяка една страна по отделно.\r\nПо-лесно е да се обработва Русия. В края на краищата тя е недоволна от факта, че Китай се превърна в доминираща икономика на държавите от Централна Азия. В този смисъл по-умело от други действа японският министър-председател Шиндзо Абе. Според Охара сближаването между Япония и Русия цели не само решаване на проблемите с Kурилските острови, а и да отслаби единството между Русия и Китай.   В интервю за \"Независимая газета\" заместник-директорът на Института за страните от Азия и Африка Андрей Карнеев отбеляза, че \"официално между Русия и Китай, има модел на цялостно стратегическо партньорство. Заемат близки позиции по много международни въпроси и активно развиват сътрудничеството по между си. Партньорството обаче не е в етап на военен или военно-политически съюз. В крайна сметка, този вид съюз трябва да бъде насочен срещу общ враг. Нито от гледна точка на Китай или от руска гледна точка не е необходимо да се създава подобен съюз\".\r\nРазговорите за алианс се засилиха поради факта, че в Съединените щати започнаха да наричат Русия и Китай противници. Те твърдят, че двете страни се противопоставят на демократичните ценности. Но само въз основа на това би било неразумно да се създаде съюз. \"Особено след като вече имахме такъв опит през 50-те години. Той е създадена от Сталин и Мао Цзедун. Оказа се, че е краткотраен. Мисля, че този опит също така подтиква елитите на Русия и Китай към необходимостта от балансиран подход, с изключване на крайностите\", заключи експертът.   ", "date": "2018.08.10", "title": "\"Независимая газета\": Кой се уплаши от руско-китайския алианс?"}
{"url": "https://www.actualno.com/society/blokirano-e-chast-ot-dvijenieto-po-magistrala-marica-news_689240.html", "text": "        Тежкотоварен камион е аварирал и се е запалил.   Движението е отклонено по обходен маршрут: пътен възел \"Димитровград\" - път  Димитровград - Хасково и по път Хасково - Пловдив - магистрала Тракия.", "date": "2018.08.10", "title": "Блокирано е част от движението по магистрала \"Марица\""}
{"url": "https://www.actualno.com/society/zaradi-tehnicheski-problem-tyrgovskijat-registyr-njama-da-byde-dostypen-dnes-news_689209.html", "text": "  Достъпът до информационната система на Търговския регистър и регистъра на юридическите лица с нестопанска цел е временно преустановен, съобщиха от Агенцията по вписванията.     По първоначална информация проблемът технически и се очаква да бъде разрешен не по-рано от 18 ч. днес.   ", "date": "2018.08.10", "title": "Заради технически проблем Търговският регистър няма да бъде достъпен днес"}
{"url": "https://www.actualno.com/balkani/erdogan-turcija-njama-da-zagubi-ikonomicheskata-vojna-news_689277.html", "text": "  Турският президент Реджеп Таийп Ердоган заяви, че страната му ще надделее в „икономическата война”, след като лирата се срина до исторически ниски нива, предаде БГНЕС.     „Ние няма да изгубим икономическата война” заяви Ердоган, цитиран от държавната телевизия, като това е първата му реакция след последният срив на лирата.\r\nОт Анадолската агенция също цитираха изказване на Ердоган, в което той твърди, че Турция ще успее да се справи със ситуацията, както успя да се справи и с наводненията от тази седмица в провинция Орду.   „Бог иска ние да преодолеем тези катастрофи ( ) и също така ние ще успеем и в икономическата война”, каза президентът на Турция при посещението си в черноморският регион Байбурт.    ", "date": "2018.08.10", "title": "Ердоган: Турция няма да загуби икономическата война"}
{"url": "https://www.actualno.com/healthy/naznachiha-porednija-direktor-na-fonda-za-lechenie-na-deca-news_689229.html", "text": "  Д-р Георги Деянов е назначен на длъжността директор на ЦФЛД считано от 20.08.2018 г., съобщиха от Министерството на здравеопазването.     До месец май 2017 г. д-р Деянов е работил като главен експерт в Център „Фонд за лечение на деца“.   Фондът продължава своята дейност и организация на работа, като следващото заседание на Обществения съвет е насрочено за 15 август 2018 г.\r\nПрипомняме, че след предварителни разговори, че желае да напусне поста по лични причини, министър Ананиев освободи по взаимно съгласие д-р Мариета Райкова от длъжността директор на Център „Фонд за лечение на деца“ (ЦФЛД), считано от 20.08.2018 г.  ", "date": "2018.08.10", "title": "Назначиха поредния директор на Фонда за лечение на деца "}
{"url": "https://www.actualno.com/healthy/milioneri-sa-nachelo-na-dyrjavni-bolnici-news_689173.html", "text": "   От тази година управителите на болници, които имат договори със здравната каса и се финансират с обществени средства, също са длъжни да подават имотни декларации пред Комисията за противодействие на корупцията и отнемане на незаконно придобитото имущество.     Най-богат от близо 300-те директори и управители, подали декларации, е шефът на държавната кардиологична болница \"Св. Екатерина\"  . Той и съпругата му Даринка притежават дялове от 7 дружества за общо 2 206 700 лв. Сред тях са \"Кристална вода\" - компания, свързвана с бизнесмена Румен Гайтански-Вълка, която се занимава с ВиК проекти и пречистване на води, и \"Победа\" - собственик на ВЕЦ \"Енина\". Начев има и инвестиции за 1 803 615 лв. плюс унгарски, полски и хърватски ценни книжа на стойност 315 096 лв. Наличните му парични средства са 50 000 лв. за него и 20 000 лв. за съпругата му, а в депозити държи 6 126 715 лв. Има „Мерцедес“, \"Рейндж Роувър\" и \"Порше“, но без обявена стойност. Със съпругата му имат апартаменти в столичните квартали „Лозенец“, „Лагера“, „Слатински Редут“ и „Мотописта“, къщи в Драгалевци и Казанлък. Начев притежава и дял от производствени помещения в с. Енина, Казанлъшко, предава .   Проф. Начев е член на управителните съвети на Българската федерация по тенис, Фондация \"Българска роза - 97\" Казанлък, Българското дружество по кардиохирургия, тенис клуб при НСА-София, \"Алфа клуб \"Да оцелееш\"-София, Фондация \"Св. Георги Победоносец - воин\"-Пловдив.\r\nСтабилно е състоянието и на директора на болницата по неврология и психиатрия \"Св. Наум\" . Той лично или заедно със съпругата си притежава 4 апартамента в София, 2 в \"Слънчев бряг\", 4 в Поморие и 1 в Стара Загора. Неврологът кара \"Ауди А7\" за близо 150 000 лв. В банки Миланов има и над 3.1 млн. лв.  Новият управител на здравната каса и доскорошен директор на \"Св. Иван Рилски\" има със съпругата си 3 апартамента в София, 2 от които наследствени, къща в Рибарица и мезонет в Гърция. Влоговете на семейството са за малко над 500 000 лв.   Директорът на най-голямата болница у нас - \"Св. Георги\" в Пловдив - , притежава \"Мерцедес\" на цена по договор 50 лв. Влогът му е скромен - 31 000 лв., но има вземания от заем за 160 000 лв. и инвестиции за над 125 000 лв.\r\nДиректорът на Правителствена болница кара \"Мицубиши\" от 1998 г. за 9000 лв., има 135 000 лв. на влог, но трябва да връща заем от 650 000 лв. Немалка част от директорите на държавни болници декларират, че притежават 6-цифрени суми. 69 болнични шефове не са подали декларации в срок.    ", "date": "2018.08.10", "title": "Милионери са начело на държавни болници"}
{"url": "https://www.actualno.com/society/majkite-na-deca-s-uvrejdanija-poiskaha-ostavkata-na-mincho-koralski-news_689226.html", "text": "        Заедно с омбудсмана Мая Манолова майките участват във финалното заседание на работната група в социалното министерство по изработването на Закона за хората с увреждания.   Те се обявиха категорично против подготвения финален вариант на проекта, който им е бил изпратен късно снощи и обявиха, че ще продължат с протестите.", "date": "2018.08.10", "title": "Майките на деца с увреждания поискаха оставката на Минчо Коралски"}
{"url": "https://www.actualno.com/curious/eto-zashto-pluvaneto-trjabva-da-prisystva-v-spisyka-vi-sys-zanimanija-news_688737.html", "text": "                 За да не се лишавате напълно от удоволствието да плувате бъдете внимателни с мястото, което избирате и никога не пренебрегвайте опасностите. Предпазвайте тялото си и се грижете внимателно за него и за здравето му. Така ще можете да се насладите максимално на удоволствието, което ви носи плуването.    ", "date": "2018.08.10", "title": "Ето защо плуването трябва да присъства в списъка ви със занимания"}
{"url": "https://www.actualno.com/interest/otkriha-sirene-na-poveche-ot-3-hiljadi-godini-news_689179.html", "text": "  Учени археолози откриха в Египет сирене на най-малко 3200 години, пишат местни медии.     Сиренето, открито при разкопки в района на Сакара в околностите на Кайро, е направено от смес между краве, козе и овче мляко, предаде БГНЕС.   Откритието е направено от учени от италианския университет в Катания и специалисти от университета в Кайро.\r\nРезултатите от химическия анализ сочат, че сиренето, намерено в една от многобройните гробници в района, е произведено между 1290 и 1213 година преди новата ера.  Не се съобщава какви са вкусовите качества на млечния продукт.   В археологическия комплекс Сакара се намира най-древният египетски некропол. За най-ценен паметник там се смята стъпаловидната пирамида на Джосер.", "date": "2018.08.10", "title": "Откриха сирене на повече от 3 хиляди години"}
{"url": "https://www.actualno.com/europe/zapochna-stachkata-na-pilotite-ot-ryanair-news_689181.html", "text": "  В 4 часа сутринта започна стачката на пилотите от втората най-голяма авиокомпания в Европа Ryanair     Първи в стачката се включиха членовете на германския профсъюз „Кокпит“. В акцията за по-високо заплащане и подобряване условията на труд ще вземат участие и пилоти на нискотарифния превозвач от Ирландия, Швеция, Холандия и Белгия, предаде БГНЕС.   Очаква се авиокомпанията да отмени общо 400 полета, с което ще бъдат нарушени плановете на около 55 хил. пътника.\r\nСтачката ще продължи до събота 3:59 часа.  ", "date": "2018.08.10", "title": "Започна стачката на пилотите от Ryanair"}
{"url": "https://www.actualno.com/cite/ne-iskam-vseki-den-da-se-objasnjavame-za-takiva-gadove-news_689276.html", "text": "  Ще проверя случая и ако са направили такъв заход, ще анулирам конкурса и ще ги изгоня. Това мога да го обещая. Отговорът ми може да бъде получен и до края на деня. Не искам всеки ден да се обясняваме за такива гадове.     Това обяви премиерът Бойко Борисов по случая с обществената поръчка на БАБХ за препарат срещу чумата.   ", "date": "2018.08.10", "title": "Не искам всеки ден да се обясняваме за такива гадове"}
{"url": "https://www.actualno.com/business/nsi-1119-lv-bruto-e-srednata-zaplata-za-uni-news_689228.html", "text": "  Наетите лица по трудово и служебно правоотношение към края на юни 2018 г. нарастват с 42.6 хил. или с 1.8% спрямо края на март 2018 г., като достигат 2.35 милиона. Това показват предварителните данни на Националния статистически институт (НСИ).     Спрямо края на първото тримесечие на 2018 г. най-голямо увеличение на наетите лица се наблюдава в икономическите дейности със сезонен характер: „Хотелиерство и ресторантьорство“ - с 30.7%, и „Селско, горско и рибно стопанство“ - със 7.9%, както и в „Строителство“ - с 3.7%. Най-голямо намаление на наетите лица по трудово и служебно правоотношение е регистрирано в дейност „Образование“ - с 2.7%.   В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21.8 и 16.9%.\r\nВ края на юни 2018 г. в сравнение с края на юни 2017 г. наетите лица по трудово и служебно правоотношение се увеличават с 13.7 хил., или с 0.6%. Най-голямо увеличение на наетите се наблюдава в икономическите дейности „Строителство“ - с 6.4 хил., „Търговия; ремонт на автомобили и мотоциклети“ - с 3.6 хил., и „Транспорт, складиране и пощи“ - с 3.4 хил., а най-голямо намаление в „Хотелиерство и ресторантьорство“ - със 7.6 хиляди. В процентно изражение увеличението е най-значително в икономическите дейности „Строителство“ - с 5.4%, и „Създаване и разпространение на информация и творчески продукти; далекосъобщения“ - с 3.9%, а най-голямо намаление е регистрирано в „Култура, спорт и развлечения“ - с 6.6%.  Средната брутна месечна работна заплата за април 2018 г. е 1 145 лв., за май - 1 110 лв., и за юни - 1 119 лева.\r\nПрез второто тримесечие на 2018 г. средната месечна работна заплата e 1 125 лв. и нараства спрямо първото тримесечие на 2018 г. с 4.5%. Икономическите дейности, в които е регистрирано най-голямо увеличение, са „Селско, горско и рибно стопанство“ - с 9.8%, „Строителство“ - с 8.2%, и „Финансови и застрахователни дейности“ - с 6.7%.   През второто тримесечие на 2018 г. средната месечна работна заплата нараства с 8.2% спрямо второто тримесечие на 2017 г., като най-голямо e увеличението в икономическите дейности „Създаване и разпространение на информация и творчески продукти; далекосъобщения“ - с 15.5%, „Образование“ - с 12.3%, и „Строителство“ - с 11.4%.    Икономическите дейности с най-високо средномесечно трудово възнаграждение на наетите лица по трудово и служебно правоотношение през второто тримесечие на 2018 г. са:\r\n•\t„Създаване и разпространение на информация и творчески продукти; далекосъобщения“ - 2 663 лева;\r\n•\t„Финансови и застрахователни дейности“ - 1 922 лева;   •\t„Производство и разпределение на електрическа и топлинна енергия и на газообразни горива“ - 1 821 лева.\r\nНай-нископлатени са били наетите лица в икономическите дейности:   •\t„Хотелиерство и ресторантьорство“ - 697 лева;\r\n•\t„Други дейности“ - 788 лева;   •\t„Строителство“ - 887 лева.\r\nСпрямо същия период на предходната година средната месечна работна заплата през второто тримесечие на 2018 г. в обществения сектор нараства с 9.6%, а в частния - със 7.6%.", "date": "2018.08.10", "title": "НСИ: 1119 лв. бруто е средната заплата за юни"}
{"url": "https://www.actualno.com/society/ninova-borisov-da-osvobodi-rykovoditelite-na-mitnicata-i-na-filiala-na-noi-v-burgas-news_689281.html", "text": "  Лидерът на БСП Корнелия Нинова смята, че премиерът Бойко Борисов трябва да освободи от длъжност ръководителите на митницата и на филиала на НОИ в Бургас заради разкрития, че двете институции са били охранявани от фирма, свързана с общинския съветник от БСП Бенчо Бенчев и Димитър Желязков - Очите.     Бенчев и Желязков бяха арестувани в Истанбул като част от престъпна група.   В страницата си във Фейсбук Корнелия Нинова приветства похвалата от премиера към нея за това че е поискала Бенчев да напусне групата на левицата. \"Би било \"висш пилотаж\", ако премиерът успее да поеме отговорност и за кмета на Бургас\", заявява още Нинова, без да уточни по каква причина.", "date": "2018.08.10", "title": "Нинова: Борисов да освободи ръководителите на митницата и на филиала на НОИ в Бургас"}
{"url": "https://www.actualno.com/america/roditelite-na-melanija-trymp-poluchiha-amerikansko-grajdanstvo-news_689183.html", "text": "  Родителите на първата дама Мелания Тръмп положиха клетва като граждани на САЩ, предадоха световните агенции.     Адвокат на Виктор и Амалия Кнавс съобщи, че словенската двойка е получила гражданството си Ню Йорк. Виктор Кнавс е на 74 години, две години по-възрастен от Доналд Тръмп. Амалия е на 73.   48-годишната Мелания Тръмп, по баща Кнавс, е родена в град Ново Место в Словения, съобщи bTV.\r\nБаща ѝ е бил продавач на коли, а майка ѝ е работела в текстилен цех.  Мелания живее в Ню Йорк от 1996 г. Омъжва се за Доналд Тръмп през 2005 г., а през 2006 г. става гражданка на САЩ.   ", "date": "2018.08.10", "title": "Родителите на Мелания Тръмп получиха американско гражданство"}
{"url": "https://www.actualno.com/politics/bojan-chukov-zaev-igrae-igrichki-s-dogovora-za-dobrosysedstvo-news_689189.html", "text": "  \"Това, което каза македонският премиер, не ме изненадва. Просто той играе една игра тук с всички тези процедури – с договора между двете страни, приказките, че в София се чувства у дома. Той е македонстващ, не го причислявам към истинските македонци.\" Това коментира Боян Чуков във връзка с изказването от 4 август на македонският премиер Зоран Заев, който обяви в телевизионна интервю, че е Илинденско-Преображенското въстание е македонско. Изявлението стана броени дни, след като отбелязаха заедно с българския премиер Бойко Борисов годишнината от въстанието, припомня bTV.     Българският премиер отговори едва вчера, 9 август:   \"Оставям всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща.\"\r\nСпоред Чуков реакцията в България много е закъсняла. Той е на мнение, че ВМРО е трябвало моментално да реагира, а на другия ден македонският посланик да бъде повикан в Министерството на външните работи и да му се връчи протестна нота, а от своя страна премиерът да каже, че България ще преосмисли подкрепата си за членството на съседката ни в ЕС и НАТО.  Чуков съветва да се вземе пример от политиката на Гърция спрямо Македония.   Договорът за добросъседство ще остане на хартия, ако нашето поведение продължава да е такова, каквото е в момента, предупреди Боян Чуков.", "date": "2018.08.10", "title": "Боян Чуков: Заев играе игрички с договора за добросъседство"}
{"url": "https://www.actualno.com/america/koja-e-stranata-s-naj-mnogo-ubijstva-news_689234.html", "text": "  Рекорден брой – 63 880 души са убити в Бразилия миналата година, което я превръща в най-смъртоносната година в историята на страната, се казва в доклад, цитиран от МИА.     Най-голямата държава в Южна Америка е световният лидер в броя на убийствата, предаде БГНЕС.   Бразилският форум за обществена сигурност - независима организация, която анализира националните статистически данни, свързани с престъпността и авторите на доклада подчертават, че организираната престъпност е една от причините за увеличаването на броя на убийствата. Те добавят, че се провеждат все по-мащабни полицейски операции срещу наркобандите, които контролират много от бразилските сектори.\r\nСредно по 14 души на ден убива полицията, което представлява увеличение с 20% в сравнение с предходната година. Повече от 1 000 жени пък са били убити в престъпления от омраза, се казва в доклада.  ", "date": "2018.08.10", "title": "Коя е страната с най-много убийства?"}
{"url": "https://www.actualno.com/asia/talibanite-zapochnaha-nova-ofanziva-v-ugoiztochen-afganistan-news_689180.html", "text": "  Най-малко един афганистански войник загина, а други седем бяха ранени по време на боевете за град Газни в Югоизточен Афганистан, предаде AFP, цитирана от БГНЕС.     Бойци на талибаните започнаха масирана офанзива срещу жилищни сгради и армейски контролно-пропускателни пунктове. По думите на губернатора на провинцията Ариф Нури „телата на десетки талибански бойци лежат по улиците“.   Атаката на талибаните е започнала едновременно от няколко посоки в късните часове на четвъртък. Талибаните използват високоговорителите на джамиите, за да предупредят местните жители да напуснат домовете си. Чуват се експлозии и стрелба от автоматично оръжие.\r\nТалибаните вече публикуваха изявление, в което твърдят, че са превзели „повечето от правителствените сгради в града“. Според екстремистите 140 души от правителствените сили са ликвидирани.       ", "date": "2018.08.10", "title": "Талибаните започнаха нова офанзива в Югоизточен Афганистан"}
{"url": "https://www.actualno.com/society/business-insider-bylgarija-se-topi-po-byrzo-ot-vsjaka-edna-druga-strana-v-sveta-news_689178.html", "text": "  Авторитетното издание , цитирано от БГНЕС, публикува материал, посветен на десет държави със сериозни демографски проблеми.     Специално място в материала е отделено и на демографската криза у нас. Според изданието . Очаква се през 2050 година българите да са едва 5,4 милиона, като за това е виновен не само ниският коефициент на плодовитост от 1,46 деца на жена, но и високата емиграция.   Особено любопитно е, че десетте държави с най-бързо изчезващо население в света се намират в Европа, като повечето са членки на ЕС. В тази негативна класация, след България се нареждат .\r\nИзненадващо обаче със сериозни демографски проблеми са и едни от най-населените държави в света. Проблеми с ниската раждаемост имат дори . Повечето от тези страни обаче успяват да компенсират спада на раждаемостта с прием на имигранти.  Китай, с население от над един милиард души, . Експерти предричат, че през 2030 година 25% от населението на страната ще бъде над 60 години. Властите срещат сериозни трудности да увеличат раждаемостта, след като продължение на десетилетия на китайските семейства не се разрешаваше по повече от едно дете.   ", "date": "2018.08.10", "title": "Business Insider: България се топи по-бързо от всяка една друга страна в света"}
{"url": "https://www.actualno.com/showbusiness/vlado-karamazov-vliza-v-otkadnat-jivot-news_689196.html", "text": "  Владо Карамазов ще влезе в операционната на МБАЛ \"Св. Кирил\" като едно от новите  попълнения на актьорския състав. Участието си \"Откраднат живот: Анатомия на гнева\" звездата обяви с видео на официалния си Facebook профил, което се оказа голямата новина за феновете през изминалия ден.      . Той е доста краен и изразходва гнева си в ситуации, които зрителите ще видят още в първи епизод\", сподели актьорът в \"Здравей, България\".    , а разкриването на самоличността му ще изненада героите и зрителите.   Владимир Карамазов е познат от десетки роли в театъра, киното и успешни сериали като \"Дървото на живота\" и \"Четвърта власт\". През годините той се изявява като водещ на телевизионни предавания и озвучава различни документални и анимационни филми.    Тази есен най-успешният български медицински сериал ще се завърне с нови попълнения в звездния каст като Владо Пенев, Ани Пападопулу, Владимир Карамазов и Юлиан Вергов, който отново ще прекрачи прага на МБАЛ \"Св. Кирил\" в образа на доцент Банков.    ", "date": "2018.08.10", "title": "Владо Карамазов влиза в \"Откаднат живот\""}
{"url": "https://www.actualno.com/asia/68-000-dushi-sa-zaginali-v-sirija-prez-2017-g-news_689176.html", "text": "  Ръководителят на сирийската служба за гражданска регистрация съобщи, че за цялата 2017 година в страната са регистрирани 68 000 смъртни случаи, пише проправителственият вестник „Ал Ватан“, цитиран от БГНЕС.     „За миналата година сме установили 68 000 смъртни случая, без да отчитаме конкретните причини за тяхната кончина. От началото на тази година загиналите са 32 000“, заяви Ахмад Рахал. Той обаче не даде информация колко от починалите са загинали от насилствена смърт и за кои части от страната се отнасят данните.   Според него в регистрите не съществува графа „изчезнали“ и често лица, които са в неизвестност, са вписвани като починали.\r\nПо-рано антиправителствени активисти обвиниха Дамаск, че тихомълком фалшифицира регистрите за гражданско състояние и отбелязва задържаните в затворите като „починали“. Правозащитни организации твърдят, че десетки хиляди сирийци се намират в затвори, контролирани от правителствените сили. Роднини и адвокати на задържаните твърдят, че те са лишени от контакт с близките си, подлагани са на мъчения и не получават справедлив съдебен процес.  От началото си през 2011 година войната в Сирия отне живота на над 350 000 души.   ", "date": "2018.08.10", "title": "68 000 души са загинали в Сирия през 2017 г."}
{"url": "https://www.actualno.com/actualno/izvinenie-i-blagodarja-makar-i-po-kysno-news_688914.html", "text": "  Уж е лято, уж е отпускарски сезон, уж (трябва) да няма новини, но гадостите по света и у нас не свършват. Повтаряме ги, потретваме ги, умножаваме ги – нали сме на работа. И забравяме да погледнем към доброто.     А има нужда и то огромна. Не може да се живее все с лошия пример. Не може постоянно политически мизерии, престъпни деяния – убийства, грабежи, палежи, не може природни трагедии. Мозъкът загнива, душата оскотява – и лека-полека преставаме да сме хора.\r\nЗатова, с огромно извинение за голямото закъснение – поклон пред . Пред Наско, пред Ники, пред Миро, пред Любен, пред Мишо, пред Стоян. Благодаря Ви, че Ви има – истински хора, истински мъже!\r\nЧудите се кои са ли? Да, за тях място нямаше по телвизията. Нямаше репортери да тичат с микрофони, нямаше задъхани въпроси \"как се чувствате\". А заслужават да има. Защото рискуваха собствения си живот, за да спасят чужд.  Посред нощ, след като виждат във Facebook снимката на Радка Стоименова, която са забелязали по-рано през деня, докато били на риба на езерото \"Рибката\" в Смолянско, те се връщат пак там и от водата решилата да се удави жена. Правят го, макар че Мирослав не може да плува добре. Само човек, който не е попадал в студените и тъмни води на езеро или язовир не знае какъв ужас е това. Инстинктивен, смрязяващ до мозъка на костите страх, който парализира всяка част, всяка клетка на тялото. И можеш да мислиш единствено за едно – как да спасиш кожата. Малцина са тези, чиято душа надделява над инстинкта за самосъхранение. Тези хора са герои.\r\nОще веднъж – благодаря Ви, мъже. Не като роднина или близък на Радка, която, за съжаление, по-късно почина, а като човек. Постъпки като вашата ни дават пример как да бъде хора, как да бъде по-добри хора. Бъдете здрави – и дано ние имаме повод да съобщаваме за постъпки като вашата по-често!      ", "date": "2018.08.10", "title": "Извинение - и благодаря, макар и по-късно!"}
{"url": "https://www.actualno.com/health/8-mita-za-zdravoslovnija-nachin-na-jivot-koito-razbihme-news_689105.html", "text": "  От малки ни учат, че ако искаме да бъдем здрави, трябва да се придържаме към определени ежедневни правила, които ни помагат да поддържаме здравето си във форма. Но замисляли ли сте се до колко наистина са полезни тези правила. Оказва се, че някои от тях изобщо не са чак толкова полезни. Ето кои са те:         Всъщност сладките изделия не са чак толкова вредни, особено ако са в умерени количества. Те също дават на тялото ни полезни вещества. Сладкото съдържа глюкоза, която ни помага да сме по-концентрирани. Ще е добре за вас да замените млечния шоколад с черен все пак. Той е много полезен за правилното функциониране на тялото ни и можете да си позволявате по малко от него всеки ден.   Когато цялото тяло ви боли от претоварване, не си мислете, че е защото сте тренирали правилно. Всеки един организъм има различни възможности. Не претоварвайте тялото си, тренирайте докато можете и не прекалявайте. С прекалено усилени тренировки можете да навредите на мускулите си.    Ако тялото ви не може да поеме храна сутрин и не се чувствате добре да ядете по много още със ставането, просто изпийте една чаша вода. Яжте само като го искате. Тялото само дава сигнали кога му е нужна храна, не е нужно да се насилвате да ядете по много и в точно определени часове.     Научно доказано от скоро е, че човек се нуждае от 7 часа сън. Те са напълно достатъчни да се чувствате отпочинали и да можете пълноценно да работите и да вършите задачите си.    Хлябът доставя на тялото много витамини и полезни вещества, от които то има нужда. Разбира се, това не означава, че трябва да преяждате с тестени изделия, но не ги спирайте напълно, защото и те са източник на много хранителни фибри и в умерени количества не вредят на здравето ви.    Количеството вода, което е нужно на тялото ви на ден трябва да е съобразено с килограмите ви – 30 мл на килограм. Не се насилвайте да пиете по много вода, ако тялото ви не може да я поеме. Когато пиете прекалено много вода насила организма  ви започва да сигнализира и дори понякога се чувствате зле и ви се гади. Пийте вода, но не прекалено много и я приемайте на малки глътки през определени периоди от време.    Не всеки човек може да стане и веднага да започне да тича или да прави упражнения. Тренирането е полезно по всяко време на деня. На тялото са нужни 40 минути, за да се събуди и след това може да тренирате. Ако ежедневието ви е забързано, надали ще можете да си позволите да отделяте толкова много време и съответно да ставате толкова рано. Наистина ядем доста храни, които увреждат зъбите ни, но постоянното миене може да доведе до кървене на венците, болка  и доста други проблеми. Мийте зъбите си по два пъти на ден и определено ще се чувствате по-добре.   ", "date": "2018.08.10", "title": "8 мита за здравословния начин на живот, които разбихме"}
{"url": "https://www.actualno.com/balkani/london-e-sreshtu-promjana-na-granicite-na-balkanite-news_689182.html", "text": "  Великобритания смята, че призивите за промяна на границите може да доведат до нестабилност на Балканите. Това се казва в съобщение на британското посолство в Прищина.     \"Убедени сме, че призивите за промяна на националните граници може да доведат до дестабилизация\", пише в съобщението на дипломатическата мисия в Косово изпратено до Радио \"Свободна Европа\".   В документа се подчертава, че \"властите в Лондон подкрепят нормализацията на отношенията между Белград и Прищина, които се определят като жизненоважни за сигурността, стабилността и напредъка на двете страни и региона като цяло\".", "date": "2018.08.10", "title": "Лондон е срещу промяна на границите на Балканите"}
{"url": "https://www.actualno.com/burgas/festival-na-solta-se-provejda-v-burgas-news_689201.html", "text": "  Фестивалът на солта ще се проведе днес от 16.00 до 22.30 часа в района на Южно Атанасовско езеро – между басейните с луга, пространството „симБиотично“ и производственото хале на солниците. Това съобщиха от Българска фондация „Биоразнообразие“.     Темата на шестото издание е „Солта на живота“ и както всяка година ще предложи разнообразни занимания за деца и възрастни, насочени към представянето и опазването на солниците и лагуната Атанасовско езеро, които са не само природно, но и културно наследство. Опитът от последните 5 години показа, че производствената база на солниците е подходяща и вдъхновяваща културна арена и интересна сцена за различни творци и артисти.\r\nФестивалът на солта се организира в рамките на проект „Солта на живота“, изпълняван от Българска фондация „Биоразнообразие“, БДЗП и Черноморски солници АД и с финансовата подкрепа на ЕК чрез програма LIFE+.", "date": "2018.08.10", "title": "Фестивал на солта се провежда в Бургас"}
{"url": "https://www.actualno.com/curious/dneven-horoskop-za-11-avgust-news_689283.html", "text": "        През този ден не оставайте в града. Рискувате да се натоварите от еднообразната обстановка и да изпаднете в дълбока меланхолия. Изберете си диво място сред природата. Това е ден, в който да дадете нещо някому безвъзмездно. Не мислете за отплатата или благодарността, а просто дарете.   Били сте некоректни към някого, но сега може да се реванширате. Няма нищо срамно в извинението. Очаква ви началото на едно прекрасно приятелство.     Днес половинката ви ще има странни идеи за дома. Нямате друг избор, освен да се съгласите. Скоро ще разберете, че той или тя са били прави. Денят предполага отдалечаване от въпросите, свързани с рутината на деня. Потопете се в интересна книги или филми, за да се разтоварите най-ефективно. Денят ще ви даде знак, че е трябва разнообразите ежедневието си. Лятото е чудесен момент за това, така че не губете време, за да превърнете добрите навици в тенденция.      Потърсете мнението на ваш верен приятел по семеен въпрос, който не може да решите и се колебаете прекалено. Отчетете всички факти и обстоятелства и се помъчете да сте обективни. Бъдете верни на убежденията си, колкото и да ви струва това. Днес някой ще се опита да ви разколебае. Най-добре не влизайте в продължителни спорове.    Денят обещава откриване на нов свят, в който ще прекарате дълго време. Подходете положително и не бързайте да давате оценки на хората, с които ще се запознаете. Днес бъдете готови за приятни изненади от страна на половинката ви. Отпуснете се и не търсете под вола теле, за да не развалите замисления план.    Днес бъдете благосклонни към промените, които настъпват в живота ви. Време е да \"разчупите\" ежедневието си. Всичко ще е за добро. Посъветвайте се с ваш близък относно ваши планове за почивните дни. Някои от идеите ви за покупки са прекалено лекомислени. Помислете дали действително имате нужда от желаното.", "date": "2018.08.10", "title": "Дневен хороскоп за 11 август"}
{"url": "https://www.actualno.com/europe/erdogan-prizova-turcite-da-prodadat-chujdestrannata-si-valuta-za-da-spasjat-lirata-news_689287.html", "text": "  Турският президент Реджеп Тайип Ердоган призова народа да подкрепи намиращата се в затруднено положение лира, обменяйки за нея наличната си валута. Според него турската валутна криза е „национална битка“ срещу икономическите врагове, предаде \"Фокус\".     „Ако имате долари, евро или злато под възглавницата, отидете в банките и ги обменете за турска лира. Това е национална борба“, заяви Ердоган. „Това трябва да бъде отговорът на народа срещу тези, които водят икономическа война срещу нас“, допълни той.   По-рано днес лирата падна с 14% заради притесненията от влошаващите се икономически отношения със САЩ, които прераснаха в паника в борсите.\r\n„Турция се сблъсква с изкуствена финансова нестабилност. Народът не трябва да обръща внимание на курсовете на валутите, а вместо това да се фокусира върху широката картина“, допълни той. Според президента най-добрият отговор за предизвикателствата пред страната трябва да бъде засилването на продукцията, износа и намаляването на безработицата.  ", "date": "2018.08.10", "title": "Ердоган призова турците да продадат чуждестранната си валута, за да спасят лирата"}
{"url": "https://www.actualno.com/chronicles/aparatyt-na-nasa-magelan-vliza-v-orbita-okolo-venera-i-zapochva-da-kartografira-povyrhnostta-news_689109.html", "text": "  Магелан е космически апарат, изпратен по програма на НАСА към Венера с цел изследване на планетата. Изстрелян е през 1989 г., влиза в орбита около Венера през 1990 г. и изгаря в атмосферата ѝ през 1994 г.     Апаратът носи името на португалския изследовател от епохата на Великите географски открития на 16 век Фернандо Магелан. Магелан е първият космически апарат, изстрелян с помощта на космическата совалка — совалката Атлантис. Той е приведен в ниска земна орбита, откъдето неговата инерционна горна степен се задейства и го привежда в околослънчева орбита. След около 1,5 обиколки около Слънцето Магелан навлиза в орбита около Венера на 10 август 1990 г. През 1994 г. апаратът е спуснат по план в атмосферата на Венера и за някои части от него се предполага, че са достигнали до повърхността й.\r\nПървоначалната орбита на Магелан е силно елиптична полярна орбита, с периситерий от 294 km и апоситерий от 8543 km и орбитален период от 3 часа и 15 мин.\r\nПо време на периситерия бордният радар изследва топологията на ивица от повърхността с ширина от 17 до 28 km. След това данните са предадени към Земята. Венера се завърта около оста си с период от 243 дни, като това позволява на апарата до края на мисията си да изследва повече от 98% от повърхността.     До края на първото описване на повърхността на планетата между септември 1990 и май 1991 г. Магелан успява да заснеме 84%. Впоследствие са осъществени още два цикъла от май 1991 г. до септември 1992 г., увеличавайки общия процент на 98. Последвалите цикли имат за цел установяване на различия на терена на планетата спрямо предишни изследвания, както и създаване на триизмерни модели на повърхността, използвайки принципа на стереозрението.\r\nПо време на осмия орбитален цикъл от септември 1992 до май 1993 г. е измерено гравитационното поле на планетата. Магелан предава сигнал с фиксирана честота към Земята. При преминаване на апарата над област с по-силно от средното гравитационно поле той се ускорява. Аналогично, след преминаване на област с ниска гравитация апаратът се забавя. В двата случая, причиненият доплеров ефект може да бъде измерен с достатъчна точност от наземните станции, за да бъде създадена подробна карта на гравитацията на Венера.\r\nКъм края на четвъртия орбитален цикъл през май 1993 г. наземният контрол привежда апарата на по-ниска орбита, използвайки неизпробвания дотогава метод на атмосферно триене. При всяко завъртане около планетата при периселен апаратът навлиза в най-горните слоеве на атмосферата ѝ, губейки част от орбиталната си скорост. Между 25 май и 3 август 1993 г. орбитата на апарата има периселен от 180 и апоселен от 541 km. Орбиталният период е намален до 94 min. Новата орбита позволява по-точно установяване на гравитацията в полярните области на планетата.    След края на петия орбитален цикъл през април 1994 г. Магелан започва шестия и последен цикъл, събирайки данни за гравитацията на планетата, както и провеждайки радарни наблюдения. До привършване на мисията апаратът събира данни за гравитацията на 95% от повърхността.   През септември 1994 г., орбитата на Магелан е занижена още веднъж с цел провеждане на така наречения експеримент „вятърна мелница“. По време на експеримента слънчевите панели на апарата са приведени в конфигурация, подобна на крилете на вятърна мелница. Орбитата на апарата преминава през връхните слоеве на атмосферата на Венера, като газовете се стремят да завъртят крилете на „мелницата“. Чрез измерване на въртящия момент, необходим на бордните двигатели, за да противостоят на завъртането на апарата, са изследвани характеристиките на молекулите в атмосферата на планетата, като са получени важни данни за построяване на следващото поколение космически апарати.\r\nНа 11 октомври 1994 г. орбитата на Магелан е занижена за последен път и на следващия ден връзката с апарата е загубена. Счита се, че след още един ден апаратът частично е изгорял в гъстата атмосфера, като някои части може би са достигнали до повърхността. Апаратът е изграден частично от резервни прибори на предишни мисии на НАСА.      Дължината на основния модул е 4,6 m и още 3,7 m на главната антена. Заедно с инерционната си горна степен, заредена с гориво, апаратът тежи 3460 килограма.\r\nГлавната антена е използвана за комуникация и радарно сканиране на повърхността на Венера и е резервна част останала от мисиите Вояджър. Част от компютърната, двигателната система и електроразпределителната системи са резервни части от мисията Галилео. Резервната антена пък е била първоначално предназначена за Маринър 9.\r\nОсновният доставчик на мисията е Мартин Мариета, а Хюгс доставя радарната система. По неофициална информация се счита че апарата е базиран на шпионския спътник Лакрос, тъй като е произведен от същия доставчик в същия завод.\r\nМагелан се захранва от два квадратни слънчеви панели с размери 2,5 на 2,5 метра, които произвеждат 1200 вата електроенергия в орбита около Венера. Към края на мисията поради намаляване на капацитета им се налага внимателно разпределение на енергията към отделните инструменти.   Поради гъстата непрозрачна атмосфера на Венера директно наблюдение на повърхността не е възможно и поради това бордният микровълнов радар излъчва микровълнова радиация, която се отразява от повърхността и бива регистрирана от бордните инструменти. Атмосферата на Венера е сравнително прозрачна в микровълновия обхват.\r\nАнтената на апарата излъчва милиони импулси микровълнова радиация в секунда, като излъчването не е директно към повърхността, а под малък ъгъл. Използвана е технологията на синтетичната апертура, с помощта на която могат да се получат изображения с по-висока разделителна способност, отколкото позволяват директните наблюдения.\r\nТази технология е използвана за първи път от океанографският сателит Сийсат на НАСА през 1978 г., като впоследствие е усъвършенствана по време на мисиите на космическата совалка през 1981, 1984 и 1994 г. Апаратът Касини-Хюйгенс също използва радар със синтетична апертура за наблюдаване на релефа на Титан.\r\nОсвен заснемане на повърхността, радарната система е използвана и за получаване на данни за релефа на планетата, като радарните импулси са изпращани вертикално надолу и се измерва времето, необходимо за тяхното отражение от повърхността и достигането им обратно до апарата.    След изследването, проведено от сондата, са установени множество факти за ролята на вулканизма и тектониката на планетата, както и взаимодействието ѝ с космически тела като метеорити. Повърхността на Венера е покрита предимно с вулканични материали като обширни равнини, сводове от изстинала лава и щитовидни вулкани. Налични са малко на брой кратери, издаващи младата в геологичен план повърхност на планетата — под 800 милиона години. Наличието на дълги 6000 km и повече канали, по които в миналото е текла лава, сочи, че тя е била с малък вискозитет и вероятно е изригвала интензивно.\r\nНа Венера обаче липсват типичните за Земята черти на активна тектоника като например континентален дрифт. Тектониката на планетата се определя от обширна система от разломи и множество вулканични корони, образувани вследствие на издигане или потъване на магма в мантията.\r\nВъпреки гъстата атмосфера на планетата, повърхността не издава наличие на значителна ерозия под въздействието на ветрове. В това отношение Венера се отличава значително от Марс, където тънката атмосфера причинява значителна повърхностна ерозия и пренос на пясък и прах.", "date": "2018.08.10", "title": "Апаратът на НАСА Магелан влиза в орбита около Венера и започва да картографира повърхността ѝ"}
{"url": "https://www.actualno.com/goodnews/jena-nameri-chanta-s-pari-i-lichni-dokumenti-i-ja-predade-v-policijata-news_689197.html", "text": "        На 9 август преди обяд  Дана Богданова се движила по улица „Изворна“ в шуменския квартал „Дивдядово“. Дана Богданова  забелязала зелена дамска чанта върху тротоара. След като не видяла никой наоколо, проверила и разбрала, че в чантата има лични документи и парична сума. Не се поколебала и веднага я  донесла, за да я предаде в полицията.   „Отворих  да проверя какво има вътре в нея. Изглеждаше, че е забравена, не изхвърлена. Видях, че има пари и лични документи на две жени. Нито за секунда не съм си и помисляла да задържа парите за себе си.  Представяте ли си тези 160 лева да са единствените средства на някой до края на месеца“, обяснила пред полицейския служите 25-годишната шуменка.\r\nВ чантата имало лични документи на майка и дъщеря, 160 лева, рецептурна книжка и дебитна карта. Двете жени са издирени и поканени в полицията да им бъде върната загубената вещ.  Оказало се, че живеят в трудности, и за тях парите били жизнено важни до следващата пенсия на 63-годишната жена.   ", "date": "2018.08.10", "title": "Жена намери чанта с пари и лични документи и я предаде в полицията"}
{"url": "https://www.actualno.com/society/proverjavat-shofiorite-za-oryjija-i-boepripasi-news_689193.html", "text": "   Това обяви началникът на сектор \"Пътен контрол\" към Главна дирекция \"Национална полиция\" , съобщава \"Фокус\".     Той даде брифинг за мерките, които се предприемат във връзка със засиления трафик през летните месеци. В следващите седмици през българските пътища се очаква да преминат много гастербайтери, които се прибират в Турция.   \"След като бъдат спрени автомобилите, освен всички традиционни проверки и тестове за алкохол или наркотици, ще се извършва проверка и от служителите на КОС за наличие на оръжия или боеприпаси и документите, които трябва да имат за тях. Смятам, че тези операции ще имат много сериозен превантивен ефект, за да могат гражданите да се движат нормално\", добави Рапчев.\r\nТой не уточни до кога ще продължи тази практика, но се очаква до края на август да има засилени проверки за оръжия. По думите му полицейските екипи вече са оборудвани с камери с много висока разделителна способност, която ще им предава сигнали за водачи, които се движат агресивно, на близка дистанция или използват лентата за принудително спиране на автомагистралите.  За първи път в операцията се включва и хеликоптер на гранична полиция. Вертолетът ще кръжи около пътищата към морето. Ще има и скрити полицаи, които ще са в цивилни коли. Те няма да спират, а само ще подават информация на колегите си за нарушители.   ", "date": "2018.08.10", "title": "Проверяват шофьорите за оръжия и боеприпаси"}
{"url": "https://www.actualno.com/society/helikopter-shte-sledi-trafika-kym-moreto-news_689188.html", "text": "  Хеликоптер на Гранична полиция се включва в следенето на трафика към морето, предаде БГНЕС.     Машината ще облита магистрали, натоварени пътища и ще следи за агресивни шофьори на пътя, за такива, които се движат в пакет, и за онези, които използват аварийната лента за придвижване.   Хеликоптерът е снабден с камера, която има възможност да приближи регистрационния номер на автомобила, нарушител на правилата на движение, и да предаде информация от въздух на патрулите по магистралите и натоварените пътища.\r\nВключването на летателната машина е част от специализираните акции, които МВР провежда, за да осигури превантивната дейност и да доведе до намаляване на пътните инциденти по пътищата в страната, съобщи тази сутрин главен инспектор Росен Рапчев от Пътна полиция.  ", "date": "2018.08.10", "title": "Хеликоптер ще следи трафика към морето"}
{"url": "https://www.actualno.com/balkani/erdogan-prizova-turcite-da-ne-obryshtat-vnimanie-na-kursa-na-lirata-news_689184.html", "text": "  Президентът на Република Турция Реджеб Тайп Ердоган призова гражданите на страната .     „Трябва да знаете едно: днес сме по-добре от вчера, а утре ще сме по-добре и от днес. Не се съмнявайте в това“, заяви Ердоган на митинг пред градската джамия в Гюнейсу, провинция Ризе, предаде БГНЕС.   „Организират се различни кампании. Не обръщайте внимание на тези кампании. Ако те имат долари, то ние имаме нашия народ, имаме нашия Аллах“, добави Ердоган пред събралото се множество.", "date": "2018.08.10", "title": "Ердоган призова турците да не обръщат внимание на курса на лирата"}
{"url": "https://www.actualno.com/crime/ekspert-sluchajat-na-mitio-ochite-se-izpolzva-za-razchistvane-na-smetki-news_689190.html", "text": "  \"Българските служби за сигурност са инструмент на политическите партии, а случаят на Митьо Очите се използва за разчистване на сметки. Димитър Желязков отдавна е известен с криминалните си деяния и винаги е бил под наблюдението на МВР.\" Това заяви бившият нчаалник на Централна служба за борба с организираната престъпност (ЦСБОП) Тихомир Стойчев.     Според него \"никой служител на МВР не би си позволил да остави подобна личност без оперативно внимание. Оперативното наблюдение обаче посочва, че с него има свързани лица с политическа окраска, тогава ръководството на тези служби е взело решение да се направи реализация не по Митьо Очите, а умишлено да бъдат компрометирани представители на политически партии, които са в опозиция и могат да се явят алтернатива при едни избори.\"   \"Имаме Закон за частната охранителна дейност, който позволява службите за сигурност да контролират тези фирми, - не е несериозно\", заяви Стойчев пред bTV и допълни, че след 90-те години на миналия век има много случаи, в които бивши служители на МВР са попаднали в частния охранителен сектор и работят с криминално проявени лица.\r\nСпоред Стойчев фактът, че   \"Неспособност, некомпетентност и корупция е целият преход. На върха на пирамидата са политиците, малко по-надолу са хората от държавния апарат и на най-ниското ниво са криминалните елементи – конфликт на интереси във всички посоки\", допълни още бившият шеф на ЦСБОП.   ", "date": "2018.08.10", "title": "Експерт: Случаят на Митьо Очите се използва за разчистване на сметки"}
{"url": "https://www.actualno.com/politics/biser-petkov-chastnite-fondove-shte-garantirat-minimalen-razmer-na-vtorata-pensija-news_689199.html", "text": "  Частните пенсионни фондове ще трябва да гарантират минимален размер на втората пенсия,  предвижда представеният вчера проект на промени в Кодекса за социално осигуряване (КСО). Това обяви социалният министър Бисер Петков.     Проектът предвижда втората пенсия от универсалните пенсионни фондове да се изплаща, когато осигуреният навърши пенсионна възраст или по желание – година по-рано.   Ако натрупаните средства в партидата надхвърлят определен праг – ще се дава пожизнена пенсия, ако са под този праг – ще се дава пенсия само за определен срок, ако пък сме натрупали твърде скромна сума – ще можем да я изтеглим на куп.\r\nПожизнените пенсии няма да се унаследяват за разлика от тези за определен срок, уточни социалният министър пред bTV.  По думите му първите пенсионери, които ще получават пари от универсалните пенсионни фондове, ще са през 2021 г. за жените и през 2024 г. за мъжете. Не за всички обаче ще има достатъчно натрупани пенсии за пожизнено изплащане, уточни той.   Проектът на промени предвижда сумата в универсалните пенсионни фондове да се изплаща накуп или в рамките на една година, ако е по-малка от три минимални пенсии (600 лв. в момента).\r\nЗа парите за децата с починал родител/родители Петков напомни, че от следващата година тези без право на наследствена или персонална пенсия ще имат право на помощ от държавата, която ще е минимум 113 лв. Точният размер ще се определя с бюджета за всяка година. Очаква се от новата помощ да се възползват около 2400, каза Петков    По повод исканията на родителите на деца с увреждания той обясни, че министерството прави всичко възможно тези искания да бъдат удовлетворени. От депутатите зависи дали ще се приеме Законът за личната помощ, напомни социалният министър.   ", "date": "2018.08.10", "title": "Бисер Петков: Частните фондове ще гарантират минимален размер на втората пенсия"}
{"url": "https://www.actualno.com/crime/mashtabna-noshtna-akcija-na-policijata-po-ujnoto-chernomorie-news_689175.html", "text": "  Стартира мащабна нощна полицейска акция на служителите на „Пътна полиция” на територията на Южното Черноморие, предаде БГНЕС.      .\r\n„Стартира и се провежда широкомащабна операция по линия и противодействие на пътния травматизъм. Извършват се засилени проверки на водачи и се цели констатирането на случаи, превенцията, предотвратяването и извършването на административно-наказателна дейност на водачи употребили алкохол, наркотици и други съпътстващи нарушения, уточни началникът на сектор „Охранителна полиция” комисар Неделчо Рачев.   Още в първите минути на акцията полицаите заловиха нарушители. Единият в Царево с 1,11 промила алкохол зад волана, а другият в Приморско — с 1,36 промила.  Томаш Томов даде абсурдно обяснение, обвинявайки служителите на реда в манипулация. „Аз на практика не пия алкохол от пет години, не съм употребил алкохол и не ми излизаха пробите, но в момента просто се манипулираха нещата, защото хората си знаеха работата и казаха, че съм пил, защото пет пъти на мен ми излезе, че аз не съм пил”.\r\nЗаради съмнително поведение друг водач в Приморско бе отведен в полицейското управление, за да бъде тестван за наркотици. За около 5 минути модерният нов апарат отчете резултат. „От извършената проверка на водача в 20:27 часа се установи положителна проба на амфетамин и метамфетамин. Срещу водача ще бъде образувано досъдебно производство за това че управлява след употреба на наркотици”, констатира дежурният полицай. „Не знам, не съм употребил”, беше обяснението и на този водач. На въпрос дали има в колата още амфетамин, той отговори: „Нямам”.   По същото време е установен и шофьор на пътнически микробус, който, за щастие, в този момент не превозваше пътници. Дрегерът отчете 0,70 промила, а на водача бе съставен фиш и му бе отнета книжката за управление на МПС. „Пих една бира след работно време естествено”, оправда се водачът Тодор Георгиев, който обясни, че след като е пил, тръгнал да се прибира с микробуса към дома си.    Акцията включва още проверки за неизрядни шофьорски книжки, преглед на автомобила, както и бърза проверка в базата данни на КАТ за крадени коли, както и за лица, обявени за общодържавно издирване.\r\nОчаква се от Сектор „Пътна полиция” да оповестят статистика за първото шестмесечие на 2018-та година, през което заловените шофьори, употребили наркотици, са повече от тези седнали зад волана, след консумация на алкохол. През 2017-та година най-много задържани дрогирани шофьори в страната 406 на брой са отчетени именно в Бургас през летните месеци. Акцията ще продължи до края на активния летен сезон.", "date": "2018.08.10", "title": "Мащабна нощна акция на полицията по Южното Черноморие"}
{"url": "https://www.actualno.com/celebrate/sv-mychenik-i-arhidjakon-lavrentij-news_689106.html", "text": "  В първата половина на ІІІ в., след смъртта на император Максимин, гоненията против християните били прекратени за известно време. Император Гордиан не преследвал вярващите, а приемникът му Филип така ги покровителствал, щото някои историци допускат, че той самият тайно бил приел християнската вяра.     С възцаряването на Деций в 249 г. гоненията били подновени със страшна сила. Особено свирепи били те в Рим. Малко били епископите, които не пили чашата на страданията. Така, епископ Фабиан умрял от мъченическа смърт и римските християни останали известно време без епископ. Избраният след това Корнилий бил изгонен, изпратен на заточение и най-после наказан със смърт, загдето не се съгласил да се поклони на езическия идол. Папа Стефан бил убит, когато извършвал божествена служба. За негов приемник бил избран Сикст, мъж учен и благочестив. В това време царувал вече император Валериан, който в първите години от царуването си бил твърде милостив към християните, но след това, подстрекаван против тях от своя съветник Макриан, взел жестоко да ги преследва.\r\nРимският управител хванал папа Сикст и го затворил в Мамертинската тъмница. Дълго го убеждавали да принесе жертва на боговете, но никакви увещания не могли да склонят светия старец да се отрече от Христа. Осъдили го на смърт. Когато го водили да го накажат, Лаврентий, главният от Седемте дякони на Римската църква, се обърнал към него с тия думи:\r\n- Къде отиваш, отче, без сина си, архиерею Божи – без своя дякон? Кога без мене си принасял жертва Богу? Вземи ме със себе си! Учителю, вземи ученика си!  - Няма да те оставя, сине мой – отговорил му св. епископ. – Аз, старец, отивам на лека смърт, а на тебе ти предстоят по-тежки страдания. След три дни и ти ще дойдеш подир мене, а в това време раздай на бедните останалото имущество!\r\nЕпископът бил убит, а Лаврентий побързал да изпълни последното му завещание.\r\nВ това време християнската църква имала обичай да издържа множество бедни. Лаврентий раздал на бедните щедра помощ от парите, пазени в църквата, и сам посветил последните си дни в служба на ближните. Множество християни се криели в пещери и подземия. Лаврентий ги посещавал, носел им храна и дрехи и ги утешавал с думи на любов и вяра. Господ Бог му помогнал да облекчи тяхното страдание, като му дарувал чудотворна сила. Болните се изцерявали, когато възлагал върху тях ръка, и слепи проглеждали.    Между това донесли на римския император, че уж Лаврентий изнесъл от църква и скрил богатите златни съдове и други скъпоценности. Управителят заповядал да го заловят и затворят в тъмница. Там го поверили на особения надзор на главния тъмничен началник Иполит. В тая тъмница се намирало голямо множество затворници. Лаврентий им говорил за Христа и чрез името на Господа изцерил някои болни, които се обърнали към Бога. На всичко това присъствал Иполит. Думите на Лаврентий и чудесата, които той извършил подействали и на него. Той познал истината и с целия си дом приел християнската вяра.\r\nУправителят призовал Лаврентий на съд. Когато Иполит му известил за това, Лаврентий казал: \"Да вървим, защото и на тебе и на мене се готви мъченически венец!\" И без страх отишъл при управителя.\r\nНа въпроса на управителя къде са скрити съкровищата, Лаврентий отговорил: \"Дай ми срок от два дни и аз ще ти ги събера и покажа\". Управителят се съгласил. Тогава Лаврентий събрал всички бедняци и сиромаси, които Църквата издържала, представил ги на управителя в определения ден и му казал: \"Ето съкровищата на християнската църква!\"\r\nУправителят страшно се разгневил и заповядал да подложат Лаврентий на мъчения. С необикновена твърдост св. архидякон понесъл мъченията. Управителят напразно се старал да изтръгне от него признание в това – где са скрити съкровищата и где се намират християните. Напразно го убеждавал да се поклони на идолите. Най-после той заповядал да донесат най-страшните оръдия за мъчение и като ги посочил на Лаврентий, казал му: \"С всички тия оръдия ще те мъча, ако не изпълниш заповедите ми.\"\r\n- Изпълни твоите закани! – отговорил Лаврентий. – Което ти наричаш мъчение, за нас християните то е слава и радост.   - Ако е тъй – възразил управителят, - защо тогава не искаш да покажеш криещите се християни?\r\n- Ти не си достоен да видиш тия, чиито имена са написани на небесата – отговорил мъченикът.\r\n- Посочи ги още сега! – настоянал управителят. – Сам се поклони на боговете, престани да се надяваш на съкровищата, които криеш! Те няма да те спасят.\r\n- Христовите раби няма да посоча, а на съкровищата действително аз се надявам – отговорил Лавринтий.\r\n- Нима ти се надяваш със сребро да се изкупиш от мъченията? – запитал управителят.\r\n- Аз съм раб на Христа и се уповавам на Него – отговорил Лаврентий. – Аз зная, че Той е приготвил небесни съкровища за Своите служители.\r\nУправителят заповядал да мъчат светеца. Лаврентий бил жестоко бит и опалван с огън. Но той понасял всичко спокойно, благодарил на Господа и Му въздавал славословия.\r\nЕдин млад войник, на име Роман, като видял неговата твърдост, повярвал в Господа. Бог го удостоил с чудно видение.   - Св. Лаврентий – извикал изведнъж Роман, - аз виждам един пресветъл момък да стои пред тебе и да изтрива кръвта от твоите рани! Моля те в името на Христа, не ме оставяй!\r\nКогато след изтезанието завели отново св. Лаврентий при Иполит, младият Роман дошъл при него да иска кръщение. Царят узнал за това и заповядал смъртно да накажат младия войник. Заповедта била изпълнена.\r\nСъщата вечер пак довели Лаврентий при управителя, който отново започнал да го убеждава да се поклони на боговете.\r\n- Откъде си родом? – запитал го управителят.\r\n- Аз съм родом от Испания – отговорил Лаврентий, - а съм възпитан в Рим. От детинство съм християнин и съм научен на Божия закон.   - В това ли се състои Божия закон, да не почиташ боговете и да не се боиш от мъчения? – запитал го управителят.\r\n- Моят закон ме е научил да зная и почитам моя Бог, Господ Иисус Христос, и уповавайки се на Него, аз действително не се боя от мъчение.\r\n- Поклони се на боговете! – възразил му управителят. – Иначе, ще те мъча цяла нощ.\r\n- Тая нощ за мене не е тъмна – спокойно отговорил мъченикът, - тя цяла е озарена от светлина.\r\nУправителят заповядал да го бият по устата с камъни. Но като видял, че и това мъчение не скланя Лаврентий да се отрече, казал на слугите си: \"Донесете ми железен одър, за да почива на него тая нощ гордият Лаврентий!\"   Донесли одър и желязна скара, турили на нея мъченика, а под нея разпалили дървени въглища. Лаврентий с твърдост понасял ужасното страдание и казал на управителя: \"Знай, че тия горящи въглени готвят на мене прохлада и почивка, а на тебе – вечни мъчения!\" След известно време Лаврентий се обърнал към слугите и им казал: \"Изпекох се вече от едната срана, време е да ме обърнете!\"\r\nВсички се чудели на неговото мъжество. През цялото време необикновена радост сияела по лицето на св. мъченик. Той с висок глас славел Господа, благодарял Му и се молел за обръщане на враговете. С тая молитва той предал Богу душата си.\r\nПрез нощта Иполит взел свещените останки на мъченика и с помощта на презвитер Юстин го погребали по християнски обичай – с молитва и псалмопение. Като узнал за това, управителят заповядал да уловят Иполит и да го доведат при него. Иполит заявил смело, че той вярва в Христа. Подложили го на мъчения, които той твърдо понасял, като повтарял само: \"Аз съм християнин!\" Разграбили всичкото му имущество, заловили всичките му слуги, които заявили, че са християни и са готови заедно с господаря си да умрат за своята вяра. Старата Иполитова кърмачка – Конкордия, била измъчвана до смърт; другите му слуги – 18 души били посечени с меч, а самият Иполит бил привързан към коне, които карали да тичат, докато той изпуснал дух.\r\nПаметта на св. мъченик Иполит, на св. Конкордия и на всички пострадали с тях се празнува на 13 август, понеже умрели три дни след смъртта на св. Лаврентий. Това станало в 258 година. ", "date": "2018.08.10", "title": "Св. мъченик и архидякон Лаврентий"}
{"url": "https://www.actualno.com/europe/estonija-podkrepi-idejata-za-otkaz-ot-smjana-na-chasovoto-vreme-news_689171.html", "text": "        Остава само седмица до края на анкетата на Европейската комисия да отпадне ли местенето на стрелките.   Досега в онлайн проучването са участвали над 1 милион европейски граждани.\r\nЛекарите  са категорични, че смяната на времето влияе зле на здравето ни.  Ако лятното часово време е въведено преди години с цел икономия на енергия, то сега бизнесът не вижда позитиви.", "date": "2018.08.10", "title": "Естония подкрепи идеята за отказ от смяна на часовото време"}
{"url": "https://www.actualno.com/society/prognoza-za-vremeto-10-avgust-petyk-news_689174.html", "text": "  Днес ще духа слаб, в Дунавската равнина и източните райони до умерен вятър от изток-североизток. Максималните температури ще са между 29° и 34°, в София около 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.     Атмосферното налягане е малко по-високо от средното за август и ще се задържи без съществена промяна.   По Черноморието ще е слънчево с до умерен североизточен вятър. Максималните температури на въздуха ще са: 28-30°. Температурата на морската вода е 27-28°. Вълнението на морето ще бъде 2-3 бала.\r\nВ планините ще преобладава слънчево време, с временни увеличения на облачността. Ще духа до умерен вятър от изток-североизток. Максималната температура на височина 1200 метра ще е около 23°, на 2000 метра – около 15°.  През почивните дни и в понеделник ще бъде слънчево. Вятърът ще е слаб, в Дунавската равнина и източните райони до умерен, с източна компонента. В събота дневните температури ще са с градус-два по-ниски, а от неделя отново ще се повишават.   ", "date": "2018.08.10", "title": "Прогноза за времето - 10 август (петък)"}
{"url": "https://www.actualno.com/asia/oon-vreme-e-za-diplomatichesko-reshenie-za-idlib-news_689170.html", "text": "        Призивът дойде часове след като сирийската армия подложи на артилерийски обстрел град Джиср ал-Шугур в контролираната от бунтовници провинция Идлиб.   Егеланд посочи, че половината от два и половина милиона души, които населяват провинцията, са бежанци и че разрастване на бойните действия ще влоши още повече положението им.\r\n„Идлиб ... копнее за най-добрите дипломати, които трябва да преговарят за споразумение, знаейки, че няма друг Идлиб, където хората да бъдат евакуирани. Не бива да позволяваме на войната да настъпва в Идлиб. Нека си извадим поука от Източна Гута, от Алепо, от Хомс и Ракка, че няма как да освободиш някоя област, като сравниш всичко със земята,“ каза норвежкият дипломат.  ", "date": "2018.08.10", "title": "ООН: Време е за дипломатическо решение за Идлиб"}
{"url": "https://www.actualno.com/asia/kndr-denuklearizacijata-e-nevyzmojna-ako-sasht-sledva-starija-scenarij-news_689167.html", "text": "   бе посочено в изявление, публикувано от представителя на Министерството на външните работи на Корейската народнодемократична република, цитирано от Ройтерс.     \"Ако администрацията на президента Доналд Тръмп следва стария сценарии, тя не трябва да очаква никакъв напредък в премахването на ядреното оръжие\", цитира агенцията.   Според КНДР редица официални лица в САЩ участват в кампанията за санкционен натиск срещу Северна Корея, въпреки желанието Тръмп за подобряване на отношенията между двете страни. в последните два месеца излезе с предложения пред властите на КНДР за ядрено разоръжаване на Корейския полуостров, според които Пхенян трябва да предаде 60-70% от своите ядрени бойни глави на Съединените щати или на трета страна, но тези предложения бяха отхвърлени.  ", "date": "2018.08.10", "title": "КНДР: Денуклеаризацията е невъзможна, ако САЩ следва \"стария сценарий\""}
{"url": "https://www.actualno.com/viewpoint/zakonyt-za-zashtita-pri-bedstvija-ni-pravi-bezzashtitni-news_689045.html", "text": "  Ако в най-скоро време не променят из основи Закона за защита при бедствия, срутищата, свлачищата и наводненията ще ни направят съвсем беззащитни.     Безпределно е ясно на всички, че климатичните промени са факт, астихийни бедствия стават и ще стават все по-често.\r\nСъответно всички осъзнаваме болезнено, че твърде тромаво се реагира в ликвидирането на последствията от тях.\r\nЗащо е така? Краткият отговор - защото ни е калпав законът.  Знаете ли какво прави държавата, когато природата реши да ни изпита!? Пада примерно огромно срутище като това между Смолян и Мадан. Опитват ден-два да го разбутат, но скалите продължават да падат. Вижда се риск за здравето и живота на хората там и работата спира. Главният път е затворен. Започва проектиране. Дълго и протяжно. През това време спешно правят нов обход. След пет-шест месеца започват укрепване. Пак бавно и протяжно. Хората недоволстват, че толкова дълго време не се решава проблемът. Пари, осигурени за целта – нула. Знаете ли защо!?Защото държавата (в лицето на Агенция „Пътна инфраструктура“)кандидатства пред държавата (в лицето на Комисията за възстановяване и подпомагане към Министерския съвет) да й отпусне пари.    Пак бавно и протяжно. Това не се случва повече от половин година, защото самата комисия заседава рядко. Два-три пъти на годината. Бедствия може да има през няколко седмици или по няколко на седмица, но важната комисия не се събира спешно да се реши кому какви пари  да даде.\r\nПри общините е още по-сложно. Като стане бедствие на тяхна територия, кметът ангажира на „добра дума“ техника и хора да овладеят критичната ситуация. Задлъжнява към тях. Ситуацията се поовладява. След това праща комисия да описва къде какво още има да се прави. Подготвядокументи за изразходваните и за нужните още суми. Праща ги на областния управител да ги одобри. Той дава становище. И така всички документи се пращат при високопоставената комисия. (Тук сроковете са няколко пъти по 30 дни, има и 6-месечен срок). И…следва надеждата за скорошно одобрение.\r\nДа, но при толкова малко заседания на комисията, исканията стават купища. Не смогват даразгледат всички наведнъж. Оставят си за следващо, което никой не знае кога ще е, а през това време се трупат нови.\r\nХората през цялото време негодуват. Най-често употребяваните изрази в медийни репортажи от такива събития са: „Няма я държавата“, „Няма такава държава“, „Сами трябва да се оправяме“.   Така е, защото в беда не чувстват държавата зад себе си. Повечето смятат, че бавенето е нарочно и през това време някои някъде си поделят пари, предназначени за бедствени обекти.   Но държавата ни сякаш има въпиюща нужда от процедури. Чак се захласва по тях. У хората е останало усещането, чете правятвисокопоставените администратори по-важни в собствените им очи.\r\nА хората искат точно обратното – първо да им се помогне, а държавата да си прави процедурите неусетно, тихо, компетентно и коректно.\r\nТе очакват държавата да изсипе цялата си мощ там, където положението е критично. Да покаже силата и волята си да помага.   Накратко, философията на действащия Закон за защита при бедствия е сбъркана. Държавата има силата да се справя с бедствията в България, но волята не достига. Самите процедури представляват своеобразно бедствие, което трябва да се преодолява.\r\nТочно това трябва да се промени спешно, в авариен план.\r\nИма и начин. Към всяка общинска комисия при бедствие да се изпраща отговорен представител на Междуведомствената комисия за възстановяване и подпомагане. Когато той „си резне“ подписа под документа снужните пари, те да бъдат отпускани мигновено на общината. На място да се работи с нужния капацитет, а съответният представител да има доблестта да защити подписа си пред останалите членове на комисията.\r\nЗа поражения по държавната инфраструктура трябва да е още по-лесно. Проверка, описване на щетите и парите. Спешно отпускане на необходимите средства. И работа.   Така бедственият закон, който дълго време е като автомобил, движещ се на ръчна, ще се освободи от излишните контри. А бедствията ще се ликвидират бързо, по-често за дни, не като сега – с месеци или години.\r\nДържавата може да си направи списък считавифирми, които нямат в досиетата си зле изпълнен строителен обект. Да ги раздели по категории – микро, малки, средни и големи. Списъкът да е нон-стопактивен – да светят в червено тези, чийто капацитет е напълно зает. А в зелен цвят примернодругите, които имат свободни хора и машини. Кметове и всички останали възложители да сключват договор с първата фирма от съответната категория, светеща в зелено.\r\nЗаконът за обществените поръчки изобщо да не се ползва за аварийни обекти. Защото с него трагедията е още по-голяма. ", "date": "2018.08.10", "title": "Законът за защита при бедствия ни прави беззащитни"}
{"url": "https://www.actualno.com/europe/germanija-izplashta-vse-poveche-detski-nadbavki-na-bylgari-i-rumynci-news_689247.html", "text": "        На Сьорен Линк направо му кипва, когато минава покрай задръстените от смет предни дворове в няколко квартала на Дуисбург. „Тук живеят около - синти и рома. През 2012 бяха само 6 000\", казва социалдемократът, който е кмет на града в Рурската област. Той обяснява, че съседите все повече се оплакват от планините отпадъци, от шума и от нашествието на плъхове. Част от тези нови граждани на Дуисбург пристигат не защото градът кой знае колко ги привлича, а заради германските детски надбавки: по 194 евро за първите две деца, по 200 евро за третото дете, а за всяко следващо по 225 евро на месец.    . Всички досегашни опити за реформа на този европейски регламент се провалиха. Получаването на детски надбавки в Германия става изключително лесно. Достатъчно е семейството да се регистрира адресно в страната. Тази регистрация автоматично се препраща към Семейната каса, там проверяват дали семейството действително има регистрирани деца и започват да изплащат надбавките. „Дали децата живеят в Германия, дали живеят в Румъния или България, дали изобщо съществуват, това вече е съвсем друг въпрос\", възмущава се кметът Линк.\r\nФедерацията на германските градове също констатира наличието на проблем. Изпълнителният ѝ директор Хелмут Деди обаче изрично подчертава: „Повечето хора от Югоизточна Европа са добре интегрирани\". Има, примерно, отлично обучени болногледачи от Полша, без които в редица старчески домове би настъпила криза.   И все пак, оповестеният сега ръст на изплатените детски надбавки в Германия е стряскащ. „През юни 2018 г. детски надбавки са били изплатени на 268 336 деца, които живеят извън Германия – в държави от ЕС или от Европейското икономическо пространство\", обяснява говорител на германския финансов министър Олаф Шолц. Ръстът е над 10 процента в сравнение с края на миналата година. Най-много германски детски надбавки се насочват към Полша, следвана от Чехия, Хърватия и Румъния. Годишно германската Семейна каса превежда 600 милиона евро детски надбавки на семейства, които не са германски граждани, 343 милиона отиват по сметки извън Германия.   Откакто влезе в сила свободата на придвижване за източноевропейците, рязко се повиши и броят на децата в чужбина, които получават германски детски надбавки. . Много трудно е да се докаже дали в някои случаи не става дума и за измами.    Кметът на Дуисбург Сьорен Линк и общинските власти са изработили специална схема срещу злоупотребите. „Трябва да пресушим престъпното блато на трафикантите, които подмамват хора от България и Румъния и ги настаняват тук в западнали жилища, в които никой германец не би искал да живее\", обяснява той. В много случаи наемодателят се явява в двойна роля: и като работодател, реален или фиктивен. „Открили са пазарна ниша: срещу главозамайващи наеми дават съвършено запуснати жилища, които всъщност вече са необитаеми, а после общината изплаща на наемателите детски надбавки и други социални помощи.\"\r\nНапълно неясно е колко пари в крайна сметка остават за организираните бандити. Детските надбавки се изплащат централно от германските власти, но общинските власти трябва да доплащат за жилищните разноски. А най-големият проблем е застрашеният социален мир – този проблем само налива вода в мелницата на дяснопопулистката партия „Алтернатива за Германия”.\r\nПреди време медиите информираха за един скандал в Бремерхафен, където са били изплащани социални помощи въз основа на фиктивни трудови договори, представени най-вече от български граждани. Щетите, нанесени на социалните каси там, възлизаха на 5,5 милиона евро. В отговор на запитване на „Алтернатива за Германия” германското правителство съобщи, че няма статистика за измамите с детски надбавки в цялата страна. Специалистите обаче твърдят, че в общините непрекъснато се представят фалшифицирани актове за раждане на несъществуващи деца, както и училищни уверения за деца, които изобщо не живеят в Германия. Финансовото министерство признава, че в тези случаи изобщо не е ясно в коя държава живеят децата, получаващи надбавките.    Сегашната лидерка на ГСДП Андреа Налес добре познава проблема още от времената, когато беше министърка на труда и социалното дело. Тя смята, че едно от възможните решения е така наречената „индексация\", тоест – детските надбавки да се приведат в съзвучие с равнището на детските надбавки и на разноските за живот в съответната държава. Годишно това ще спестява на Германия стотици милиони евро.   Кметовете на няколко общини обаче нямат повече търпение и увеличават натиска. Заедно с кмета на Фюрт Томас Юнг, дуисбургският кмет Сьорен Линк призовава управляващата коалиция и канцлерката Ангела Меркел да вземат мерки, включително и в рамките на ЕС. „На карта е заложено доверието на хората по места, които всекидневно се сблъскват с проблема\", казва Линк и уточнява, че тази тенденция противоречи изцяло на идеята за свободата на придвижване. .", "date": "2018.08.10", "title": "Германия изплаща все повече детски надбавки на българи и румънци"}
{"url": "https://www.actualno.com/politics/kabinetyt-shte-objalva-reshenieto-na-vas-za-pirin-news_689172.html", "text": "   Това съобщи вицепремиерът Валери Симеонов пред .     Миналата седмица той заяви, че ако кабинетът загуби окончателно делото, \"аз ще се върна в Бургас, ще отида на бургаския мост, ще си закача една релса на врата, ще скоча и ще се удавя\". Вчера обаче определи това намерение като \"малшанс\". \"Предайте на зелените, че всичко, което не трябва според тях да бъде направено, е направено. Малшанс е да ме видите как ме ядат рибите и раците под бургаския мост\", заяви лидерът на НФСБ.   В последните дни на миналата година правителството направи изменение в плана за управление на национален парк \"Пирин\" и разреши изграждането на нови ски писти и съоръжения в рамките на защитената зона. Решението на кабинета предизвика поредица от протести и беше обжалвано пред ВАС и на първа инстанция бе отменено. Срокът за обжалване на решението на тричленния състав на съда изтича днес.\r\nВицепремиерът Симеонов е сред основните защитници на разширяването на ски пистите и изграждането на нови съоръжения и на втори лифт в националния парк \"Пирин\". Концесионер там е фирмата \"Юлен\", която според премиера Бойко Борисов е собственост на съакционера в Първа инвестиционна банка и председател на федерацията по ски Цеко Минев.  А по време на поредната кулминация на дрязгите в \"Обединените патриоти\" лидерът на \"Атака\" обвини вицепремиера Валери Симеонов в лобизъм в полза на собственика на ски пистата в Банско. \"Бяхме обвинени, че сме някаква комбина за спасяване на \"редник Киро\". Но много добре си спомням операцията по спасяването на \"редник Цеко\", когато в навечерието на Нова година Симеонов изнуди правителството - или пада правителството, или се приема концесията за Банско. В резултат правителството я прие\", каза тогава Сидеров.   ", "date": "2018.08.10", "title": "Кабинетът ще обжалва решението на ВАС за \"Пирин\""}
{"url": "https://www.actualno.com/curious/praznuvame-denja-na-myrzela-news_689177.html", "text": "  На 10 август се отбелязва Световният ден на мързела. Говори се, че той се отбелязва вече повече от 100 години, но никой не знае точно от кога. Сигурно първите ентусиасти ги е мързяло да запишат първата година.     Девизът на празнуващите днес е: \"Нека се отдадем на безбрежна леност и нека умът и тялото ни бъдат мързеливи през целия ден. Нека този ден не правим нищо.\" Църквата смята мързелът за смъртен грях. През миналите векове той се е смятал за привилегия на богатите.   „Нека този ден не правим нищо. Нека се отдадем на безбрежна леност и нека умът и тялото ни бъдат мързеливи през целия ден. Това ще даде нов тласък на духа. Запомнете, че винаги може да бъде открит нов, още по-добър начин на нищоправене.” Това е записано под датата 10 август от положилите усилия да увековечат своя мързел.\r\nАбсолютното бездействие на 10 август позволява употребата на сладолед, шоколад, разхладителни напитки и всякаква храна, която някой би ви доставил, докато сте се изпружили на дивана пред телевизора или се печете, дремейки на плажа.  10 август е определен също и за ден на равносметка колко сме мързелували през изминалата година, предаде БГНЕС.   За много съвременни хора мързелът е движеща сила на прогреса. Кой е измислил дистанционното, ескалатора, пералнята, миялната или асансьора?", "date": "2018.08.10", "title": "Празнуваме деня на мързела"}
