{"url": "https://www.actualno.com/tennis/predstojat-chetvyrtfinalite-na-australian-open-eto-koi-se-klasiraha-i-programa-news_717497.html", "text": "  Във вторник започват четвъртфиналите на Откритото първенство по тенис на Австралия.     Програмата ще започне със срещата между Роберто Баутиста Агут и  сензацията Стефанос Циципас, които ще излязат на корта след 03:30 часа българско време.   След това ще се изиграят двата четвъртфинала при жените. Първият е между Анастасия Павлюченкова и Даниеле Колинс, а вторият - между Петра Квитова и Ашли Барти.\r\nВ последния мач на Централния корт ще играят световният номер две Рафаел Надал и Франсис Тиафо, който по-рано острани Григор Димитров от турнира.  До четвъртфиналите в Мелбърн за 10-ти път достигна лидерът в световната ранглиста Новак Джокович. Той победи младока Данил Медведев след 6:4, 6:7, 6:2, 6:3. За място на полуфинал той ще спори с Кей Нишикори. В момента сърбинът гони своята седма титла в Мелбърн.\r\nЯпонецът Кей Нишикори се класира за четвъртфиналите на Откритото първенство на Австралия за четвърти път в кариерата си, след като победи 23-ия поставен Пабло Кареньо Буста с 6-7(8), 4-6, 7-6(4), 6-4, 7-6(8) в най-дългия мач от началото на турнира. Кареньо Буста бе бесен на съдията след края на срещата и напусна кортове с крясъци,   Срещу Кей Нишикори Джокович води с 15:2 в преките мачове. Независимо от развитието на турнира Джокович ще запази първото си място в световната ранглиста от следващата седмица, когато класацията бъде обновена.    ", "date": "2019.01.21", "title": "Предстоят четвъртфиналите на Australian Open - ето кои се класираха и програма"}
{"url": "https://www.actualno.com/plovdiv/kmetyt-na-plovdiv-privetstva-prokurorska-proverka-zaradi-dyrjavni-pari-news_717463.html", "text": "  \"Доволен съм, че още в началото ще има прокурорска проверка на средствата за откриването на Европейска столица на културата и след срока от 30 дни, който е доста къс, фондацията спокойно ще си работи без да влиза в обяснителен режим\", каза днес кметът на Пловдив Иван Тотев.     Окръжна прокуратура- Пловдив се самосезира от редица публикации в медиите и възложи на Икономическа полиция проверка на изхарчените за церемонията пари.   Според Тотев, ако няма проверка, цяла година тази тема ще продължава да се нищи и се дава възможност на всеки \" да се упражнява на гърба на фондацията и на празника в Пловдив.\r\n\"През това време ние ще се чудим как да отговаряме. Категорично смятам, че в случая е добре да се направи проверка и да се затвори темата\", каза той.  ", "date": "2019.01.21", "title": "Кметът на Пловдив приветства прокурорска проверка заради държавни пари"}
{"url": "https://www.actualno.com/football/milan-se-zavyrna-v-top-4-sled-uspeh-nad-djenoa-video-news_717473.html", "text": "  Отборът на Милан надигра с 2:0 като гост Дженоа в среща от 20-ия кръг на италианската Серия А.     ,Росонерите“ бяха в търсене на успех, който щеше да ги върне на четвъртата позиция в класирането, след като там временно се бе настанил тима на Рома, който победи с 3:2 у дома Торино по-рано в кръга.    Първата част на ,,Луиджи Ферарис“ в Генуа завърши при нулево равенство, като гостите от Милано извършиха принудителна смяна в 14-та минута, след като Кристиан Сапата бе заменен от Андреа Конти.  Именно той асистира на Фабио Борини в 72-та минута и Милан излезе с едни гърди напред в резултата. Десетина по-късно Сусо уби интригата в мача след подаване на Патрик Кутроне.\r\nТака възпитаниците на Дженаро Гатузо се завърнаха на четвърто място в подреждането, докато генуезците са на шест точки от зоната на изпадащите, където се намират отборите на Болоня, Фрозиноне и Киево.\r\nТочно ,,летящите магарета“ играят в последния мач от кръга срещу шампиона Ювентус на ,,Ювентус Стейдиъм“.    ", "date": "2019.01.21", "title": " Милан се завърна в топ 4 след успех над Дженоа (ВИДЕО)"}
{"url": "https://www.actualno.com/varna/uchenicite-vyv-varna-izlizat-v-gripna-vakancija-news_717465.html", "text": "  Днес се проведе извънредно заседание на Комисията за борба с грипа и респираторните заболявания в морската ни столица.     Поради повишената заболеваемост от грип бе взето решение за обявяване на грипна епидемия за Варна и областта. Заниятията във всички учебни заведения също се прекратяват от утре до 29 януари включително.   Директорът на Регионалната здравна инспекция д-р Дочка Михайлова обясни, че заболелите са 248 на 10 000, което е над средното за страната. Преустановявят се свижданията в болниците, прекратяват се и плановите операции.\r\nВъвеждат се предпазни мерки във всички лечебни заведения. Те трябва да имат готовност да предприемат допълнителни действия за ограничаване разпространението на инфекции. При възможност след рязко увеличение на заболелите от грип да се определят кабинети за обслужване на пациенти.  Следващото заседание на Комисията за борба с грипа и респираторните заболявания ще е на 29 януари от 10.30ч., когато ще се реши дали има необходимост от удължаване на ваканцията за учениците.", "date": "2019.01.21", "title": "Учениците във Варна излизат в грипна ваканция"}
{"url": "https://www.actualno.com/tips/sravnitelno-silno-nachalo-na-novite-rubriki-s-futbolni-prognozi-prez-uikenda-news_717468.html", "text": "  След като стартирахме секция \" \" в опит да помогнем на всички потребители на платформите за , събрахме екип от хора, които са в сферата на спортнат журналистика и следят изкъсо случващото се, особено в европейски . Започнахме и нови рубрики, с които да покажем техните умения и да следим техния прогрес - независимо дали е положителен, или отрицателен. В рамките на периода петък - неделя, екипът имаше своите възходи и падения, но началото е обещаващо - ето и какво стана в първите дни на различните рубрики:       Събота се оказа несполучлив ден, след като излезе само един от 3-те предложени сигурни залога, но в петък и неделя екипът, съставен от \"The Dalai Lama\", \"Mr. Corner\" и \"The Gambling Guy\", записа 3 от 3, следователно и техните фишове в тези дни бяха успешни.   : 3 от 3 на общ коефициент: 2.59. Общ баланс: +15.9 единици : 1 от 3. Общ баланс: - 10 единици : 3 от 3 на общ коефициент: 3.43. Общ баланс: +24.3 единици     Рубриката се оказа доста популярна, най-вече заради по-високите коефициенти на предложенията на нашите типстъри. Трудно е да се отгатнат мачове, чиито коефициенти превишават линията от 1.90, но нашият екип се справи повече от добре, след като записа 66% успеваемост в два от трите дни. Ето и общата статистика: : 1 от 3 (печеливашата прогноза е на Хетафе - Алавес - коеф. 2.06). Общ резултат: -9.4 единици : 2 от 3 (печелившите прогнози: Интер - Сасуоло Х2 на коефициент 3.05 и Майнц - Щутгарт над 3.5 гола на коефициент 3.60) Общ резултат: +46.5 единици : 2 от 3 (печелившите прогнози: Нюрнберг - Херта, Херта да спечели с два или повече гола разлика на 4.40; Фиорентина - САмпдория Х на коефициент 3.60). Общ резултат: +50 единици   За тези прогнози съветът ни беше да играете \"сингъл\" или в система \"трикси\" и, ако сте ни послушали, трябва да имате нелоша печалба. Всеки, който е опитвал да \"играе\" подобни залози, знае колко трудно е да уцелиш не само победителя, но и че и двата отбора ще отбележат гол. В събота екипът записа слабото 0 от 3, но в неделя се реваншира с 10 от 10. : 0 от 3. Общ баланс: -30 единици : 2 от 3 (печелившите прогнози: Бетис - Жирона на коефициент 3.80; Наполи - Лацио на коефициент 3.70). Общ баланс: +44 единици.  Слабо начало на тази рубрика, след като нетипично много мачове в европейските първенства завършиха с победители. Ето и статистиката:\r\nСъбота: 0 от 3. Общ баланс: -30 единици\r\nНеделя: 0 от 3 (печеливша прогноза: Виляреал - Ателтик Билбао на коефициент 3.30) Общ баланс: + 3 единици. Любимите за почти всички залагащи с мачове, в които ще видим над 2.5, \"изяде главите\" на нашия екип, след като от цели 6 прогнози излязоха едва 2. : 1 от 3. Общ баланс: -25 единици : 1 от 3. Общ баланс: -25 единици \r\nЕто и статистиката на всеки един от екипа по отделно: Сигурни прогнози: 3 от 3\r\nРискови прогнози: 3 от Трите хикса: 0 от 2\r\nДъжд от голове: 0 от 2\r\nГол/гол и победител: 0 от 2    Сигурни прогнози: 2 от 3\r\nРискови прогнози: 0 от 2\r\nТрите хикса: 0 от 2\r\nДъжд от голове: 1 от 2\r\nГол/гол и победител: 1 от 2    Сигурни прогнози: 2 от 3\r\nРискови прогнози: от 3\r\nТрите хикса: 1 от 2\r\nДъжд от голове: 1 от 2\r\nГол/гол и победител: 1 от 2 ", "date": "2019.01.21", "title": "Сравнително силно начало на новите рубрики с футболни прогнози през уикенда"}
{"url": "https://www.actualno.com/blagoevgrad/tri-dvojki-bliznaci-proplakali-v-razlog-prez-minalata-godina-news_717472.html", "text": "  Три двойки близнаци са проплакали в Разлог през миналата година     Кметът на града инж. Красимир Герчев, заедно със служители на общината, посетиха болницата в града, за да наградят първото и последното бебе за годината, както и за да поздравят екипа в АГ отделението.   От общината съобщават, че за миналата година в града са се родили 211 бебета, като сред тях имало и три двойки близнаци.\r\nПървото бебе за годината в града е малката Петя, а последното Георги. Щастливите бебета и техните засмени родители получиха от кмета Герчев много подаръци и добри пожелания.  След като преминаха всички тържествени мероприятия, кметът, служителите от общината, лекарите и родите и баби, се хванаха на дългоочакваното Бабино хора, за което вече писахме.\r\nСъбитието е традиционно в Разлог и се провежда всяка година. Тази година, то отново премина при голям интерес, като жители от различните краища на града, бяха дошли, за да се включат в хорото.", "date": "2019.01.21", "title": "Три двойки близнаци проплакали в Разлог през миналата година"}
{"url": "https://www.actualno.com/europe/moskva-zapodozrja-vryzka-mejdu-brexit-i-aferata-skripal-news_717467.html", "text": "  Разгърнатата от британските власти кампания по случая Скрипал преследва вътрешнополитически цели на фона на преговорите за развод с Евросъюза, гласи изявление на руското МВнР.     Позицията на руското дипломатическо ведомство е във връзка с решението на Съвета на Европейския съюз по външни работи да приеме ограничителни мерки към руски граждани под предлог, че те са съпричастни към инцидента в Солбсбъри, предаде ТАСС.\r\n„Информационната кампания, разгърната от британските власти по този случай, преследва предимно вътрешнополитически цели.\r\nВажно е, че новият й скок съвпада със следващата вълна в кризата по време на преговорите по Brexit“, се казва в изявлението.     Съветът на ЕС междувременно въведе първите санкции в рамките на новия режим, свързан с използване и разпространение на химически оръжия, съобщават от европейската институция.\r\nБрюксел наложи санкции на девет души и една организация. В списъка влизат двама разузнавачи от Главното разузнавателно управление (ГРУ) на Русия, които са отговорни за притежанието, транспортирането и използването на новичок в английския град Солсбъри на 4 март 2018 г.\r\nСтава въпрос за Александър Петров и Руслан Боширов, чиито истински имена според разследващата организация Bellingcat са Александър Мишкин и Анатолий Чепига. Рестрикциите съдържат забрана за пътуване в ЕС и замразяване на активи.    Сергей и Юлия Скрипал бяха отровени с новичок в английския град Солсбъри през март 2018 г. Лондон обвини Москва за атаката.", "date": "2019.01.21", "title": "Москва заподозря връзка между Brexit и аферата Скрипал"}
{"url": "https://www.actualno.com/europe/tereza-mej-razkri-kakvi-sa-problemite-pred-brexit-otmeni-taksata-za-grajdani-na-es-news_717475.html", "text": "  Британският премиер Тереза Мей заяви, че планира да се върне в Брюксел, за да обсъди промени в сделката, която тя договори с лидерите на ЕС през миналия месец, предаде The Guardian.     Тя разкри какви са ключовите проблеми, които са в центъра на преговорите по Brexit. Първият проблем е свързан с това, по думите й, че депутатите са обезпокоени за сценария Великобритания да напусне ЕС без споразумение.   Правилният начин да се отговори е чрез одобрение на споразумение, обяви тя пред Камарата на общините. Мей отхвърли призивите за отлагане на излизането от ЕС и каза, че нейният план Б е да бъдат внесени промени в спорната мярка за границата между Северна Ирландия и Република Ирландия, след което обновеният вариант на сделката за Brexit да бъде одобрен от парламента\r\nТя смята, че ЕС няма да се съгласи да приеме отлагане на Brexit само за да даде повече време на Лондон, ако няма план.  Второ, Мей очаква депутатите да отхвърлят организиране на втори референдум, тъй като това ще подкопае доверието към политиците и ще засили позициите на националистите. Тя не смята, че в парламента има мнозинство за гласуване на втори референдум.\r\nМинистър-председателят отбеляза, че има още четири въпроса, които остават неразрешени, но може да бъде постигнат напредък.\r\nПо отношение на предпазния механизъм за Ирландия, Мей изрази надежда, че няма да бъде предоговаряно Белфасткото споразумение. Обединеното кралство трябва да спазва споразумението напълно, каза тя.       Британският лидер съобщи, че таксата от 65 лири за граждани от ЕС, които подават документи за уседнал статут, ще бъде отменена.\r\nСъщо така ще бъде отменена и таксата за тези, които са на под 16-годишна възраст, която е в размер на 32,50 лири. Мей обещава Лондон да защити правата на работниците след Brexit. Ще настояват ЕС да защити британските граждани.\r\nОт своя страна Корбин атакува, че правителството не показва гъвкавост на преговорите с партиите. Той смята, че правителството харчи пари за планове да изведе страната от ЕС без споразумение. По думите му лейбъристите не изключват нов референдум.\r\nМей отговори, че Лондон е похарчил 4,2 милиарда британски лири в подготовката на правителството за Brexit без сделка. Премиерът твърди, че остава против Великобритания да бъде в митническия съюз на ЕС.\r\nОстават само малко над два месеца до датата 29 март, на която Обединеното кралство трябва да напусне Европейския съюз, а все още в Лондон няма консенсус кога или дори дали страната ще напусне блока.   ", "date": "2019.01.21", "title": "Тереза Мей разкри какви са проблемите пред Brexit, отмени таксата за граждани на ЕС"}
{"url": "https://www.actualno.com/blagoevgrad/kmetpodari-vakuum-aspirator-na-bolnica-v-sandanski-news_717469.html", "text": "  Празник в болницата в Сандански! Кметът Котев подари вакуум-аспиратор.     Денят на родилната помощ, празнуван в целия югозапад донесе още една нова придобивка за АГ отделенията.   След като сутринта разказахме историята от Гоце Делчев, в която млада писателка подари кувьоз на болницата в града, от Сандански се похвалиха с подобно събитие.\r\nКметът на града Кирил Котев се появи в МБАЛ в Сандански, в присъствието на отец, и подари на АГ отделението вакуум-аспиратор.  След това следваше мотива - за здраве, а по-късно, ръцете на акушерките бяха измити ритуално, както повелява традицията.\r\nКметът Котев пожела много здраве и професионални успехи на всички лекари в отделението, както и да продължат своята отдаденост към професията.", "date": "2019.01.21", "title": " Кмет подари вакуум-аспиратор на болница в Сандански"}
{"url": "https://www.actualno.com/america/vyrhovnijat-syd-na-venecuela-objavi-za-nelegitimni-shefovete-na-parlamenta-news_717482.html", "text": "  Върховният съд на Венецуела обяви, че ръководството на контролирания от опозицията парламент е нелегитимно, а решенията му \"недействителни\", след като шефовете на парламента отказаха да признаят президентството на Николас Мадуро.     Последната ескалация в борбата за власт между Мадуро и новия президент на парламента Хуан Гуайдо дойде в същия ден, в който имаше кратък бунт на военни в Каракас и на фона на опозиционните призиви за масови протести в сряда.   Председателят на Върховния съд Хуан Хосе Мендоса прочете изявление пред пресата, в което заявява, че законодателите \"нямат легитимен борд на директорите\".\r\nТой повдигна обвинението, че това е \"узурпиране на властта и следователно всичките му решения са нищожни.\"  Часове по-рано правителството съобщи, че е арестувало група разбунтували се войници, които нападнаха команден център на Националната гвардия в Каракас.", "date": "2019.01.21", "title": "Върховният съд на Венецуела обяви за нелегитимни шефовете на парламента "}
{"url": "https://www.actualno.com/balkani/vuchich-se-zamislja-za-predsrochni-izbori-opozicijata-plashi-s-bojkot-news_717476.html", "text": "  Заради провеждани редовно масови граждански протести в много сръбски градове все по-актуална става темата за възможни предсрочни избори в Сърбия.     Сръбският президент Александър Вучич днес за пореден път заговори за възможността за преждевременни избори за парламент.   „Това решение е сложно. Ще отидем с него при партийното председателство и в главния съвет, но това не е партийна работа. В ръководството на партията всички са за провеждане на избори. Не отхвърлям изборите като възможност. Това ще зависи от много други неща, които са свързани с бъдещето на Сърбия“, каза Вучич пред РТС.\r\nСръбските медии съобщиха днес резултатите от проучване на Ipsos Strategic Marketing, което показва, че ако сега се проведат избори, управляващата Сръбска прогресивна партия на Вучич ще спечели 55% от гласовете. Това, според агенцията, показва, че масовите граждански протести не засягат настроението на избирателите.  От друга страна, основателят и един от лидерите на опозиционния Съюз за Сърбия Драган Джилас заяви в интервю за вестник \"Данас\", че опозицията \"няма да участва в фалшиви избори\".\r\nСпоред него всички в опозицията трябва да осъзнаят, че гражданите по улиците очакват те да докажат, че \"утре, когато пада сегашният режим, системата, която е построена повече от десет години, ще падне и че наистина ще бъде различно\".   “Всички трябва да се ангажираме да не участваме във фалшиви избори. Трябва заедно, както хората, така и политиците, да направим изборите отново избори и с нашия подпис да гарантираме, че докато тези условия бъдат изпълнени, няма да има фалшиви избори на Вучич ние никога повече няма да участваме при такива условия”, каза Джилас в интервюто.    Той добавя, че когато се организират честни и свободни избори, опозицията чрез широка народна изборна листа ще създаде \"правителство от експерти за определен период от време, което ще възстанови системата и ще въведе ред и правила\".\r\nДжилас отговори положително на исканията от граждански протести към опозицията за \"изграждане и укрепване на институции, приемане на закон за собственост, лустрация, независими медии, специален прокурор за корупция, декриминализация на обществото и пълна независимост на съдебната власт\" . Тези искания, според Джилас, са нещо, което трябва да се направи в Сърбия, за да се гарантира, че \"властта, която не е по желание на гражданите, може да бъде променена с писалка\".\r\nАнализатори в Белград твърдят, че Вучич е изправен пред дилема по въпроса дали си струва да обяви избори и да спечели \"пирова победа\", тъй като заради бойкота на опозицията ще загуби пред международната общност легитимност както парламентът, така и своя собствен, за да реши проблема с Косово.   ", "date": "2019.01.21", "title": " Вучич се замисля за предсрочни избори, опозицията плаши с бойкот"}
{"url": "https://www.actualno.com/europe/rusija-zaplashi-es-s-otvetni-merki-zaradi-nalojeni-sankcii-news_717477.html", "text": "  Кремъл отправи предупреждение, че може да отвърне на наложените от ЕС санкции, предават световните медии.     По-рано днес ЕС наложи санкции във връзка със случая \"Скрипал\". Санкциите засегнаха двамата заподозрени за отравянето на Сергей и Юлия Скрипал, а също така шефа на ГРУ и неговия заместник.   Министерството на външните работи на Русия заяви, че решението на Съвета на ЕС е \"неприятелско\". Ведомството подчерта, че Москва си запазва правото да отвърне.\r\nРуски и сирийски граждани са първите, които са засегнати от санкциите според новата рамка, въпреки че двете страни са унищожили спорните активи под контрола на Организацията за забрана на химически оръжия за разлика от САЩ, пояснява министерството.  Аргументите на ЕС не издържат на критична проверка, разяснява ведомството.\r\nСпоред Русия наказателните мерки са част от кампанията на Великобритания за постигане на вътрешнополитически цели на фона на кризата около Брекзит.   Санкциите са едностранни и показват, че ЕС не спазва Конвенцията за химическите оръжия, недоволства министерството и допълва, че заобикалят Съвета за сигурност на ООН.    ", "date": "2019.01.21", "title": "Русия заплаши ЕС с ответни мерки заради наложени санкции"}
{"url": "https://www.actualno.com/blagoevgrad/mol-falira-v-blagoevgrad-puskat-go-za-prodajba-news_717470.html", "text": "  Мол фалира в Благоевград. Пускат го на публична продажба. След като в началото на годината дойде новината, че \"Булгартабак Холдинг\", или известната в Благоевград \"цигарена фабрика\" затваря, като съкращава всичките си 200 работници, пореден бизнес рухна в града.     Частният съдебен изпълнител Александър Цанковски обяви публичната продан на известния в целия град \"Китайски мол\".   Локацията на обекта - в близост до центъра, и сравнително евтините му цени, ежедневно ангажираха обекта с голяма клиентела и разнообразна стока.\r\nВъпреки това, съдебният изпълнител пуска мола за продажба за сума от половин милион лева.  Върху имота е имало наложена ипотека.  Това е поредният случай на лоши финансови резултати в града. В края на миналата година, голямата компания за битова техника\r\n\"Зора\" затвори своя обект в Благоевград, като пренесе магазина си в Разлог. Не е ясно колко души са били назначени в \"китайски мол\", но новината е поредния удар върху малкия и среден бизнес в града,", "date": "2019.01.21", "title": "Мол фалира в Благоевград, пускат го за продажба"}
{"url": "https://www.actualno.com/balkani/dogovoryt-ot-prespa-razpali-strastite-na-zasedanie-na-komisija-v-gryckija-parlament-news_717486.html", "text": "  На висок тон, с обвинения за избирането на нови членове, тъй като няколко депутати са напуснали парламентарните си групи, с ожесточени реакции от страна на депутата от „Златната зора“ Илияс Касидиарис, комисията по национална отбрана и външни работи в гръцкия парламент разглежда законопроекта, по който ще бъде ратифициран Договорът от Преспа, предаде БГНЕС.     Поради ожесточената дискусия председателят на комисията направи почивка от пет минути, за да успокои страстите, след което външният министър Йоргос Катругалос се обърна към членовете.   В началото на сесията депутатът от „Нова демокрация“ Никос Дендиас излезе с три искания: пълният текст на македонската конституция трябва да бъде представен, за да се сравнят направените изменения, да се публикува писмото с оставката от Никос Кодзиас до Ципрас, и освен това бившият №1 в гръцката дипломация да дойде в комисията, защото е ръководил преговорите с Македония.\r\nПредседателят на комисията Костас Дузинас каза, че тези искания ще бъдат предадени на правителството.  Представителят на „Демократичния алианс“ Андреас Ловердос каза, че пред комисията трябва да бъдат представени конституционните закони за прилагането на конституцията.\r\nЧас и половина след началото дискусията се фокусира основно върху състава на комисията и начина, по който днес бяха избрани новите членове - независимите депутати.   Комисията по национална отбрана и външна политика се състои от 56 членове, от които 27 са от СИРИЗА, 14 са от „Нова демокрация“, четирима са от „Демократичния алианс“ (Демократична левица - ПАСОК), трима са от „Златна зора“ и т. н.    Лидерът на „Независими гърци“ Панос Каменос реши лично да участва в комисията вместо депутата Кацикис.", "date": "2019.01.21", "title": "Договорът от Преспа разпали страстите на заседание на комисия в гръцкия парламент "}
{"url": "https://www.actualno.com/crime/vaklin-zabravil-dali-sa-mu-predlojili-15-000-lv-za-da-ja-njama-ivancheva-news_717484.html", "text": "  Строителният предприемач Александър Ваклин, който твърди, че е бил изнудван от отстранената кметица на Младост Десислава Иванчева, дали някой му е правил на разпит пред спецсъда.     Такъв разговор се чува в едно от СРС-тата по делото. Репликата \"Аз имам оферта...специализираната прокуратура...за 15 хил. лв... те да я направят да я няма\" е произнесена от мъж, с който Ваклин си говори в районната община, докато чака за среща с Иванчева. Тогава бизнесменът е оборудван със СРС-та от разследващите.   Заради тази реплика защитата на Иванчева и заместничката ѝ Биляна Петрова поиска втори разпит на Ваклин. Той обаче заяви, че не помни за какви 15 хил. лв. и за каква прокуратура става дума, съобщи Club Z.\r\nВ съдебната зала стана ясно още, че Ваклин . Самият той още призна, че в много моменти на Ваклин с предполагаемия посредник в подкупа - бившият кмет на района Петко Дюлгеров. Дюлгеров, Иванчева и заместничката ѝ Биляна Петрова са обвинени в приемане на подкуп от Ваклин за придвижване на строителни разрешения.  Ваклин обаче даде обяснения за друг момент в записите. Фразата: \"Това са много пари. По-добре да издигна кандидатура за столичен кмет или да променя закона. С толкова пари ти казвам, че ще мине през парламента да сменим закона, да са назначаеми тия тъпанари\", е произнесена в разговор със сочения за посредник при предаването на подкупа Петко Дюлгеров, след като бизнесменът се е видял с Иванчева. Той е много ядосан, защото е чакал часове наред пред вратата \"като пионерче\" и се чувствал унизен.\r\nПри втория си разпит в понеделник той обясни, че всъщност е имал предвид, че може да организира медийна кампания, за да убеди обществото, че районните кметове . И заяви, че никога не е имал намерение да плаща за издигането на кмет.   Ваклин призна още, . Това го казвате за първи път при показанията си в съда, отбеляза съдията по делото Иво Хинов, предаде \"24 часа\".    Пред журналисти Ваклин поясни: \"Беше преди години, бях кандидат депутат от малка партия, която не можа да вземе 1% на изборите. Спечели ги ГЕРБ. Моята работа обаче не е била обвързана с политическата обстановка\", твърди той.", "date": "2019.01.21", "title": "Ваклин \"забравил\" дали са му предложили 15 000 лв., за да я няма Иванчева"}
{"url": "https://www.actualno.com/education/mon-objasni-kak-shte-se-navaksa-propusnatija-prez-gripnata-vakancija-material-news_717437.html", "text": "  Пропуснатият по време на грипна ваканция материал ще бъде преструктуриран, за да не се допуска изоставане на учениците, съобщиха от МОН.     Всеки учител ще трябва да прецени как да навакса уроците и да уведоми директора на училището. Дните без учебни занятия няма да бъдат отучвани. Оценките на децата ще бъдат оформени навреме и първият учебен срок ще приключи по график – на 4 февруари 2019 г. Вторият срок започва на 6 февруари 2019 г.   В момента в грипна ваканция са 593 училища в страната. До 22 януари 2019 г. няма да се учи в областите Бургас, Стара Загора и Шумен. До 23 януари – в Ямбол, Перник, Пазарджик и Смолян. В областите Добрич, Пловдив и София-област е обявена грипна епидемия с предписания за преустановяване на занятията в училищата.", "date": "2019.01.21", "title": "МОН обясни как ще се навакса пропуснатия през грипната ваканция материал "}
{"url": "https://www.actualno.com/europe/165-godishen-turchin-be-registriran-v-izbiratelnata-lista-za-pyrvi-pyt-news_717430.html", "text": "  Опозиционни политически партии в Турция съобщават измами, след като хиляди необичайни гласоподаватели са се появили в избирателните списъци, съобщава Би Би Си, цитирани от БГНЕС.       Опозиционните партии съобщават, че са намерили и повече от 1 000 човека регистрирани в един апартамент.\r\nОткритието идва малко преди местните избори, които ще се проведат през март и в които управляващата партия може да срещне най-сериозното си предизвикателство от години.  Опозицията твърди, че избирателните листи са били манипулирани.\r\nОт Републиканско народната партия (РНП) и Демократичната партия на народите (ДПН) твърдят, че странностите в избирателните списъци са основно в региони, където управляващата Партия на справедливостта и развитието (ПСР) губи с малко.\r\nОт РНП съобщават, че са регистрирани повече от 6 000 гласоподаватели на възраст над 100 години, като много от тях надминават с много най-възрастният жив човек в момента.    В това число влиза и 165 годишният Айше Екици, който те твърдят, че е роден през 1854 и е регистриран за първи път в списъците тази година.\r\nДруг такъв гласоподавател е Зулфу, който би трябвало да е на 149 години, както и 148 годишният Айше.\r\nИма и голям брой хора регистрирани на един и същи адрес, казват от опозицията.\r\nВ някои райони се забелязва подозрително голямо нарастване на гласоподавателите. Например в окръг Чанкъръ само за шест месеца гласоподавателите са се увеличили с 95%.\r\nВ понеделник Хасан Сеймен от Партията на доброто публикува в Туитър, че десетки хиляди гласоподаватели са били премахнати от списъците, след като опозицията внесе оплакването си.   От управляващата партия отговориха, че обвиненията на опозицията са били проектирани, така че да навредят на реномето на ПСР.\r\n„Опозицията се опитва да създаде перспективата, че ние сме организирали всичко това”, заяви представил на партията и добави, „ние сме най-големите жертви тук.”", "date": "2019.01.21", "title": "165-годишен турчин бе регистриран в избирателната листа за първи път"}
{"url": "https://www.actualno.com/society/slavi-trifonov-kym-kmeta-na-stara-zagora-ti-si-goljam-smeshnik-news_717480.html", "text": "  Шоуменът Слави Трифонов публикува във Фейсбук профила си подигравателен коментар за кмета на Стара Загора Живко Тодоров (ГЕРБ), който заведе дело за обида срещу негов съгражданин, който го нарекъл \"смешник\" в група в социалната мрежа. от жалбите за клевети.     Градоначалникът искаше обезщетение от 26-годишния мъж, защото тези \"клеветнически твърдения\" довели до \"промяна физическия му и психически статус\", а мислите му били \"обсебени от анализ на верността на написаното вместо към позитивното решаване на проблемите на Общината ни\".\r\nВ друг пост въпросният старозагорец Иван Киров е написал \"Крадоха, копаха, ср.ха и си тръгнаха после пак го изберете\". Повод за коментарите е няколко пъти неспазен срок за ремонт в града.    \"Забелязал съм, че много са ни обидчиви управляващите. Все едно не сме ги избрали на работа, а са ни нещо като гаджета. И трябва да ги обгрижваме, дундуркаме и да внимаваме да не ги обидим.\r\nЕто и поредната обидена госпожица от властта - кметът на Стара Загора Живко Тодоров съди за 5 хил. лева мъж, нарекъл го \"смешник\" във \"Фейсбук\". Причина за тъжбата на Тодоров са два коментара на подсъдимия под публикация във \"Фейсбук\" в \"Група за истината за Стара Загора\" от 15 август миналата година. В единия коментар подсъдимият е написал: \"Щото тоя смешник дори не е в града...\"       Човекът, който е изрекъл тази невъобразима обида “смешник”, е на 26 години и се казва Иван Киров. Иване, кой си ти, че ще наричаш кмета си “смешник”, бе? Да не би ти да му плащаш заплата? Да не би ти да му даваш служебната кола, топлото местенце и да си му шеф? А, забравих, ти наистина му плащаш заплатата с данъците си. Затова си му и шеф. Както и всички граждани на Стара Загора са му шефове.\r\nНо вижте до какви тежки последици е довела за кмета на Стара Загора тази гнусна обида “смешник”. Самият кмет в жалбата си пред съда пише:\r\n\"Използването на жаргона \"смешник\" цели охарактеризирането ми като лек, комичен човек... (...) Изразът е лесно запомнящ се и поради това – труден за пренебрегване, като изисква продължителен период за възстановяване на пълноценното усещане за ненакърнени чест и собствено достойнство, както и изчистване от мисленето на читателите на съмненията относно вида който му представя.”\r\nЗатова, скъпи граждани на Стара Загора, разбирате как се чувства вашият кмет. Той е нежен, той е уязвим, той е раним. Такъв сте го избрали – деликатен и обидчив. Затова като го видите – целунете го. Прегърнете го. Дайте му любов. Той има нужда от това. А ти, Иване, а ти, Киров – престани с тези обиди във Фейсбук. Отиди в кабинета на кмета, подари му цветя, цункай тази нежна душа.\r\nНо аз понеже не съм от Стара Загора, ще кажа на кмета следното: “Кмете Живко Тодоров, кмете Живко, ти си голям смешник.”   ", "date": "2019.01.21", "title": "Слави Трифонов към кмета на Стара Загора: Ти си голям смешник"}
{"url": "https://www.actualno.com/europe/vse-poveche-jeni-vyv-velikobritanija-se-sramuvat-da-hodjat-na-ginekolog-news_717441.html", "text": "  По данни на изследователи все повече жени във Великобритания избягват диагностика за рак на шийката на матката, тъй като се срамуват да ходят на преглед и смятат, че процедурата може да е болезнена, пише \"Daily Mail\".     Както съобщава вестникът, около 30% от жените не ходят на тестове сега, но според лекари скоро числото ще стане по-голямо. 80% от около 2000 жени на възраст между 25 и 25 г., сред които е направено допитване, са отхвърлили предложението за диагностично изследване, тъй като се срамували, страхували или се чувствали уязвими от такава процедура. А 75% от жените признали, че избягват диагностика, тъй като се чувстват уязвими дори при мисълта за гинекологичен преглед.   Британските медицински чиновници, които отговарят за профилактичните изследвания, предлагат да се отчитат тези усещания при жените и тестовете в поликлиниките да бъдат заместени с техни аналози, които ще позволят проби от тъкани да бъдат взимани от жените при домашни условия, и след това да се изпращат по пощата в лаборатории.", "date": "2019.01.21", "title": "Все повече жени във Великобритания се срамуват да ходят на гинеколог"}
{"url": "https://www.actualno.com/europe/atina-glasuva-dogovora-ot-prespa-v-chetvyrtyk-news_717432.html", "text": "  Дебатът относно ратифицирането на договора от Преспа ще започне в гръцкия парламент в сряда в 10 часа местно време, а гласуването е насрочено за четвъртък вечерта, съобщава Плусинфо.     Миналата седмица гръцкият премиер Алексис Ципрас съобщи, че има необходимото мнозинство за ратификацията на Преспанския договор и за получаването на вот на доверие за неговия кабинет.   Депутатът от партията \"Река\" Спирос Данелис съобщи, че ще подкрепи правителството, въпреки позицията на ръководството на формацията. По този начин Ципрас може да разчита на поне 151 гласа в 300-местния парламент в Атина, предаде БГНЕС.\r\nНа 12 януари македонското Народно събрание прие всички поправки в Конституцията съгласно Договора от Преспа. За да влезе в сила споразумеието трябва да бъде одборено и от парламента в Атина. Това ще открие пътя за евроатлантическата интеграция на Македония.  На 17 юни 2018 г. в района на гръцката част на Преспа беше подписан договорът, слагащ край на спора за името между Гърция и Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и Алексис Ципрас.\r\nМакедония слага окончателно край и на югославския проект. С разрешаването на спора се премахва и една от най-големите опасности за региона, който в продължение на век и половина бе сочен като \"Балканското буре с барут\".   \"Това е окончателният Договор за разрешаване на македонско-гръцкия спор за името и за стратегическо партньорство. Той гарантира македонското бъдеще, защитава македонската идентичност, език, герб, химн и флаг. Договорът отваря пътя към ЕС и НАТО, гарантира и приятелството и сътрудничеството между Македония и Гърция\", пише Заев и уточнява, че той е съгласно резолюциите 817 и 845 от 1993 г. на Съвета за сигурност на ООН.    ", "date": "2019.01.21", "title": "Атина гласува договора от Преспа в четвъртък"}
{"url": "https://www.actualno.com/curious/dneven-horoskop-za-22-januari-news_717352.html", "text": "        През този ден трябва да внимавате какво си пожелавате. Сега може да ви се струва, че мечтите са ви правилни, но няма гаранция как ще се развият нещата в бъдеще. През този ден ще може да обърнете в своя полза всяка ситуация, която пожелаете. Бизнес нюхът ви ще е на ниво - така че дерзайте!   Днес ще сте търсеният събеседник. Всички преговори ще преминават по начина, по който сте си представяли. Възползвайте се максимално от ситуацията.     През този ден ще бъдете поканени за участие във важно начинание. Оставете притеснението на страна и се включете, като покажете най-доброто от себе си.    През този ден в главата ви ще се надпреварват идеи - коя от коя по-удачни. Със сигурност няма да може да запомните всички, така че запишете някои от тях. Днес направете всичко по силите ви, за да повишите настроението си. Мнозина ще се повлияят от вас, така че не се колебайте да сте мили и усмихнати.   Това е ден, в който е добре да избягвате неприятностите. Това не означава да се съобразявате с всичко. Има и други начини за справяне с нещата.    Днес не бързайте да взимате решения. Мнението ви ще се мени прекалено често и може да се окаже, че трябва да променяте тактиката си. Днес ще може да постигнете всичко, което искате, ако забравите за гордостта и високомерието. Няма нищо срамно в това да приемете нечия помощ.    През този ден ще действате с размах. Това е добре за първата част от деня, но после е добре да премислят повече постъпките и думите си. Днес бъдете далновидни. Добре сте си направили плановете, но помислете дали дадено обстоятелство няма да промени нещата и да се наложат други ваши действия. Днес е много важно да сте в добра физическа форма. Ще имате много тичане по задачи и не бива да изтощавате организма си. Дайте му повече сън и добра храна.", "date": "2019.01.21", "title": "Дневен хороскоп за 22 януари"}
{"url": "https://www.actualno.com/starazagora/npo-shte-sybira-sredstva-za-kardiograf-za-kazanlyshkoto-rodilno-news_717429.html", "text": "  В Деня на родилната помощ сдружението с нестопанска цел “Жените на Казанлък“ и тракийско дружество „Капитан Петко войвода” поздравиха екипа на акушеро-гинекологичното отделение в казанлъшката многопрофилна болница за активно лечение (МБАЛ) „Д-р Христо Стамболски”. Беше пресъздаден и традиционният обичай „измиване на ръцете на акушер”, а на лекарите и акушерките беше поднесена питка с мед.     На празника Стела Кехайова, председател на “Жените на Казанлък“, обяви, че сдружението има нова кауза - да събере средства за закупуване на елктрокардиограф за родилното отделение.   От неправителствената организация призовават казанлъчани да се включат в набирането на средства за апарата.\r\nЖелаещите да се включат в каузата могат да се свържат на телефон или на .  ", "date": "2019.01.21", "title": "НПО ще събира средства за кардиограф за казанлъшкото родилно"}
{"url": "https://www.actualno.com/ruse/medici-v-rusenski-bolnici-otbeljazaha-profesionalen-praznik-news_717425.html", "text": "  Гинеколози и акушери тържествено празнуваха Деня на родилната помощ. Ден, в който всеки с гласа си оповестява появата си на белия свят.     В Акушеро-гинекологичния център на  УМБАЛ  „Канев“ старшата акушерка Галя Добрикова ритуално изми ръцете на началника на отделение „Акушерство и Гинекология“ д-р Георги Хубчев. Гостът на празника, кметът Пламен Стоилов изрази подкрепата на общинските власти и поздрави  лекарите, сестрите и акушерките. Галя Добрикова получи букет, кърпа и сапун от градоначалника. През миналата година в болницата са родени 31 двойки близнаци и общо 1327 деца.\r\nЛекари и медицински персонал отбелязаха Бабинден и в отделението по Акушерство към УМБАЛ „Медика Русе“, заедно с управителя на Лечебни заведения „Медика” доц. д-р Кирил Панайотов  и гости. В клиниката, през 2018 г. за пръв път са проплакали 194 новодомци на планетата Земя (99 момичета и 95 момчета). Близнаците са шест двойки, а бебетата след ин витро са шест. Недоносените са 17, но вече се радват на добро здраве.\r\nОтделението по Акушерство с дейност Неонатология е открито на 1 януари 2017 г. Има 2 самостоятелни родилни зали, 1 операционна зала и 2 стаи за интензивно наблюдение на новородени. Съвременната апаратура, съответстваща на всички медицински стандарти, през 2018 г. се увеличи с още 1 фототерапевтична лампа и 2 кувьоза.  ", "date": "2019.01.21", "title": "Медици в русенски болници отбелязаха професионален празник"}
{"url": "https://www.actualno.com/burgas/ginekolozi-ot-burgas-spaziha-rituala-na-babinden-news_717443.html", "text": "  В бургаската многопрофилна болница са се родили през 2018 година. Оказва се, че това е трайна тенденция в града, която се запазва. С 5% повече бебета или 1695 деца са се родили в отделението през миналата година.      Д-р Антонио Душепеев, който е лекар с дългогодишен стаж и началник на Родилно отделение, е доволен, че . Оперативните са около 25 – 26 процента. “  Естественото раждане не е самоцел, но се стремим да го подкрепяме. Не винаги успяваме, защото в отделението се занимаваме с най-тежките случаи, налагат се оперативни раждания в ранни срокове на бременността“, казва д-р Душепеев. Той благодари на колегите си за добрата работа и ги поздрави за празника. Родилката Мина Попова, поля с вода ръцете на д-р Антонио Душепееви и така беше спазен старият български обичай на бабинден.", "date": "2019.01.21", "title": "Гинеколози от Бургас спазиха ритуала на Бабинден"}
{"url": "https://www.actualno.com/plovdiv/puskat-za-prodajba-nova-partida-shalove-s-logoto-na-plovdiv-2019-news_717442.html", "text": "  Нова партида с шалове с логото на ще бъдат пуснати в продажба в най-близко бъдеще. Това обяви днес пред журналисти кметът на Пловдив Иван Тотев. Той уточни, че те ще се продават в информационните туристически центрове в града.     „Тъй като видяхме, че има огромен интерес към рекламните материали сме възложили на „Старинен Пловдив“ да поръча шалове, като освен тези, които се раздаваха на откриващата церемония, ще има и летни варианти. Когато всичко е готово, ще обявим, че вече могат да се закупуват, като цената ще бъде почти на изкупната цена, на която ние ги взимаме, и ще е много под 15 лева, както някой се опитваше да ги продава в интернет“, обяви Тотев. Кметът визира появилата се преди два дни в сайта Olx.bg обява, в която шалчетата от откриващата церемония се продаваха на цени от 15 лева. Наша проверка показва, че към днешна дата обявата не е активна.  ", "date": "2019.01.21", "title": "Пускат за продажба нова партида шалове с логото на Пловдив 2019"}
{"url": "https://www.actualno.com/dobrich/obshtina-tervel-zalaga-s-3-miliona-leva-poveche-prihodi-news_717440.html", "text": "  Планираните приходи в бюджета на община Тервел за 2019 г. са 15 млн. лв., което е с 3 млн. лв. повече от миналата година. Това сочат данните, публикувани днес на сайта на добруджанската община, предаде кореспондентът на .     Общата стойност на планираните местни приходи е 7 343 675 лв. или с 1,7 млн. лв. повече от 2018 г., а увеличението е изцяло от суми от външно финансиране за инвестиции в общинска инфраструктура. Запазва се нивото на основните данъчни и неданъчни местни приходи. Не се предвиждат промени в местните данъци и такси. Същите остават месечните такси за детска градина и за ползване услугите на домашния социален патронаж. С 1 лев се завишава таксата за услуги по гражданско състояние.   През годината ще се търсят купувачи за запустели лозови масиви в няколко от селата на общината. От администрацията отчитат тенденцията от последните години за отказ да се обработват раздадени за лично ползване общински лозя.\r\nПриходите от делегирани държавни дейности са в размер на 7 761 635 лв., което е с 1,3 млн. повече от миналата година.  С 18,5% се вдигат заплатите в сектор „Образование“. С 15% се повишават и трудовите възнаграждение на медицинските сестри, които работят в детска ясла, училищни кабинети и дома за стари хора. Заплащането на непедагогическия персонал ще се увеличи с 10 на сто. Със същия процент се вдигат и заплатите на кмета, зам.-кметовете, кметовете на села и кметските наместници. Останалите работещи в общинската администрация  се получават с 15% повече.\r\nПланираните средства за дейност „Чистота“ са 588 630 лв. и са повече от приходите от такса „Смет“. Общината заделя 18 хил. лв. за продължаване на проучванията на крепостта Палматис. С 67 500 лв. ще бъдат изградени и ремонтирани църкви и джамии в селата Нова Камена, Коларци, Честименско, Каблешково и Градница.   ", "date": "2019.01.21", "title": "Община Тервел залага с 3 милиона лева повече приходи"}
{"url": "https://www.actualno.com/vraza/obshtina-mezdra-ochakva-okolo-4-6-mln-lv-sobstveni-prihodi-v-budjeta-za-2019-news_717380.html", "text": "  При общественото обсъждане на проектобюджета за 2019 г. община Мездра предвижда собствени приходи в размер на 4 597 000 лв. Най-доходоносни се очаква да са приходите от постъпления от данъка върху превозните средства. Те ще бъдат на стоиност 520 000 лв. От данъци върху недвижими имоти ще влязат 390 000 лв, а 36 200 лв. ще са постъпленията от патентен данък. Общинските такси ще са в размер на 2 282 522 лева. В Община Мездра има 21 кариери за варовик, които работят на концесионни договори – те ще донесат в бюджета около 550 000 лв. От собственост, глоби и санкции се предвиждат постъпления за 357 500 лв., приблизително още 24 хиляди ще дойдат в общинската хазна от неданъчни приходи.     От работа по Европейски проекти ще има над 11 461 000 млн. лв.   Припомняме, че тази година община Мездра ще разполага с 16 млн. лв. Това е най- голямата сума от 30 години насам. „Бюджет 2019 беше предопределен от нежеланието на 11 общински съветници да одобрят предложението за получаване на банков кредит за погасяване на безлихвен заем от Министерство на финансите“, сподели инж. Събков. Той допълни, че с този акт е била прескочена „една граница на морал, на приличие, на отговорност пред гражданите“.\r\nКметът заяви, че очаква голяма помощ от страна на гражданите на общината и апелира те  да бъдат коректни при заплащане на своите задължения „за да акумулираме максимален обем на собствени средства“. Общината е коректна към населението – затова няма да има увеличаване на данък върху недвижимите имоти, такса за битови отпадъци и данъка върху превозните средства. „Вярвам, че с общи усилия ще съумеем да балансираме бюджета“, коментира още инж. Събков.  ", "date": "2019.01.21", "title": "Община Мездра очаква около 4, 6 млн. лв. собствени приходи в бюджета за 2019"}
{"url": "https://www.actualno.com/education/po-danni-ot-maturite-naj-obrazovanite-obshtini-sa-v-smoljansko-news_717399.html", "text": "  Макар до матурите по български език и литаратура все още да има няколко месеца, вечният разговор за липсата на достатъчно добро образование в България винаги е актуален, макар и не чак толкова във фокуса на общественото внимание.     Каква точно обаче е картината в детайли – оказва се, че има много интересни резултати, според представителна извадка, направена от Института за пазарна икономика (ИПИ) по данни на от портала opendata.government.bg ( ). Няма община, в която да има средна оценка над 5.00, но най-високият резултат не е в нито една голяма община. Номер едно за 2018 година е община Златоград – със средна оценка много добър 4,76.   Всъщност, в Смолянска област е пълно с общини с добри резултати. Втората най-добра община също е там – Баните, с 4,72. Рудозем е номер три – 4,65. Първата голяма община по успех е Благоевград – 4,61, а София е след нея, с 4,60.\r\nИзключително интересен факт е, че за община Марица няма информация какъв е успехът. Това е общината, в която се намира прочулото се в цяла България село – заради .  Освен Марица, в България има още доста места, за които липсват данни. Съседната община Родопи е едно от тях. Няма данни и за друга знакова община – Болярово, която се прочу заради кризата с . Няма данни и за Добрич-област т.е. извън града. Има и няколко общини във Видинско, за които също липсват данни – Грамада, Макреш, Бойница, Чупрене, Чипровци.\r\nСъгласно заключението, спрямо 2017 година през 2018 година няма особена промяна в резултатите на отделните общини. Има движение нагоре и надолу, но са под 50 стотни – само в 8 общини в цяла България разликата в резултатите е с над 50 стотни нагоре на годишна база.   Изчисляването на средната оценка на зрелостния изпит по български език и литература е на база на средните оценки за отделните училища в нея, претеглени спрямо броя на явилите се ученици в тях.    ", "date": "2019.01.21", "title": "По данни от матурите: Най-образованите общини са в Смолянско"}
{"url": "https://www.actualno.com/asia/8-myrtvi-pri-preobryshtane-na-feribot-v-indija-news_717458.html", "text": "  Ферибот, пълен с хиндуистки поклонници, се преобърна по-рано днес в южна Индия, предаде АФП, цитирани от БГНЕС. Най-малко осем души са загинали. Все още има и липсващи.     Смята се, че плавателното средство е превозвало около 30 пътници от храм в Карнатака - южен щат на Индия. Причината за преобръщането са буйни води.   „Осем души са загинали. Успяхме да спасим още 18 души и смятаме, че пет или шест може да липсват“, каза полицейският шеф Винаяк Патил.\r\n„Всяка година хиляди поклонници пътуват през открито море, за да посетят храма“, сподели още Патил.  „В ход е операция по издирване и спасяване“, каза говорител на военноморския флот. Той потвърди броя на жертвите, но добави, че само за е4дин пътник се смята, че е в неизвестност, а други 17 са спасени.\r\nХеликоптери и моторни лодки бяха изпратени в района, за да помогнат при търсенето на оцелели.   Инцидентите с плавателни средства са често срещани в Индия, като повечето хора смятат, че причини за това са твърди високият брой пътници и лошата поддръжка.    Най-малко 10 души се удавиха в Източна Индия по-рано този месец, когато натъпкана лодка се преобърна близо до остров, популярен сред местните туристи.\r\nПрез май миналата година пък около 19 души загинаха, когато лодка се преобърна около щата Андра Прадеш.", "date": "2019.01.21", "title": "8 мъртви при преобръщане на ферибот в Индия"}
{"url": "https://www.actualno.com/europe/isljamska-dyrjava-poe-otgovornostta-za-atentata-v-sirija-news_717439.html", "text": "  Джихадистката групировка „Ислямската държава“ (ИД) пое отговорността за самоубийствения бомбен атентат по-рано днес, предаде АФП, цитирани от БГНЕС. Той бе насочен срещу конвой на американските и кюрдските сили в североизточна Сирия.     Пропагандната агенция на ИД - Амак - съобщи за нападението през своите онлайн канали.   Сирийски наблюдател за права на човека (СНПЧ) съобщи, че взривът е убил петима членове на кюрдските сили.", "date": "2019.01.21", "title": "\"Ислямска държава\" пое отговорността за атентата в Сирия"}
{"url": "https://www.actualno.com/music/sofijskata-filharmonija-razkazva-ruski-prikazki-na-scenata-na-zala-bylgarija-news_717395.html", "text": "  Шедьоври на руската класика ще звучат в зала \"България\" на 24 януари. Концертът на Софийската филхармония е под диригентската палка на маестро Карло Тенан и с участието на Националния филхармоничен хор и любимката на родните меломани, цигуларката Божидара Кузманова. Тя ще представи Концерт за цигулка и оркестър в ла минор на Александър Глазунов. - произведение, смятано за шедьовър, както със своята техническа трудност, така и заради своята колоритна лиричност, жизнеутвърждаващо послание и оптимизъм. Самият Глазунов изпитва дълбоки съмненя, докато пише този концерт, но публиката и специалистите единодушно го обявяват за шедьовър, който до днес не слиза от репертоара на най-добрите изпълнители.     \"Сбъдната мечта... концерта за цигулка и оркестър на Глазунов е романтичен, красив, пълен с цветове и тембри, нежен, пълен със страст и радост.... щастлива съм да го изпълня с любимата ми Софийска филхармония!\" - написа Божидара Кузманова в социалните мрежи. Софийската публика познава и аплодира нейния стил, създал ѝ име на една от най-чувствените родни цигуларки.   Италианският маестро Карло Тенан започва диригентска кариера като асистент на сър Антонио Папано, маестро Мстислав Ростропович и Маестро Лорин Маазел. Тенан е дирижирал някои от най-престижните международни оркестри, включително този на Римската Академия „Санта Чечилия“, филхармонията на Токио, „Концертхауз – Берлин“, оркестрите на Майските музикални тържества във Флоренция, „Театро Комунале“ -  Болоня, Оркестър „Verdi di Milano“, Театралните оркестри на Манхайм, Марибор, Любляна, Инсбрук и Олденбург, „Театро Ла Фениче“ във Венеция, „Театро Масимо“ в Палермо и Брукнерския оркестър „Линц“. Той застава за първи път пред Софийската филхармония и заедно с нея ще представят още \"Половецки танци\" на Александър Бородин и \"Жар птица\" - произведението, което за една нощ превръща своя автор Игор Стравински в знаменитост.\r\nБилети на цени от 12 до 25 лв. са налични на касата на зала \"България\".  ", "date": "2019.01.21", "title": "Софийската филхармония разказва Руски приказки на сцената на зала \"България\""}
{"url": "https://www.actualno.com/cinema/jivot-pyrvi-stypki-po-viasat-nature-dava-nachalo-na-fevruari-viasat-history-predstavja-vtorata-svetovna-vojna-v-cvetove-news_717392.html", "text": "        След поредицата в три части „Големи зверове: Последният гигант“, която може да се види маратонно на 28 януари от 19:00 часа или на 3 февруари от 13:25 часа, новото лице на Viasat Nature Патрик Арий представя   Започва от неделя, 3 февруари, в 18:00 ч.    Сезон: 1  Брой епизоди: 3 x 60 мин.  Оригинално заглавие: Life: First Steps     Първите дни, седмици и месеци на всяко новородено животно са най-трудните - малките трябва да получат най-същественото си обучение точно когато са най-уязвими. Но природата е измислила невероятни стратегии, за да им помогне да се справят с трудностите и да оцелеят до зрелостта. Поредицата следва Патрик Арии и невероятните герои, които се сблъскват с най-големите изпитания. Виждаме как мъничките сладури преодоляват всяко ново предизвикателство с първите си стъпки и всяка победа ги отвежда все по-близо до успеха. На 4 февруари – всеки делничен ден в 18:00 – пък се завръща познато и любимо лице –   Започва в делнични дни в 18:00 ч. от понеделник, 4 февруари    Сезон: 5  Брой епизоди: 20 x 60 мин.  Оригинално заглавие: The Supervet Със стотици нови случаи всеки месец - от зайци със счупени крака до кучета с рак, \"Фицпатрик Рефералс\" е една от най-добрите ветеринарни клиники в света. Всеки спешен случай на животните има дълбоко хуманно измерение и отдаденият хирург Ноел Фицпатрик уверено ръководи екип от 100 ветеринарни медицински сестри, физиотерапевти и хидротерапевти, които се грижат за тях. \"Супер-ветеринар\" следва Ноел и екипът му в продължение на няколко месеца. От френски булдози, които се учат да ходят отново, до куче, чиито крака биват снабдени със шипове във върколашки стил, поредицата показва най-невероятните ветеринарни случаи и множество радостни собственици, които получават надежда. В същия ден по Viasat History от 21:00 часа е премиерата на документалния разказ в 13 части , следван от пилотния епизод на от 21:55 часа.  Започва от понеделник, 4 февруари, в 21:00 ч.  Брой епизоди: 13 x 60 мин.  Оригинално заглавие: World War II In Colour Кадри от най-драматичните моменти от Втората световна война са възстановени с цвят и висока резолюция специално за историческата документална поредица. С помощта на последните технически похвати за възстановка и оцветяване, сега можете да видите цялата история на Втората световна война както никога преди. По време на създаването на поредицата, всички военни и цивилни цветове са прецизно проверени за историческа достоверност и кадрите са напълно възстановени с най-високото качество оцветяване до момента.\r\nВниманието към детайла - ръка за ръка с последните разкрития за войната и намирането на нов архивен материал, позволява на завладяващата поредица да добави допълнително измерение към нашия поглед към най-големия световен конфликт.   Започва от понеделник, 4 февруари, в 21:55 ч.  Брой епизоди: 6 x 60 мин.  Оригинално заглавие: Machinery of War От началото на двадесети век до наши дни войната е била напълно трансформирана посредством механизация и индустриализация. Начините, използвани да се разрешат конфликтите, са направили изкуството на войната по-технологично, по-скъпо и по-опустошително откогато и да било.\r\nМеханизацията на войната изисква бърз растеж на оръжейните фабрики, които се състезават да създадат по-големи, по-бързи и по-смъртоносни оръжия.\r\n\"Машините на войната\" изследва технологичния напредък и нововъведения във войната в шест епизода. Използвайки комбинация от архивни и съвременни кадри, всеки епизод разглежда историческия контекст на инженерните постижения, свързани с производството на военни технологии, а интервюта с експерти ни водят през историята на машините от възникването на идеята за тях до финалните етапи на производството им. Поредицата ще се опита да обясни какви проблеми се е опитвало да разреши развитието на машините, били ли са успешни и какъв е отпечатъкът, който са оставили във военното дело. От събота, 9 февруари в 19:30 часа Viasat Explore ще представи в 10 епизода.   Започва от събота, 9 февруари, в 19:30 ч.  Сезон: 1 Брой епизоди: 10 x 60 мин.  Оригинално заглавие: Massive Engineering Mistakes  Година: 2018 Хората строят от повече от 10 000 години: всеки би си помислил, че вече сме специалисти в инженерството, но все пак всяка година от целия свят се чуват истории за строителни недоглеждания. От необичайното до нелепото, поредицата разкрива грандиозните провали и проектите, за които инженерите биха предпочели да не говорят.\r\nПолучаваме достъп до екипите от проектанти, разкази на очевидци и групи от експерти и анализираме какво се е объркало. Ще разберем и как инженерите са се опитали да поправят грешките си. ", "date": "2019.01.21", "title": "Живот: Първи стъпки по Viasat Nature дава начало на февруари, Viasat History представя Втората световна война в цветове"}
{"url": "https://www.actualno.com/crime/vlak-pregazi-jena-kraj-selo-kurtovo-news_717397.html", "text": "  60-годишна жена загина, след като бе блъсната от влак в района на село Куртово, предаде Радио Пловдив.     По първоначални данни жената била в близост до релсите и не реагирала на звуковия сигнал от локомотива на приближаващата пътническа композиция по направление Бургас – София.   Местопроизшествието е запазено, извършен е оглед. 52-годишният машинист е тестван с дрегер за алкохол, резултатът е отрицателен.\r\nПо случая е образувано досъдебно производство в РУ - Карлово.  ", "date": "2019.01.21", "title": "Влак прегази жена край село Куртово"}
{"url": "https://www.actualno.com/plovdiv/plovdiv-izprati-luka-stanchev-edin-istinski-syvremenen-vyzrojdenec-news_717457.html", "text": "  \"Луката беше епоха\", казва за него скулпторът и галерист Жорж Трак. \"Той имаше толкова много идеи и толкова жизненост, че си мислех, че е вечен\", сподели бившият пловдивски кмет Иван Чомаков. \"Физически си отиде, но следите от него остават и в Пловдив, и на Балканите, защото неговата духовност излезе от границите на страната\".        Днес църквата \"Света Петка\" в Пловдив се оказа тясна за всички, които бяха дошли да изпратят в последния му път Лука Станчев, който си отиде на 83-годишна възраст, но беляза с живота си, духовността си цели поколения пловдивчани.\r\nУчител по физика, по-късно преподавател в Пловдивския университет, той носеше в себе си огромна енергия, насочена неизменно към общественополезни цели. През 1993 г. той възстановява първата неправителствена организация в следосвобожденска България - Пловдивския граждански клуб - и пренася онова възрожденско мислене към съвременността.  Благодарение на идеите, които клубът генерира и с подкрепата на тогавашния пловдивски кмет Иван Чомаков, Лука Станчев успява да осъществи една от най-важните си инициативи - възстановяването на Желязната църква \"Св. Стефан\" в Истанбул. Това става с помощта на много родолюбиви хора, организирани от него.\r\nПак в рамките на тази идея са реставрирани 40 икони от иконостаса на църквата, а после куполът, който е и позлатен. Следи от родолюбивата му дейност има в Гърция, на остров Ахил, в Солун, на гроба на Самуил, в Албания, където възстановява като реплика колоната, сложена от цар Борис Покръстител, за да отбележи границата на християнска България, в Македония, където съдейства за възстановяването на българските войнишки гробища край село Цапари, до Битоля.   Лука Станчев съдейства за създаването на музей в сградата на бившата Екзархия в Истанбул, като дарява със цел набиране на средства, 1000 литографии и 1000 сувенирни икони. В Пловдив на него се дължи създаването на паметника на Кирил и Методий пред едноименната Хуманитарна гимназия, където е бил учител и в чието настоятелство е бил.    Пак той с подкрепата на тогавашния кмет Иван Чомаков постига оформянето на площад пред историческата гимназия, откъдето и днес всяка година на 11 май се провежда шествие в прослава на буквите, наследство от основателите. \"Лука Станчев беше човек, който беше приеман приятелски във всички съседни страни - разказва Иван Чомаков. \"Той беше истински възрожденец и не само Пловдив, но и страната ни може да се гордее, че го е имало\".", "date": "2019.01.21", "title": "Пловдив изпрати Лука Станчев - един истински съвременен възрожденец"}
{"url": "https://www.actualno.com/crime/ivan-geshev-shte-bydat-povdignati-obvinenija-v-silistra-za-falshivi-telk-ove-news_717402.html", "text": "  Предстои да бъдат повдигнати обвинения в Силистра за фалшиви ТЕЛК-ове. Това каза по време на брифинг заместник-главният прокурор Иван Гешев във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК-ове.     „Само последните две седмици е констатирано, че никой не ходи никъде - минават посредници, получават по 600 лв. и носят необходимите документи. Получават се едни инвалидни пенсии и човекът си живее добре, без да има нужда от каквото и да е парична помощ“, коментира Гешев, цитиран от агенция \"Фокус\".   „Това не е инцидентна кампания. Предстои да се случва до края на тази година. Да анализираме и старите досъдебни производства и преписки. Основните интересни от тях ще бъдат взети на отчет от Върховната касационна прокуратура, ще бъдат следени. Най-напреднало от новите досъдебни производства е това в Силистра\", каза той и посочи, че там предстои да бъдат повдигнати обвинения. Гешев поясни, че сред лицата, които се занимават с ТЕЛК-ове в Силистра, е бивш кмет на населено място.\r\n\"Работи се активно. Лицата, които ползват неистински документи и получават инвалидни пенсии, и лицата, които ги подпомагат и членовете на съответните комисии, които не си спазват задълженията, носят наказателна отговорност в случай, че бъде доказано, че те осъществяват престъпление“, каза още заместник-главният прокурор.   Цената на фалшив ТЕЛК достига до 2500 лв. Това стана ясно от думите и на главния секретар на МВР гл. комисар Ивайло Иванов. Той уточни, че има посредници за издаването на фалшив документ за ТЕЛК, които взимат 600 лв. Според него това е тарифата само в една област. „В различните области цената за тази услуга стига до 2500 лв. Така че се генерира един доста сериозен финансов ресурс“, заяви гл. комисар Ивайло Иванов   Той разказа за случай, при който жена с 93% слепота работи като шивачка.    ", "date": "2019.01.21", "title": "Иван Гешев: Ще бъдат повдигнати обвинения в Силистра за фалшиви ТЕЛК-ове"}
{"url": "https://www.actualno.com/cars/francija-nastojava-za-slivane-na-renault-i-nissan-news_717403.html", "text": "  Френската държава настоява за сливането на автомобилните концерни Renault и Nissan в една холдингова компания, а също така държи колкото се може по-скоро да бъде избран нов председател на Съвета на директорите на алианса на мястото на арестувания през ноември Карлос Гон.     По данни на японското издание „Никей”, френска делегация, в която влизат един от директорите на Renault – Мартeн Виал, и директорът на кабина на министъра на икономиката Емануел Мулен, вече е посетила Токио, за да преговаря с Nissan. Според сега действащото споразумение, френският производител има право да назначава ръководство на японския си партньор.   Самият Гон все още е в арест в Токио, след като беше арестуван на 19 ноември заедно с дясната си ръка Грег Кели. Двамата са обвинение в укриване на доходи и финансови машинации със средства на Nissan, но Кели напусна ареста под гаранция заради влошеното си здравословно състояние.\r\nЗасега японският съд отказва да направи същото с Гон. Според последните информации, изпълнителният директор на алианса Renault-Nissan-Mitsubishi отново е поискал да бъде пуснат под гаравция, като е обещал да не напуска страната и да изпълява всичко, което се иска от него, докато върви разследването. Гон дори ще предаде пасторта си на властите, ако искането му бъде удовлетворено и ще се придвижва със специална гривна, с която ще следи местонахождението му.  Нещо повече – топ-мениджърът е готов да внесе по-висока сума като гаранция, че няма да избяга, а също така ще поеме издръжката на частните охранители, които ще го пазят, но и ще следят за действията му. Молбата на Гон е внесена още в петък и тази вечер ще бъде разгледана от съда в Токио. Предишните два опита на адвокатите му за пускане под гаранция се оказаха неуспешни, след като съдът реши, че Гон ще може да въздейства на свидетелите по делото и да ги принуди да променят показанията си.", "date": "2019.01.21", "title": "Франция настоява за сливане на Renault и Nissan"}
{"url": "https://www.actualno.com/europe/es-naloji-sankcii-sreshtu-rykovoditelja-na-gru-news_717416.html", "text": "  Европейският съюз обяви, че въвежда санкции срещу девет души, съпричастни към употреба на химическо оръжие. В списъка фигурират ръководителят и заместникът на ГРУ (Главното разузнавателно управление на Генералния щаб на ВС на Русия), както и двама сътрудници на специалните служби, \"отговорни за съхраняването, транспорта и използването на нервно-паралитично вещество в Солсбъри.\" Имената на лицата не са назовани, съобщи meduza.io.     По непотвърдена информация въведените санкции се отнасят и до хора с имена Александър Петров и Руслан Боширов, заподозрени в отравянето на Останалите петима са граждани на  Сирия. Санкциите предвиждат замразяване на активите и забрана за да влизане в ЕС.   ", "date": "2019.01.21", "title": "ЕС наложи санкции срещу ръководителя на ГРУ"}
{"url": "https://www.actualno.com/balkani/v-kosovo-otkriha-ministerstvo-na-otbranata-news_717393.html", "text": "  Премиерът Рамуш Харадинай символично откри табелка на входа на сградата на Косовските сили за сигурност (КСС), на която пише „Министерство на отбраната“, с което официално отбеляза началото на трансформацията на КСС в редовна армия, пише електронното издание на прищинския ежедневник Gazeta Express, цитиран от \"Фокус\".     В понеделник местните институции започнаха трансформационния процес. Харадинай, министърът на отбраната Рустем Бериша и командващият КСС Рахман Рама откриха въпросната табелка, като военният министър отбеляза, че това е специален ден, в който официално се отбелязва създаването на косовска армия.   „Днес е специален ден за гражданите на Косово, тъй като вече нашето министерство ще бъде Министерство на отбраната. Трансформацията на КСС в Армия на Косово започна официално“, заяви Бериша и благодари на международните партньори на Косово, включително на САЩ и представителите на НАТО.\r\nИзданието припомня, че на 14 декември 2018 година парламентът на страната с единодушие одобри законодателните промени за трансформиране на наброяващите 3 хиляди леко-въоръжени членове на КСС в армията, която ще нарасне до 5 хиляди постоянни военнослужещи и 3 хиляди резервисти през следващите десет години.  ", "date": "2019.01.21", "title": "В Косово откриха Министерство на отбраната"}
{"url": "https://www.actualno.com/curious/zodiite-koito-vinagi-misljat-optimistichno-news_717360.html", "text": "  Има хора, които винаги мислят много оптимистично, независимо какво се случва в живота им. Много е хубаво да имате такива хора до себе си, защото те „заразяват“ останалите с оптимизма си, а оптимистичните хора обикновено са щастливи. За тях няма значение колко е труден животът, какво се е случило и как ще се справят, те просто вярват, че ще се справят и ги очаква нещо много по-добро. Да поддържат оптимизма си е наистина много трудно, особено в днешно време, когато сме заобиколени от негативни хора и неприятни ситуации.      Все пак, тези 3 зодии се справят перфектно и ако имате близък човек с някой от следните зодиакални знаци, вземете си малко оптимизъм:     Няма как да ги видите в лошо настроение, те винаги са позитивно настроени, независимо какви проблеми имат. Дори да не виждат изход, те вярват, че ще се справят с всички трудности и всъщност почти винаги успяват да го направят.Те не обичат да натоварват близките си със своите проблеми. Дори нещо лошо да им се е случило, те няма да ви натоварват с него, по-скоро биха ви разказали някой виц или забавна случка. Също така те са много добри слушатели и дават много добри съвети. Ако имате добър приятел с този зодиакален знак, можете да споделите проблемите си. Те винаги ще ви успокоят и ще ви помогнат да се справите.   Те са готови да се пошегуват с всичко, имат много силно чувство за самоирония и са много забавни. С тях никога не е скучно и те предпочитат да се забавляват, пред това да си говорят неприятни неща с някого. Дори в моментите, в които едва сдържат сълзите си, те ще се усмихнат и ще продължат напред, повтаряйки си колко е хубав живота. Те не се отказват и вярват, че всичко ще се нареди, независимо колко е трудно и колко време ще им коства това. Представителите на този зодиакален знак винаги са готови да вдъхнат увереност на приятелите си и да им обещаят, че всичко ще бъде наред. Лъвовете могат да окуражат всеки, особено когато става въпрос за близки хора, са готови на всичко, за да ги успокоят.        Те невинаги ще ви покажат, че мислят положително, но всъщност носят много оптимизъм в себе си и винаги могат да ви кажат неща, които да ви накарат да повявате, че всичко ще се нареди. Представителите на тази зодия са готови да дарят с оптимизъм всеки, който има нужда. Те са много грижовни и обикновено успяват да успокоят близките си, точно когато им е най-трудно. Козирозите имат способността да убеждават хората, че всичко е наред, и че всичко е толкова прекрасно. Това може би е, защото те са заредени с положителна енергия, която успява да „зарази“ всеки, който се докосне до сърцето им.", "date": "2019.01.21", "title": "Зодиите, които винаги мислят оптимистично "}
{"url": "https://www.actualno.com/curious/3-te-naj-suetni-zodii-news_717359.html", "text": "  Имате приятелки, които винаги прекарват много повече време пред огледалото, от останалите, нали? Те могат дори само да се оглеждат с часове, просто харесват външния си вид и винаги изглеждат перфектно. Всъщност тук има много голямо влияние зодиакалния знак и ние знаем точно кои зодии прекарват най-много време пред огледалото и могат да се приготвят с часове.          Те изключително много държат на външния си вид и точно заради това могат да прекарат изключително много време, приготвяйки се за излизане. Те са много упорити и ако нещо не им харесва, ще го променят стотици пъти, докато не стане перфектно. Представителките на тази зодия обичат да се глезят, особено когато става въпрос за разкрасяване. Готови са да дадат и последните си пари, стига да са сигурни , че ще са перфектни. Техните „10-минути“, всъщност винаги се превръщат в поне половин час. Овните обожават да се гледат в огледалото и да се радват на визията си. Факт е обаче, че наистина могат да се поддържат и винаги изглеждат прекрасно. Те знаят точно какво ще им отива, как да го направят и какво ще им е нужно. И все пак, след всичкото това гласене се оказва, че чакането си е заслужавало.   За тях външният вид е изключително важен. Не само техният, но и на останалите. Не се учудвайте, ако често чувате представители на тази зодия да коментират външния вид на хората, просто това е единственото, което им прави впечатление. Понякога дори не обръщат внимание на чертите от характера, което е тяхното негативно качество. Те очакват всички да държат на външния си вид точно толкова, колкото и те самите, та дори и повече. Докато не придобият визията, която искат, те няма да се отлепят от огледалото, независимо колко хора ги чакат. В никакъв случай няма да излязат от дома си във вид, който не им харесва. Трябва всичко да е изпипано и перфектно, в противен случай просто ще се откажат да излязат.        Те са едни от най-красивите жени и има причина за това, определено отделят  много време за поддръжката на външния си вид. Точно заради това винаги изглеждат толкова ослепително и са толкова магнетични. Представителките на тази зодия са много суетни и обикновено имат изключително много гримове, дрехи, обувки и аксесоари. Те просто се стремят всичко да е перфектно и не правят никакви компромиси с външния си вид. Никой не може да отрече, че тези жени изглеждат наистина много добре, но нека не забравяме, че влагат наистина много време в тази мисия. Те също няма да излязат никъде, докато не се приготвят напълно, за това няма смисъл да ги пришпорвате. Скоприоните са способни да се преоблекат няколко пъти, да сменят грима си няколко пъти и дори да измият косата си и да направят прическата си отново, ако нещо не им допада.", "date": "2019.01.21", "title": "3-те най-суетни зодии "}
{"url": "https://www.actualno.com/sofia/shte-spre-li-njakoga-prezastrojavaneto-i-zadrystvaneto-v-sofija-news_717166.html", "text": "  Да сложим организирано точка на новото строителство в София! Този призив беше отправен по време на обществен дебат по разработваната дългосрочна стратегия за развитие на столична община \"Визия за София - 2050\", която ще бъде и основата за предстоящо (ОУП) на града. Форумът, организиран от инициатора за Визията - общинското предприятие \"Софпроект-Общ градоустройствен план\", стана инкубатор на идеи за подобряване на жизнената среда на софиянци и генератор на сигнали за последиците от градоустройствени грешки, недоразумения и нерешени проблеми.     \"Най-голямата ракова клетка на този план беше неговото претоварване\",  каза  при откриването на форума главният архитект на София Здравко Здравков, визирайки от ЗУТ, преодолян, според него, с подкрепата на ГЕРБ миналата година с в Закона за устройството и застрояването на Столична община (ЗУЗСО). \"Ако тя (\"раковата клетка\") не съществуваше, продължи главният архитект - този инструмент в града нямаше да позволи всички тези претоварвания на определени имоти, формално направени като ъглови, които достигат коефициент на интензивност 15, при максималния за зона \"Център\" от 5 и нормалния, който за мен е също висок от 3.5\". Здравков призна, че \"такива куриозни казуси бодат очите на всички ни и са срам за нас като градостроители за това, което се е случило за тези 10 години\".\r\nКато основа за дебата, състоял се в \"София Тех парк\",  бяха представени резултатите от работата на фокус групи за изменението на ОУП, организирани от \"Софпроект-ОГП\" и неформалната дискусионна група \"Лаборатория за градско развитие\".  В последвалата дискусия  очаквано като най-голям проблем на София изпъкна . Градът се нуждае от повече озеленяване, повече активно придвижване, по-малко гъстота и интензивност на застрояването, подчерта Камен Русков, участник във форума. \"Много е лошо да се сгъстява застрояването, защото то не само отнема достъпа до зеленина, но и вреди на здравето. Планът трябва да бъде инструмент, който да работи за спасяване на животи, а не за тяхното погубване\", заяви той и попита: \"Как така още през 30-те години на миналия век хората са стигнали до извода, че София трябва да бъде зелен град, че има обективни ограничения на размера на развитие на града, а в  момента се правим, че това не съществува? Как така, продължи той - след като България е била победена в Първата световна война, изплащат репарации и приела над 1 млн. бежанци от съседните страни, успява да откупи Витоша и да я превърне в парк – първият на Балканите, за да се спаси водата на София, а сега да не можем да откупим терени, които да спасят въздуха на София? , настоя той.\r\nДруг участник от препълнената зала с над 300 експерти и граждани - Стефан Станилов, категорично заяви на урбанистите: \"Кварталната градинка ще замени обществения парк  тогава, когато почивката ви в обществения солариум ще замени почивката ви на море\".  Прозвучаха призиви да се съблюдават предписанията и нормите. , изтъкна Иван Стоименов, участникът в дискусията, който даде идеята за организирано спиране на новото строителство чрез \"Визията за София\".   Чуха се предложения да се ползва чуждия опит – първо да се изгражда прилежащата за обекта инфраструктура - транспортната, инженерна, канализационна, комуникационна, а след това да се строи. Споделено беше и виждане, че София трябва да събира повече пари от такси за строителство, за да се стигне до добра среда и че данък \"Сгради\" всяка година по малко трябва да расте. Това предложи инвеститорът  Георги Иванов и поясни, че плаща само  по 10 лв. на квадратен метър  такса за строеж, докато в западни страни тези такси са трицифрени числа.    Известният банкер, политик, общинар Мартин Заимов, който участва във форума като представител на \"Генератор София\", заяви пред част от визията си за бъдещето на столицата: \"София престава да расте. Категорично престава да расте. Започват да растат други градове в България за сметка на София. Това в моите очи е нещо хубаво. Дали ще се случи не мога да кажа\". Според него след  5 години броят на колите в София трябва да падне наполовна и вместо 500 000  да бъдат максимум 250 000. Това е не само възможно, убеден е той. \"То се случва вече. Във всички големи градове на Европа, без изключение,  собствеността на автомобилите намалява. В някои от тях под 40% от живеещите имат собствени автомобили. В София са 80%\", посочи Заимов. \"Между 80 и 40 има доста разстояние и дали ще се случи след 5 години не знам,  но би било по-добре да стане след  5, отколкото след 10\", добави той.\r\nОбратната теза - че автопаркът на София няма изгледи да намалее скоро и че е необходим на софиянци като зеленината изтъкна пред д-р Илия Христов, по-известен като Илийката от \"Медикус\". Той се възпротиви на идеята от Руски паметник до  пл. \"Македония\" да се прави зелен парк. \"Решават на мястото на 400 паркоместа на хора, които отдавна имат своите жилища и автомобили там, внезапно да им ги отнемат - аз го наричам да им ги откраднат\", възнегодува той и даде идея за градоустройство: \"Да се направят паркинги върху коритата на каналите на реките Перловска и Владайска.  Защо не го направят отгоре с бетонни плочи - това ще са още много хиляди паркоместа?\"\r\nВ хода на дискусията беше предложено да започне по-масов разговор за осигуряването на подземни паркинги, за междублоковите пространства, облика на сградите. Много чакащи разрешение проблеми бяха изтъкнати, сред които дисбаланса между северните и южни части на София, по-доброто разпределение и свързване на публичните пространства, управлението на спортните площадки, възможностите за пешеходно придвижване.  Предложено беше и да да се правят обсъждания по квартали. Участници във форума пледираха за повече обяснителни текстове и да се направят речници на съкращенията, за да се спори по същество, а не нещата да са ясни само на гилдията.    Противоречивите виждания  и интереси за бъдещето на София ще трябва да бъдат отчитани при изменянето и прилагането на Общият устройствен план, за който се спори дали е инструмент или документ. Темата как да се постига публично-частен консенсус и как да се защита обществения интерес изясни директорът на \"Галъп интернешънъл, политологът Първан Симеонов, който участва във форума като изследовател, публицист и граждански активист, казвайки, че не може да се надяваме на консенсус. \"По-скоро трябва да се надяваме на силна власт и силна отговорност\", заяви той и поясни, че градоустройството е власт и, за да се намери консенсус, трябва да се помирят антагонистични интереси. Политологът препоръча \".  По негово мнение софиянци трябва по примера на хората в Западния свят да искат да бъдат представлявани и да свикнат с това. \"Не вярвам толкова в постигането на консенсус, а повече вярвам в личната отговорност и личната воля. Погледнете терасите на всеки български блок – това е консенсусът за градска среда\", посочи Симеонов и добави, че за ансамблово решаване на нещата посоченият индивидуализъм иска някой да го синхронизира. Той сподели, че визията му за София е свързана с прекрасната даденост Витоша и предложи идеята за зелените клинове да бъде реанимирана, а Минералната баня да е баня.   \"От всичко изговорено по всички точки от програмата на форума не чух как Общият устройствен план ще реши спешните проблеми на града\", сподели пред Коцето Калки, който участва във форума като д-р Костадин Георгиев от квартал \"Кръстова вада\". Помолен да конкретизира, той започна да изброява: \"Като излезеш навън, първо ще вдишаш въздуха, който е в челната тройка на Европа по замърсеност. Ще попаднеш после в трафика – пак в челната тройка на Европа. След което ще се прибереш в квартал \"Кръстова вада\",  където няма канализация, няма детска градина, няма една пейка. Ще погледнеш към небето, но няма да го видиш, защото отстоянието между блоковете е 6 метра. Хормоните на щастието не се образуват. На тях им трябват слънчеви лъчи. Анхедонията – болест, която се изразява в неспособност да се изживява щастие, е една от най-разпространените болести и на този град включително\".\r\nТова са спешни проблеми и допуснатото презастрояването е в основата им, убеден е д-р Георгиев и подчерта, че контролът на населението в София зависи от това колко се строи. \"Когато нашляпаш бетонови недоразумения във всички възможни квартали и презастроиш всички възможни зелени площтчета и триъгълничета, които съществуват, естествено че населението ще се увеличи, естествено че ще се увеличат колите, защото всяка сграда води още коли, естествено, че ще се замърси въздуха, че ще се увеличи трафика, изнервянето и всичко останало\", добави той.    \"Визията ще даде посоката за развитие на София, която Общият устройствен план да \"облече\" в градоустройство, тъй като ОУП ще е един от основните инструменти за реализацията на Визията\", обясни директорът на \"Софпроект-Общ градоустройствен план\" Любо Георгиев. \"Важно е да създадем тази промяна по изключително деликатен начин, да работим с инструмента, наречен Общ устройствен план, с този скалпел, много прецизно\", подчерта главният архитект на София Здравко Здравков. По думите му ОУП е консервативен инструмент, който трябва да бъде променен, но точно там, където наистина има необходимост и така че  да не пречи на плановото развитие на града. . Междувременно с наближаването на местните избори тематиката все повече ще се политизира. Помолен да коментира за отражението, Мартин Заимов категорично заяви, че не вижда никаква връзка между визията за един град, изразена от стотици хиляди  граждани и местните избори.  Той каза още, че не  намира логика  и в това тази Визия да бъде приемана, защото, както поясни, тя няма как да бъде отхвърлена. \"Които и да са политиците от днес и  10 – 20 години напред, трябва да имат предвид тази Визия. Дали ще се съобразят с нея е нещо друго\", добави Заимов. Възможно е, допусна той, да има авторитарни политици, които да кажат \"какви сте вие, откъде накъде изразявате мнение\" и предположи, че ако има достатъчно хора, които подкрепят такава позиция ще е някакъв прецедент. \"Процесът на събирането на мнения и визионерски представи от много, много, много хора изчерпва приемането. Няма как да бъде прието или не нещо, което е израз на мнението на много хора. То е факт. От момента, в който Визията бъде представена дали ще се приеме или не е някакъв детайл\", категоричен е Заимов.\r\nТой направи аналогия със ситуацията във Великобритания по . \"В тази страна, която мислех, че е много по-напреднала от България, а се оказа, че не е, в момента избраните от народа хора приличат на идиоти и не знаят какво да правят. В случая с Визията за София процесът е организиран значително по-добре, отколкото британския референдум, много по-смислено и ще произведе смислени резултати\", убеден е Мартин Заимов.\r\nПо думите му екипът, който работи по \"Визия за София\", е един от най-добрите възможни за нашето общество. \"Вярвам че това, което те представят ще изразява по качествен начин визията на голям брой софиянци. Оттук нататък дали е хубаво или не, дали се харесва на някого или не е съвсем частен въпрос, както и дали някаква политическа група или много политически групи приемат Визията или не\", добави той.", "date": "2019.01.21", "title": "Ще спре ли някога презастрояването и задръстването в София?"}
{"url": "https://www.actualno.com/crime/maskirani-myje-obraha-gazostancija-v-pernik-news_717363.html", "text": "  Двама маскирани мъже са обрали газостанция в Перник, съобщават от ОДМВР-Перник.     Около 2,30 ч. през нощта е получен сигнал на тел. 112 за извършен грабеж на газостанция в града.   По данни на служителка от газостанцията, две маскирани лица са проникнали в помещението на касовата зона през врата, която не е била заключена.\r\nЗаплашили служителя и взели оборота , който бил в размер на около 2 700 лева.  Извършен е оглед на местопроизшествието от служители на ОДМВР-Перник, като работата по случая продължава. Копирано от standartnews.com\r\nЗапочнато е досъдебно производство по чл. 198 от НК и работата продължава.   ", "date": "2019.01.21", "title": "Маскирани мъже обраха газостанция в Перник "}
{"url": "https://www.actualno.com/varna/sled-den-shte-e-jasno-ima-li-gripna-epidemija-vyv-varna-vse-poveche-deca-boleduvat-news_717351.html", "text": "  Варненци споделиха, че спешните отделения в морската ни столица са били пълни с болни деца през уикенда.     \"Заради грипа се наложи да посетим една от варненските болници с детенцето ми. Чакахме два часа и се отказахме, защото спешното отделение беше пълно с деца. Имаше дори и много тежки случаи. Очакваме обявяване на грипна епидемия\", споделя притеснена майка.    . Тогава ще се вземе решение дали ще бъде обявена грипна епидемия и дали учениците ще бъдат разпуснати във ваканция, пише Varna24.bg.\r\nНа първото си заседание комисията прецени, че не са налице достатъчно предпоставки за разпускането на учебните заведения във Варна, тъй като броят на болните деца е под 20%. Бяха взети мерки обаче за ограничаването на детските и женски консултации, имунизациите и реимунизациите. Въведе се и строг филтър в детските градини.  ", "date": "2019.01.21", "title": "След ден ще е ясно има ли грипна епидемия във Варна, все повече деца боледуват"}
{"url": "https://www.actualno.com/burgas/kryvnijat-centyr-v-burgas-se-premesti-na-novo-mjasto-news_717344.html", "text": "  Отделението по трансфузионна хематология на УМБАЛ Бургас, е в нова сграда, от днес. Тя се намира . Новата сграда се намира зад ДКЦ-I и е долепена до Инфекциозно отделение. Входът е откъм паркинга от задната страда на ДКЦ-I.     Отделението разполага с добри условия за кръводарителите и персонала, включително и спомагателни помещения - за попълването на въпросници, промоции на доброволното и безвъзмездно кръводаряване, нови санитарни възли.\r\nОт днес, кръводаряването се извършва в новата сграда, а старото място не работи. Официалното откриване предстои.  ", "date": "2019.01.21", "title": "Кръвният център в Бургас се премести на ново място"}
{"url": "https://www.actualno.com/tennis/serina-uiljams-nadvi-simona-halep-v-avstralija-puj-se-spravi-s-chorich-news_717367.html", "text": "  Американката Серина Уилямс продължи похода си към рекордна 24-та титла от Големия шлем, след като победи световната номер 1 Симона Халеп с 6-1, 4-6, 6-4 в оспорван мач от осминафиналите на Откритото първенство на Австралия. В предишния кръг Халеп се наложи убедително над сестрата на Серина - Винъс, но днес не успя да се справи със седемкратната шампионка. По този начин Уилямс се класира за четвъртфиналите в Мелбърн за 12-ти път в кариерата си     Там ще се изправи срещу бившата номер 1 в света Каролина Плишкова, която по-рано днес разби Гарбине Мугуруса с 6-3, 6-1. Седмата поставена в схемата чехкиня изнесе страхотен мач, като направи само три непредизвикани грешки в целия двубой, за да стигне до най-добрите осем в Австралия за трета поредна година. Плишкова проби съперничката си пет пъти и реализира 23 печеливши удара, за да стигне до чист успех след само един час игра.   Поставеният под №28 Люка Пуй се класира за първи път в своята кариера на 1/4-финал на Australian Open, след като надигра в четири сета 22-годишния Борна Чорич (Хърватия). В отделните части Пуй се наложи с 6-7(4), 6-4, 7-5, 7-6(2) за 3 часа и 15 минути на корта. Той записа 57 печеливши удара в двубоя и се класира за трети път в своята кариера за такава фаза на турнир от Шлема след \"Уимбълдън\" и \"US Open\" през 2016 г.\r\nВ следващия кръг 24-годишният Пуй ще се изправи срещу Милош Раонич, който прегази в три сета четвъртия в света Александър Зверев (6-1, 6-1, 7-6(5). Двамата са се срещали три пъти в турнири от календара на ATP, като и в трите случая победител е канадецът.  ", "date": "2019.01.21", "title": "Серина Уилямс надви Симона Халеп в Австралия, Пуй се справи с Чорич"}
{"url": "https://www.actualno.com/burgas/obshtinata-i-jitelite-na-burgas-zaedno-v-polza-na-bezdomnite-jivotni-news_717334.html", "text": "  170 кучета са осиновени от бургазлии през миналата година от приюта в местността \"Пода\". За това време там са уловени и заведени 398 четириноги. Това е една от причините проблемът със скитащите и опасните за хората животни да е решен, до голяма степен. Да се види бездомно животно по улиците на града е рядкост, а ако това се случи, кучето ще с чип на ухото и кастрирано.     Котешката популация също е под контрол. Тя обаче се оказва по-трудна, не само заради бързото размножаване, но и заради любовта на хората към котките. Много от тях смятат, че кастрирането може да е опасно.   Оказва се обаче, че извършено от ветеринари, в правилния сезон, съобразено със здравословното състояние, може да облекчи живота на котките. Както , Ивайла Боянова е ловец на котки. По-скоро тя е спасител на бездомни животни и работи за кастрационната програма към Община Бургас. След извършването на кастрацията и престоят на животните в клиника, те отново се връщат в квартала от който са взети. Услугата е безплатна, а служебният номер​, на който всеки може да се обади е 0885 22 59 32.\r\nПрез 2018 година са уловени, обезпаразитени и кастрирани 1825 животни. Хуманното отношение към животните обобщава Ивайла Боянова с думите: \"Имам само една молба към хората. Да не нараняват животните, да няма насилие над тях! Ако не ги обичате, не ги вземайте в дома си, след което да ги изхвърляте\".  ", "date": "2019.01.21", "title": "Общината и жителите на Бургас - заедно в полза на бездомните животни"}
{"url": "https://www.actualno.com/crime/pylen-absurd-pijan-bez-knijka-kachi-nevrystnite-si-deca-i-obyrna-kolata-news_717364.html", "text": "  Пиян до козирката качи двете си невръстни деца, макар да няма книжка, а в , обръщайки автомобила по таван, съобщиха от полицията в Смолян.     Злополучният инцидент се случил в петък пообед по пътя Смолян – Асеновград, близо до село Хвойна.\r\n26-годишният водач Зарко Блатев от село Малка Арда, община Баните карал двете си деца – момче на три и момиче на две години, с алкохолна концентрация от 2,61 промила.   При разминаване с полицейски автомобил опияненият шофьор се уплашил и изпуснал контрола над возилото. Колата „Рено Меган“ се преобърнала по таван и за щастие всички са невредими. Оказало се, че Зарко Блатев е и неправоспособен водач, вече осъждан за каране в пияно състояние.  Преди шест години същият човек се прибирал от Пловдив през Лъки с камион на хасковска фирма, като той бил пътник в него. В района на село Давидково шофьорът му дал да покара. Разменили местата си и Зарко застанал зад волана на тежкотоварния автомобил. Скоро обаче се разминали с полицейска патрулка. Блатев се сетил, че полицаите са го забелязали, а той е неправоспособен. Притеснил се, защото вече имал четири наказания, спрял камиона и побягнал в гората.\r\nИзминал няколко километра пеша, слязъл на шосето, хванал на стоп кола и отишъл до село Оряховец, където полицаите го чакали.\r\nДотогава Блатев имал две наказания за каране без книжка, едно за шофиране под въздействието на алхохол, имал и присъда за кражба.    ", "date": "2019.01.21", "title": "Пълен абсурд: Пиян без книжка качи невръстните си деца и обърна колата"}
{"url": "https://www.actualno.com/varna/naj-vajnite-sportni-sybitija-koito-da-posetite-vyv-varna-tazi-sedmica-news_717355.html", "text": "  Тази седмица, в морската ни столица, която получи престижното призвание \" \" 2019, ще се проведат много спортни събития.     Вече започна турнир по спортна стрелба за пушка и пистолет „Купа Варна“ в СК „Простор“. Организатор на състезанието е СК по спортна стрелба „Стрелба“ със съдействието на Община Варна. Очаква се в турнира да се включат от Търговище, Русе, Несебър, Силистра и Варна.\r\nТази събота, .в Юнашкия салон, ще се състои отворено клубно първенство „ИЧИ ГЕКИ ВАРНА“ по кумите на категории за всички възрастови групи (от 5 г. деца до мъже и жени). ще се включат в събитието. Основната цел е придобиване на опит на състезателите на СК „ИЧИ ГЕКИ ВАРНА“ и подготовка за предстоящите през годината първенства в национален и международен план, съобщават от дирекция \"Спорт\" в община Варна.  ", "date": "2019.01.21", "title": "Най-важните спортни събития, които да посетите във Варна тази седмица"}
{"url": "https://www.actualno.com/europe/panika-v-magnitogorsk-horata-poluchavat-preduprejdenija-za-vzrivove-news_717337.html", "text": "  Няколко жители на руския град са получили електронни писма, в които са предупреждавани за взривове на обществени места, пише 74.ru.     В съобщенията пише, че са минирани болници, учебни заведения и търговски центрове. Такова писмо е получено в градска болница № 1. Очевидци съобщават за евакуация на няколко училища.   В изпратените съобщения се упоменават и взривовете от 31 декември 2018 г. и в маршрутно такси от 1 януари 2019 г.\r\nСлужбите за сигурност провеждат проверка.  От администрацията на града заявиха, че електронните писма за цел \"да дестабилизират обстановката в града и да внесат паника сред жителите. Всяко съобщение се проверява.  \"Молим гражданите да не се подават на провокации и да не и да не изпадат в паника\", казаха още от кметството.\r\nПрипомняме, че на 31 декември в жилищен блок в . Според официалната версия загинаха 39 души, след като се срути цял вход от жилищната сграда.   На 1 януари се запали и . Тогава от руското вътрешно министерство заявиха, че причината е била неизправност в газовата уредба. Загинаха трима души.    В руските медии обаче се появиха предположения, че и двата инцидента са Сайтът Znak.com написа в началото на януари, че мястото на взрива в блок 164 в Магнитогорск е апартамент, който на 30 декември бил нает от мъж, от таджикистански произход. Според изданието в този апартамент са открити следи от взривно вещество. По-късно недалеч от срутилата се сграда е взривен микробус \"Газел\", в който е имало трима предполагаеми терористи, които са стреляли срещу преследващи ги полицаи. Друг заподозрян, който е успял да избяга, се издирва. Потвърждение от официалните власти на тази информация няма.", "date": "2019.01.21", "title": "Паника в Магнитогорск - хората получават предупреждения за взривове"}
{"url": "https://www.actualno.com/plovdiv/objaviha-gripna-vakancija-i-v-plovdiv-news_717372.html", "text": "  От утре - 22 януари, вторник, до края на седмицата се обявява за всички училища на територията на област Пловдив. Това съобщи заместник-кметът по образование Стефан Стоянов.     Той уточни, че решението не засяга детските градини и яслите. Там се въвежда филтриране на децата, като тези, които са видимо болни, няма да бъдат допускани до занятия. Същата мярка ще важи и за персонала. Освен до края на седмицата, учениците ще имат и по-дълга междусрочна ваканция. Освен на 5-ти февруари, когато е регламентирания неучебен ден, те ще почиват и на 4-ти февруари, понеделник. Решението за това е на кмета на града Иван Тотев, който уточни, че това е последният ден, който той може да даде като неучебен.\r\nТака на учениците ще се съберат отново 4 почивни дни - от 2-ри до 5-ти февруари включително.\r\nОт РЗИ - Пловдив тази сутрин предприеха мерки за ограничаване на разпространението на остри респираторни заболявания и грип. Преустановяват се свижданията и плановите операции в лечебните заведения, както и плановите консултации за здрави бременни жени и кърмачета. От днес се спират и профилактичните прегледи и имунизациите. От РЗИ призовават личните лекари да упражняват системно и ефективно наблюдение и лечение на заболелите лица, които са лекуват вкъщи.  ", "date": "2019.01.21", "title": "Обявиха грипна ваканция и в Пловдив"}
{"url": "https://www.actualno.com/help/vladi-ima-nujda-ot-speshno-lechenie-news_717375.html", "text": "  Един сърцат човек, който ежедневно помага на хората, има СПЕШНА нужда от средства за животоспасяваща операция! Влади е на 28 години и практикува хуманна професия в клиника МБАЛ „Лайф хоспитал“ в Бургас. Като кинезитерапевт, той ежедневно се грижи за деца, млади и възрастни хора със заболявания от всякакво естество.     Влади активно помага пациентите на клиниката да се възстановят по-бързо и ефективно след критични състояния като: инсулт, инфаркт, тежки травматични увреждания, множество следоперативни намеси, гръбначни, ортопедични и много други заболявания.   Често се е случвало да продължава ежедневната възстановителна програма на своите пациенти и в почивните си дни. Неговата всеотдайност, изключителна загриженост и добро сърце са помогнали на много болни хора от всякаква възраст.\r\nНа 4-ти януари Влади навърши 28 години.  Няколко дни след рождения му ден, след ядрено магнитен резонанс е обявена страшната диагноза- мозъчен тумор.\r\nЗа да има шанс за него, всички лекари са категорични, че операцията трябва да се извърши    Влади спешно се нуждае от животоспасяваща операция в Германия. Сумата необходима за операцията е     \"За нас тази сума е непосилна и оставя едно много тежко чувство на безпомощност, страх и болка. \"„Молим за помощ всички хора с добри сърца, които могат да помогнат и да споделят за кампанията, за да дадем шанс на Влади да се излекува и продължи да помага със своето добро сърце и професионализъм на други болни хора и да топли сърцата на своите близки и приятели. Благодарим от сърце за подкрепата, която Влади получава от всички свои близки, приятели, колеги и познати! Молим се и разчитаме на човечността и съпричастността, която всеки българин носи в сърцето си! Господ да благослови него и всички вас!\", призовават близките му.\r\nВижте как да дарите за Влади ", "date": "2019.01.21", "title": "Влади има нужда от спешно лечение!"}
{"url": "https://www.actualno.com/montana/zadyrjaha-myj-ot-lom-otvljakyl-bebeto-si-news_717390.html", "text": "  В ареста е мъж от Лом, който отвлякъл 3-месечния си син. Случката е станала в неделя, 20 януари. Около половин час след полунощ в ОД на МВР Лом е постъпил сигнал, че мъжът е влязъл в дома на майката на бебето, с която преди живеел на семейни начала. Мъжът е на 21 г., майката е на същата възраст. Заподозреният в отвличане е биологичен баща на детето, но не го бил припознал , а през нощта отнел насилствено бебето от майката и напуснал къщата.     След бързи оперативно-издирвателни мероприятия ,в рамките на деня, детето и бащата са открити в добро физическо и психическо здраве, но в град Козлодуй.   Бебето е върнато на майката, а за инцидента е уведомен Отдел „Закрила на детето”.Бащата е задържан за срок от 24 ч. в РУ Лом.", "date": "2019.01.21", "title": "Задържаха мъж от Лом, отвлякъл бебето си"}
{"url": "https://www.actualno.com/curious/bezplatna-hrana-v-metroto-v-tokio-news_717316.html", "text": "  Една от най-натоварените линии на метрото в Токио готви специална изненада за пътниците си. За да ги зарадва, управата на метрото решила да им предоставя безплатна храна, за да облекчи натоварването по време на пиковите часове.     Над 7 млн. души използват всекидневно токийското метро, като някои линии страдат от сериозно струпване на хора в пиковите часове. Най-лошо е положението на линия Тозай, която се опитва да насърчи пътниците си да хванат по-ранните влакове преди най-натоварените часове сутрин.   Ако 2 000 човека успеят да вземат по-ранните влакове за две седмици то от токийското метро ще започнат да предлагат на всеки един ранен пътник безплатна темпура. Ако 2 500 човека успеят да хващат по-ранното метро за същия период от време, то те ще получат безплатна купа със соба. А ако повече от 3 000 човека успеят да се справят с това предизвикателство, ще получат и соба и темпура, абсолютно безплатно.\r\nТова предложение дойде, след като от Токийския метрополитен предложиха инициатива за насърчаването на пътуването извън пиковите часове, информира БГНЕС.  Близо 1 000 бизнеса са се включили в инициативата, като са позволили на служителите си да идват и да си тръгват от работа, или да работят от вкъщи.", "date": "2019.01.21", "title": "Безплатна храна в метрото в Токио"}
{"url": "https://www.actualno.com/curious/izsledvane-podsyznatelno-mrazim-hora-koito-ne-iskat-da-imat-deca-news_717325.html", "text": "  Проучване установи, че на подсъзнателно ниво мразим хора, които не искат да имат деца, пише изданието \"Броудли\", цитирайки експеримент, проведен в Съединените щати.     От 1970 г. насам броят на младите жени, които доброволно нямат деца, нараства. За сметка на това обаче се наблюдава увеличение на двойките, които вместо бебе имат… малка порода куче.   Според проучването на д-р Лесли Ашбърн-Нардо изборът да нямаме деца не влияе само на нас, но и на околните. Голям процент от хората подсъзнателно изпитват омраза към други, които не желаят да имат поколение.\r\nЕкспериментът установява също, че възприемаме такива хора като непълноценни, пише bTV.  Участниците в проучването имат най-голямо одобрение към двойките с две или повече деца.\r\n\"Когато хората нарушават подобни сериозни норми и очаквания в обществото като тези за родителството и децата, обикновено са подложени на много сериозни последствия, като психически тормоз от страна на близки, например. Подобна реакция се оправдава в съзнанието на наблюдателите, защото смятат, че другите си го заслужават\", пояснява д-р Ашбърн-Нардо.   Проучването сочи, че създаването на деца и отглеждането им се възприемат като морално задължение, което обяснява и масовото негативно мнение за абортите, поясняват учените.    Според Ашбърн-Нардо подобно разбиране много трудно ще бъде преодоляно, но не бива да се отнема правото на избор.   ", "date": "2019.01.21", "title": "Изследване: Подсъзнателно мразим хора, които не искат да имат деца"}
{"url": "https://www.actualno.com/asenovgrad/istorik-ot-asenovgrad-zaslujavat-li-asenovgradchani-svobodata-si-news_717270.html", "text": "  Официално освободен от турско робство е Асеновград, точно преди . По време на руско-турската война от 1877 г. - 1878 г. генерал Виктор Дандевил е назначен за командир на трета пехотна гвардейска дивизия. След падането на Плевен, неговите части успяват да освободят Етрополе и при изключително тежки зимни условия с много жертви преминават Балкана.     На 16-ти и 17-ти януари 1878 г. при село Брестник войските на генерал Дандевил нанасят последен удар при сражението срещу армията на Сюлейман Паша. В безпорядък оцелелите от турската войска бягат на юг към Беломорието. В тези сражения участва и синът на генерала - капитан Дандевил, който е командир на стрелкови батальон.   На 18-ти януари точно на мястото, на което към днешна дата е разположен паметникът на Виктор Дандевил в Асеновград, с камбанен звън е посрещнат освободителят на Станимака. Така, преди 141 години свободата огрява града.\r\nСлед вековете на чужда власт започва нова епоха в развитието на днешен Асеновград. В избухналата руско-турска война българските воини са редом до руските. Хиляди други българи помагат с продоволствия и храни. \"Така че освобождението и съдбата на българите не са подарък от съдбата, а изстрадана и заслужена отплата за усилията ни като народ. Сега, от дистанцията на времето мнозина приемат свободата, като даденост. Затова днес е моментът да припомним, че това не е така. Свободата, на която се радваме, изисква усилията и дори живота на стотици българи, поколения назад. Ако не беше монахът Паисий да напише своята история и да пробуди българите от робския им сън, това може би, нямаше да стане факт.\", каза историкът и главен учител по история и цивилизация в асеновградското ОУ \"Ангел Кънчев\" - Милко Атанасов, по време на тържественото слово по повод честване на годишнината от освобождението на Асеновград.  Той припомни, че това нямаше да е възможно и без Георги Раковски, дал един от първите тонове за освобождение. И без делото на гениалния Левски, който създава вътрешната революционна организация. И без апостолите от Априлското въстание, които жертваха живота си, за да може българският въпрос да стане европейски и да намери своето разрешение. \"Станимаклии не участваха активно в Априлското въстание. Станимака дори не е в границите на българската екзархия. Това са фактите и те ни показват цялата истина. А тя е, че хилядите българи от града и околностите села са желали свободата и са били готови да се жертват за нея. Когато след Берлинския конгрес Санстефанска България е разпокъсана, градът попада в границите на Източна Румелия. Заражда се ново движение за обединение с Княжество България. Тогава българите от асеновградския край са в предните редици на организацията. Те имат голяма заслуга за последвалото Съединение от 1885 г. Станимашка чета участва и в по-късно възникналата сръбско-българска война и дава своя принос за нейния успешен край.   Днес, полагайки венци и цветя пред паметника на генерал Дандевил в Асеновград, ние се прекланяме и пред хилядите руски воини, дошли от различни краища на необятната империя и дали живота си, обединени от мисълта да помогнат на един братски славянски и православен народ, за да постигне той своето освобождение.\", каза Атанасов. Той изрази мнението си, че е добре асеновградчани да помнят, че свободата задължава и е нужно да се отстоява.    Немаловажно е, че с делата си всички българи трябва да показват, че заслужават свободата, защото за нея е платена висока цена. А вървейки напред, никога не трябва да се забравя кои сме и какво е минало ни. \"Минавайки покрай паметника на генерал Дандевил в Асеновград нека винаги си спомняме, че нищо не започва и не завършва с нас, но важно е какви дела ще оставим и с какво ще ни запомнят\", посочи в заключение историкът.", "date": "2019.01.21", "title": "Историк от Асеновград: Заслужават ли асеновградчани свободата си?"}
{"url": "https://www.actualno.com/bgfootball/georgi-dermendjiev-e-novijat-trenior-na-levski-news_717324.html", "text": "  След раздялата по взаимно съгласие със Славиша Стоянович, вече е договорил новия треньор на тима. Става дума за трикратния шампион на България с Лудогорец Георги Дерменджиев, който се е разбрал с директора Павел Колев за 6-месечен договор с опция за продължаването му за 2 години.     Промяната според агенция \"Спортал\" става факт от днес. Договорката е станала в полунощ. Дерменджиев ще замине в най-скоро време за Агия Напа, където отборът е на зимен лагер до 9-и февруари. Той ще дебютира начело на \"сините\" на 25 януари срещу китайския Хенан.    64-годишният пловдивчанин е сред най-успешните български треньори в по-новата история на родния футбол. Не е само това причината Левски да избере него. В клуба имат намерение да променят стратегията си и занапред ще градят гръбнак в отбора, съставен от български футболисти.    Дерменджиев изведе Лудогорец до шампионската титла в три поредни сезона - 2014/2015 г., 2015/2016 г. и 2016/2017 г. Спечели и Суперкупата на страната през 2014 година. Той е вторият роден треньор след Станимир Стоилов, който вкарва наш отбор в групите на Шампионска лига. Той обаче е първият, вкарал български отбор два пъти в групите на най-престижния европейски клубен турнир. Пловдивчанинът е единственият роден треньор, записал победа в групите на Шампионска лига. Това се случи през 2014 година при успеха с 1:0 над Базел. Той е и единственият, успял да изведе наш отбор от групите на турнира - прави го през 2016 година. \r\nЗа последно специалистът работи в Казахстан, където водеше Ордабаси, (Шимкент), но напусна заради неизплатени заплати през лятото на 2018 година. Сред причините да бъде избран от Колев и близките до него хора са опитът му, футболът, който практикуват отборите му, познанията му в българския футбол и уменията му да работи както с чужденци, така и с млади български играчи.        ", "date": "2019.01.21", "title": "Георги Дерменджиев е новият треньор на Левски"}
{"url": "https://www.actualno.com/society/privikaha-v-sledstvieto-jivko-martinov-za-sudjukgejt-news_717321.html", "text": "  Бившият депутат от ГЕРБ Живко Мартинов днес се яви в следствието като подсъдим по така наречения случай \"Суджукгейт\", предаде репортер на БГНЕС. Мартинов пристигна с двама души, най-вероятно негови адвокати и не се спря пред медиите.     Бившият депутат ще бъде съден за изнудване. Според разследването, той е изнудвал търговец на месо да даде 4 тона суджук, 30 килограма филе \"Елена\" и 30 килограма телешка пастърма за премиера Бойко Борисов. Впоследствие е установено, че нищо от тази пратка не е достигнало до министър-председателя.   Живко Мартинов ще отговаря за това, че в периода от м. януари 2012 г. до м. януари 2013 г., в гр. Добрич, при условията на продължавано престъпление - с четири деяния, с цел да набави за себе си имотна облага, принудил А. П. П., чрез заплашване, изразяващо се в отправяне на закани да извърши нещо противно на волята му- да му предостави 4 (четири) тона суров суджук, 30 (тридесет) килограма филе „Елена“ и 30 (тридесет) килограма телешка пастърма, и с това причинил на А.П.П. значителни имуществени вреди в общ размер на 36 168, 20 лева, представляващи равностойността на предоставените вещи.\r\nОтправените към А. П. П. закани са: „Ако не ми доставиш суджука, ще те съсипя. Ще имаш големи проблеми, защото съм те вкарал в списъка на фирми, които трябва да дават. И ако не се случи това нещо, ще ти изпратя данъчните да ти разбият бизнеса. Когато реша, ще те вкарам в ареста“; „Акъли не искам, действай по-бързо, че съм ти вдигнал мерника и гледай суджука да е пак хубав като предишния суждук. Ако не ми доставиш суджука, ще те съсипя. Айде давай, мятам те, няма да те чакам много, че си на ръба.“; „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник.“; „Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил.“  Определената мярка за неотклонение на Мартинов е „Гаранция в пари в размер на 20 000 лева“.", "date": "2019.01.21", "title": "Привикаха в следствието Живко Мартинов за \"Суджукгейт\" "}
{"url": "https://www.actualno.com/business/stroitelno-zavryshtane-s-novi-mashtabi-ot-6-do-9-mart-v-inter-ekspo-centyr-news_717329.html", "text": "   Изданието на изложение АРХИТЕКТУРНО-СТРОИТЕЛНА СЕДМИЦА през 2019г. ще бъде най-голямото от 2008г.насам      Началото на годината е време за оценки, равносметки и отчитане на тенденциите, които пазарът ще следва през следващите 12 месеца. С развиването на новата си концепция очевидно 2019 г. ще бъде годината на ренесанса за най-голямото бизнес събитие за сектора на строителството в България - АРХИТЕКТУРНО-СТРОИТЕЛНА СЕДМИЦА.\r\nНай-мащабното след 2008 г. издание на строителния форум на България ще се проведе от 6 до 9 март 2019 г. в Интер Експо Център. Бизнес събитието ще разгърне капацитета си в три изложбени зали, а участниците ще разположат щандовете си върху площ от над 8500 кв.м. Показателен за перспективите пред е фактът, че още в края на 2018 г. 70% от капацитета е бил зает от български и чуждестранни участници, сред които международни компании от Германия, Италия, Турция, Румъния, Полша, Китай и др.\r\nОрганизаторите допълват: „През своята 19-годишна история изложението премина през периоди на изключителен подем и през такива на стагнация. След кризата АРХИТЕКТУРНО-СТРОИТЕЛНА СЕДМИЦА отбелязва осезаем възход. За първи път през настоящото десетилетие форумът достига подобни мащаби“.   Сред основните елементи във формулата на успеха в предстоящото издание компаниите посочват елемента „прецизно сегментиране“, което организаторите са заложили в своята концепция. Чрез този подход ще бъдат създадени отделни тематични зони, в които според сектора на своята дейност ще бъдат обединени българските и международните участници. Това без съмнение ще създаде условия за още по-добра бизнес комуникация и улеснение на посетителите.    Във фокуса си форумът за енергийно-ефективно, екологично и функционално строителство, поставя потенциала на съвременното строително оборудване и проектиране, технологии и инструментариум, довършителните дейности, интериорните материали и технологии, модерното вертикално планиране и ландшафт и индустриалното строителство. Сред акцентите ще бъде и софтуерът, BIM, виртуалната реалност и реалното приложение на 3D-принтирането в рамките на строителния сектор. И тъй като високите технологии са навсякъде, те намират и все по-масово приложение в офисното, жилищното, ваканционното и индустриалното строителство. За положителните тенденции организаторите отчитат активната дейност на авторитетните браншови организации, с които си партнират. С желанието на АРХИТЕКТУРНО-СТРОИТЕЛНА СЕДМИЦА да бъде представен целият потенциал на съвременното строителство, през последната година те са съсредоточили усилията си върху надграждането на дългогодишните бизнес партньорства и изграждане на нови.\r\nВъв форума с пълния си капацитет се включват браншовите организации – Камарата на архитектите в България (КАБ), Камарата на строителите в България (КСБ), Камарата на инженерите в инвестиционното проектиране (КИИП), Българска асоциация за изолации в строителството (БАИС), Сдружение „Български врати, прозорци и фасади, Български съвет за устойчиво развитие, Асоциация на професионалните озеленители в България, образователни институции.   „Съпътстващите събития са онзи елемент, който изгражда едно изложение като пълноценен професионален форум“, коментират организаторите. След концентриране на усилията в тази посока и в тясно сътрудничество с участниците и браншовите организации, АРХИТЕКТУРНО-СТРОИТЕЛНА СЕДМИЦА обещава, че ще се превърне както в иновационен хъб за строителството от 6 до 9 март, така и в пресечна точка за дискусии. Това ще се случи чрез подготвяния иновативен форум, посветен на високите технологии в строителството, професионалните конференции, семинари и кръгли маси, както и демонстрации на иновативни материали, подходи и тенденции.\r\nКато голяма допълнителна възможност за бизнеса специалистите отбелязват паралелното провеждане на АРХИТЕКТУРНО-СТРОИТЕЛНА СЕДМИЦА със SECURITY EXPO и WATER TECH EXPO - насочени съответно към сектора на сигурността и индустриалното управление на водите.\r\nСъздавайки вече близо две десетилетия оптимални условия за строителството, бизнес събитието на България за сектора ще разкрие своя потенциал от 6 до 9 март в Интер Експо Център. Всяка компания може да заяви своето участие на .", "date": "2019.01.21", "title": "Строително завръщане с нови мащаби от 6 до 9 март в Интер Експо Център"}
{"url": "https://www.actualno.com/dobrich/v-gripna-vakancija-izlizat-uchenicite-v-dobrichka-oblast-news_717365.html", "text": "  Учебните занятия в Добричка област се преустановяват до края на седмицата заради високо ниво на заболели от грип. Решението е взето на заседание на Регионалния оперативен щаб за борба с грипа и острите респираторни заболявания. Отчетен е ръст на заболеваемостта през последните дни.     Над 21% вече са заболелите ученици, а в някои училища болестта е повалила повече от половината от възпитаниците им.\r\nРешение дали да се удължи ваканцията следващата седмица ще се вземе на заседание на щаба в петък в зависимост от данните за заболеваемостта.", "date": "2019.01.21", "title": "В грипна ваканция излизат учениците в Добричка област"}
{"url": "https://www.actualno.com/asenovgrad/2-000-lv-shte-plati-obshtina-asenovgrad-na-jena-uhapana-ot-bezdomno-kuche-news_717271.html", "text": "  Асеновградчанка осъди община Асеновград заради нападение от . Обезщетението, което следва да плати градската управа, е в размер на 2 000 лева. По думите на пострадалата, инцидентът е станал преди година. Около 11:00 ч. на 02.02.18 г. жената излязла от църквата „Свети Иван Рилски“ в Асеновград. Прибирайки се към дома си - в района на сградата на бившето „БКС“ - била нападната от две безстопанствени кучета. Едното я е захапало от вътрешната страна на лявото коляно и разкъсало кожата й, вследствие на което се отворила голяма рана.     Асеновградчанката била спасена благодарение на намесата на случайни минувачи. След ухапването раната й се възпалила, което наложило да потърси лекарства помощ. Медиците й назначили петкратен амбулаторен курс по схема с противобясна ваксина, както и посещения в хирургичен кабинет за обработване на раната, тъй като възпалителния процес не затихвал. Разкъсването на плътта се оказало по-сериозно и затова при един от прегледите била предупредена, че евентуално може да се наложи провеждане на пластична операция.\r\nЛечението продължило около три месеца, като през този период придвижването й било трудно, крака и бил обездвижен, не можела да се обслужва и да се качва по стълби. В иска си срещу община Асеновград жената твърди, че в резултат на ухапването е претърпява силни болки и страдания през първите седмици и по-затихващи до пълното заздравяване на раната. Освен това, все още се страхува да предприема по-дълги излизания от дома си, а при движение по стълби винаги се налага да е с придружител.\r\nПотърпевшата заявява, че въпреки възрастта си от 81 г., до момента на инцидента се е чувствала добре, била е здрава, жизнена и се е справяла сама с домакинството и с всички задължения. А сега разчита на помощна на близки. Като отговорна за случилото се пострадалата посочва община Асеновград, на която, според Закона за защита на животните, е възложено задължението за надзор и грижи за бездомните кучета на асеновградска територия, както и предприемане на мерки за предотвратяване на агресивното им поведение.  Затова искът на жената е да бъде постановено решение, с което местното управление да бъде да й заплати обезщетение за описаните неимуществени вреди, в размер на 2 000 лева. Сумата е посочена въз основа равностойността на понесените от нея болки, страдания и неудобства от причинената й разкъсно-контузна рана от ухапване от бездомно куче, ведно със законната лихва от датата на увреждането до окончателното изплащане на главниците. , от своя страна оспорва иска, като неоснователен и недоказан. Мотив за протеста на общинското ръководство е, че за да бъде ангажирана отговорността на администрацията е необходимо да е изпълнен целият фактически състав на деянието. А именно: то да е изразяващо се в действие или бездействие, в несъобразяване с правните норми, установени с действащото законодателство, вината да е свързана с вредоносни последици на деянието и да е настъпила в резултат на противоправното и виновно поведение на ответника. От община Асеновград са заявили пред магистратите че при инцидента при тях не е постъпил сигнал, а такъв е регистриран едва на 20.03.18 г., като веднага след това е извършена проверка. От градската управа са категорични, че изпълняват стриктно възложените им със закон задължения. Общината претендира и за размера на исканата от жената сума, заявявайки че е завишен размерът й.\r\nКато доказателства за случилото се асеновградчанката е представила пред съда амбулаторни листове, лист за преглед на пациент в спешно отделение и допълнителен лист, имунизационен график. В подкрепа на пострадалата пред магистратите в Асеновград нейна съседка и очевидец на инцидента казва, че в същия момент тя била в близкия квартален магазин. Излизайки от обекта, жената чула силни писъци. Веднага след това, видяла, че на отсрещния тротоар е Надя, която пищяла в уплаха, докато едно куче е било захапало за крака, а друго стояло в близост до нея. На помощ на жената се стекли много хора, които успели да я освободят от четириногото.       Съседката на потърпевшата й помогнала да се прибере вкъщи. Още същия ден Надя била заведена от близките си в болницата, където й била оказана медицинска помощ и предписано лечение. Свидетели на случилото се твърдят, че кучето, което е ухапало жената, не е имало поставен маркер на ушите, нито е било с нашийник. Живеещи в района на бившето „БКС“ в Асеновград твърдят, че по време на инцидента са се движили и продължават да обикалят много бездомни кучета. Хората казват, че неколкократно са сигнализирали за това.\r\nСпоред пострадалата, общинската администрация в града е отговорна за случилото се заради това, че е бездействала в задълженията си да настанява бездомни животни в създадени за целта приюти. В документа с решението се казва, че съгласно Наредбата за обществения ред на община Асеновград и Наредба за овладяване популацията на безстопанствени кучета и котки, \"куче без нашийник /нагръдник/ и повод, непридружено от собственика си, се счита за безстопанствено и поражда задължения за служителите на общинския приют за безстопанствени кучета да го заловят и приберат в приюта\".\r\nОт събраните по делото доказателства и свидетелските показания, станало ясно, че четириногото, ухапало 81-годишната асеновградчанка е било точно такова. В тази връзка, е установено, че не са предприети действия за настаняването на животното в приют или за неговото обезвреждане, преди настъпване на инцидента, което \"обуславя пасивната легитимация на ответника по иска и е основание за ангажиране на отговорността му\". В крайна сметка, община Асеновград е осъдена да изплати сумата от 2 000 лева обезщетение за претърпени неимуществени вреди – болки, страдания и неудобство от причинената разкъсно-контузна рана в областта на коляното на левия крак на Надя, вследствие от ухапването от бездомно куче. Общинска администрация ще трябва да плати и още 400 лева за направените разноски по делото.\r\nОбжалване на решението може да се извърши пред Пловдивския окръжен съд в 2-седмичен срок от получаване на съобщението от страните.", "date": "2019.01.21", "title": "2 000 лв. ще плати община Асеновград на жена, ухапана от бездомно куче"}
{"url": "https://www.actualno.com/sofia/avarija-sprja-toploto-na-studentski-grad-news_717339.html", "text": "  Авария остави без топла вода и парно голяма част от Студентски град.     Става въпрос за района между бул. ”Симеоновско шосе”, ул.“21-век”, ул. ”Йордан Йосифов”, ул. ”Стефан Младенов”, ул. ”Никола Габровски”, бул. ”Г.М.Димитров” и между бул. “Г.М.Димитров”, бул. “Климент Охридски”, ул. “Проф. Г.Брадистилов”, ул. “Росарио”, ул. “Баку”, ул. “Н.Габровски”.   Друг район, засегнат от авария, но през вчерашния ден - 20 януари, се намира в квартал \"Подуяне\". Става въпрос за района между ул. “Лисец”  № 6-8, 7, 92, ЦДГ 151 и ул. “Оборище” № 86, 88-90, 119.", "date": "2019.01.21", "title": "Авария спря топлото на Студентски град"}
{"url": "https://www.actualno.com/starazagora/sistemata-za-priem-v-jasli-i-gradini-v-stara-zagora-otvarja-dnes-news_717306.html", "text": "  След проведената ежегодна профилактика отварят електронната система за прием в детски ясли и градини в община Стара Загора. Децата, които са били регистрирани, но не са приети миналата година, трябва да бъдат регистрирани в системата отново.     Родителите на деца за прием в яслите могат да впишат децата си в регистъра, дори ако няма да започват веднага занятия. Във всички детски градини ще се приемат деца с изключение на “Камбанка”, където ще има нулев прием за децата, родени през 2016 година. През май ще бъде отворена системата за прием в първи клас.   ", "date": "2019.01.21", "title": "Системата за прием в ясли и градини в Стара Загора отваря днес"}
{"url": "https://www.actualno.com/burgas/turnir-po-futbol-v-burgas-sybra-blizo-6000-lv-za-deca-s-mentalni-uvrejdanija-news_717318.html", "text": "  Сумата от 5 750 лева за училището за деца с ментални увреждания „Отец Паисий” в Бургас беше събрана от тридневния благотворителен турнир по футбол.     Директорът на ОДМВР Бургас, старши комисар Калоян Калоянов благодари на състезателите и отличи призьора във футболната надпревара – отбор на охранителна фирма.Янко Яръмов от отбора на сектор „Пътна полиция“ към ОДМВР Бургас беше награден, като най-полезен състезател. В спортната благотворителна инициатива участваха 25 отбора, от полицейски служители. работещи в Община Бургас, Военен спортен клуб „Атия”, Териториална дирекция „Южна Морска“, „Пристанище“ ЕАД - Бургас, бургаския затвор и други. Началото на футболните двубои даде десетгодишния Станимир от училището за деца с ментални увреждания „Отец Паисий” в града. Директорът на учебното заведение Диана Костова сподели, че за децата, вниманието което получават е изключително важно. Чрез различните прояви в коитo те биват включвани, разбират за подкрепата която получават и това им носи положителни нагласи.  Официалното връчване на събраната от футболния турнир сума и раздаването на допълнителни подаръци за учениците от училище \"Отец Паисий\" ще се осъществи в средата на следващата седмица.", "date": "2019.01.21", "title": "Турнир по футбол в Бургас събра близо 6000 лв за деца с ментални увреждания"}
{"url": "https://www.actualno.com/education/593-uchebni-zavedenija-sa-zatvoreni-zaradi-gripa-news_717342.html", "text": "  В 593 училища и детски градини днес са преустановени учебните занятия. Това съобщиха от пресцентъра на Министерството на образованието и науката.     До 22 януари, включително, е удължена грипната ваканция в 137 училища в Бургаска област, в 120 училища в област Стара Загора, и в 65 училища в област Шумен.   В област Пазарджик са затворени 122 училища, както и 60 училища в област Смолян.\r\nВ област Ямбол до 23 януари също няма да учат 43 училища, а в област Перник - 40 училища.  В област Варна по предписание на РИОКОЗ няма занятия в две училища - ОУ „Св. Климент Охридски\" в с. Кичево, община Аксаково, и ОУ „Васил Левски\" в с. Поляците, община Дългопол.\r\nВ две училища в община Самоков също не се провеждат учебни занятия днес. Това са Обединено училище „Неофит Рилски“ и СУ „Отец Паисий“.   В 113 СУ „Сава Филаретов\" в София, поради прекъсване на електрозахранването в района също няма да има учебни часове.    Продължават да не се провеждат занятия в ДГ „Детелина\" в с. Черно поле, Видинска област.", "date": "2019.01.21", "title": "593 учебни заведения са затворени заради грипа"}
{"url": "https://www.actualno.com/tennis/osnovni-favoriti-otpadnaha-ot-australian-open-raonich-i-cicipas-vpechatljavat-news_717317.html", "text": "  Канадецът Милош Раонич продължи със страхотното си представяне и се класира за четвъртфиналите на Australian Open, след като победи четвъртия поставен в схемата Александър Зверев с 6-1, 6-1, 7-6(5).     Световният номер 17 впечатлява с изявите си от началото на турнира, като записа победи над Ник Кирьос, Стан Вавринка и Пиер-Юг Ербер в първата седмица, а днес бе безпощаден срещу Зверев.\r\nПо този начин 28-годишният Раонич се класира за четвъртфиналите в Мелбърн за четвърти път в кариерата си, а там ще се изправи срещу хърватина Борна Чорич или Лука Пуй от Франция.   Голямата сензация на Откритото първенство на Австралия обаче беше сътворена вчера. Поставеният под №14 от миналата година и истинска легенда в тениса Роджър Федерер.  Двамата изиграха изключително равностоен мач, който завърши при резултат 6-7(11), 7-6(3), 7-5, 7-6(5). Гъркът беше пределно концентриран по време на цялата среща и не допусна нито един пробив за близо 4 часа игра.\r\nТова беше първи двубой между двамата тенисисти, а с победата младокът се класира и за първия си 1/4-финал на турнир от Големия шлем.\r\nСледващото препятствие по пътя му е испанецът Роберто Баутиста Агут. И двамата са бъдещи участници на Sofia Open 2019.       При жените японката Наоми Осака продължи към четвъртфиналите на Откритото първенство на Австралия, след като победи Анастасия Севастова от Латвия с 4-6, 6-3, 6-4 на Род Лейвър Арина.\r\nАнастасия Павлюченкова се класира за четвъртфиналите на Откритото първенство на Австралия, след като обърна поставената под номер 5 Слоун Стивънс – 6-7 (3), 6-3, 6-3.\r\nНейна съперничка в спор за място на полуфиналите е американката Даниеле Колинс, която изненадващо отстрани шампионката от 2016 Анжелик Кербер в два сета.\r\nДвубоят между Павлюченкова и Колинс гарантира непоставена полуфиналистка в долната половина на схемата в Мелбърн, като победителката от мача им ще срещне спечелилата измежду Петра Квитова и представителката на домакините Ашли Барти.", "date": "2019.01.21", "title": "Основни фаворити отпаднаха от Australian Open, Раонич и Циципас впечатляват"}
{"url": "https://www.actualno.com/football/obzor-na-machovete-prez-uikenda-zrelishtni-goleadi-v-anglija-i-italija-news_717343.html", "text": "  Изминалият футболен уикенд беше изпълнен с много емоции за феновете на играта.  Най-интересно беше в английската Висша лига и италианското Калчо, където двубоите се превърнаха в истински голови зрелища.      Този кръг в Premier League предложи два мача с по 7 гола, като по ирония на съдбата и двете срещи завършиха при резултат 4-3 за домакините. Лидерът в шампионата над \"черната котка\" за тима в последните години отбор на Кристъл Палас. и запази първото си място във временното класиране. В антигерой за гостите на \"Анфийлд\" се превърна стражът Сперони, който си отбеляза автогол за 3:2 и попречи на лондонския тим да стигне до сензационна точка в дома на лидера в Англия. В добавеното време пък паднаха цели два гола, но първият беше за Ливърпул за 4:2. Уулвърхемптън Уондърърс също победи Лестър Сити с 4:3 на стадион \"Молиню\". Победното попадение за \"вълците\" бе отбелязано в третата минута от продължението на мача. с класическото 3:0 като гост Хъдърсфийлд и съкрати изоставането си до върха на четири точки. В следващия кръг в първенството настоящият шампион на Англия гостува на друг закъсал тим в лицето на Нюкасъл. под ръководството на Оле Гунар Солскяер и вече са в серия от седем поредни успеха във всички турнири и пет във Висшата лига. \"Червените дяволи\" се наложиха над Брайтън с 2:1.  Тимът на Солскяер вече е с актив от 44 точки на петата позиция и е само на три от зона Шампионска лига, където се намира в дербито на кръга. Вдъхновените \"артилеристи\" изковаха успеха след попадения през първото полувреме дело на Александър Лаказет и Лоран Косчелни. В следващия кръг ,,топчиите“ приемат у дома закъсалия новак Кардиф, а Челси домакинства на намиращия се на дъното състав на Хъдърсфийлд.   Вторият в класирането в дербито на кръга, приближавайки се до лидера Ювентус на 6 точки, но \"старата госпожа' е с мач по-малко, като посреща днес отборът на дъното Киево. Головете в първото полувреме на Хосе Кайехон и Аркадиуш Милик дадоха предимство на домакините, а Чиро Имобиле върна едно попадение за гостите. След поражението Лацио падна на 5 място в класирането и изпадна от \"зона Шампионска лига\"  за сметка на градския съперник Рома, който се наложи над Торино с 3-2 в зрелищен сблъсък. Отборите на Фиорентина и Сампдория завършиха при равенство 3:3 след много драма, интрига и красиви изпълнения. при разгромен успех на Аталанта с 5:0 при визитата си на Фрозиноне. Нападателят Дуван Сапата избухна с 4 гола, с което изравни суперзвездата на Ювентус Кристиано Роналдо при голмайсторите в първенството. И двамата имат по 14 попадения дотук през сезона.    Лидерът в първенството и запази първото си място в класирането. Така \"каталунците\" продължиха серията си от победи и я увеличиха на 6 поредни мача. Основна тема обаче отново ще е системата за видео асистент рефер, която неочаквано не реагира изобщо при второто попадение на каталунците в мача. Преследвачът Атлетико Мадрид постигна класическа победа с 3:0 при гостуването си на новака Уеска и остана само на 5 точки от върха. с 2:0 в дербито на кръга. Попаденията за \"белия балет\" паднаха през втората част и бяха дело на Каземиро и Лука Модрич. По този начин Реал спечели битката за третото място, от където измести именно Севиля. Отборът на Солари има 36 точки, с пет по-малко от втория Атлетико Мадрид и 10 по-малко от Барселона. Севиля пък остава четвърти с 33 точки.     Водачът в класирането Борусия (Дортмунд) постигна изключително ценен успех с 1:0 при гостуването си на Лайпциг. Единственото попадение в срещата отбеляза белгийският национал Аксел Витцел в 19-та минута. С успеха си лидерът в Бундеслигата си върна преднината от шест точки пред втория в класирането настоящ шампион на Германия Байерн Мюнхен. Лайпциг пък е четвърти в таблицата. В следващия кръг Борусия приема у дома Хановер. след победа с 3:1 като гост в първия мач от кръга. За \"баварците\" това бе шеста поредна победа в първенството. ", "date": "2019.01.21", "title": "Обзор на мачовете през уикенда,  зрелищни голеади в Англия и Италия"}
{"url": "https://www.actualno.com/burgas/izbirat-organizator-na-balkanskija-festival-na-izkustvata-karnobat-2019-news_717341.html", "text": "  Кой да организира и промотира предстоящия „Балкански фестивал на изкуствата“ ще определи местната администрация в Карнобат чрез обществена поръчка. Тя е с прогнозна стойност .     Фестивалът ще се проведе в рамките на тази година.\r\nФорумът ще започне с дефиле на участниците, което включва демонстрация на типични за тях фолклорни практики, обреди, танцови и музикални умения.\r\nАнгажимент на изпълнителя е да подбере дейности и събития, които ще се включат в ателие за съвременни изкуства и „Час по майстория“, който ще се проведе в градския парк и къща-музей „Димитър Полянов“.  Предвидена е възстановка на Карнобатски панаир с поредица събития в трите фестивални дни – ретро фото изложба на стария Карнобат и панаира, ретро фото ателие, търговски щандове, улица на занаятите с лютиер, кошничар, грънчар, ножар, дърворезбар, копаничар, изработване на национални кукли, плъсти, гобленар, бъчвар, свещолеене, беленица, художествени тъкан и плетиво, бижутери, гайтанджия и др. Ще има също лунапарк и изложба на ретро костюми.  \r\nПланирани са два конкурса. Единият е „С песните на Стайка Гьокова“ –  за индивидуални изпълнители и певчески групи, надсвирване на сватбарски оркестри. Вторият е танцов конкурс „Общи корени“ - за любителски фолклорни състави.\r\nВъв фестивала ще участват професионални и самодейни фолклорни ансамбли от България и чужбина, местни училищни групи и състави, поп-рок изпълнители и групи, танцьори, автори на съвременно изкуство. Очакват се около 600 участника, 240 от които от чужбина.    Ще се проведе шесто поред издание на конкурса Break battles – Карнобат 2019.\r\nСледващият „Балкански фестивал на изкуствата“ ще въведе нова проблематика – концепция и мото, под което ще премине фестивалът, свързани с идеята за фокусиране върху уличното изкуство и култура.\r\nУличното изкуство или т.нар. „street art“ е нова форма, която се развива стихийно, защото позволява нещо много необходимо за всички – диалога.\r\nВ предстоящата „Сцена на съвременни улични изкуства“ ще участват брейк трупи, хип-хоп групи, бийтбокс изпълнители, жонгльори, райтъри (графитъри), татуисти, скейтъри, кънкьори, хекъри, майстори на раста и плитки, рисуване с къна, майстори на огненото изкуство, шоу със сапунени мехури, танци на кокили и др.\r\nЗа реализиране на програмата ще бъдат поканени независими автори и творци – професионалисти и аматьори, които ще допринесат за създаването на креативна и артистична среда на взаимодействие.   Фестивалът ще „усвоява“ нови пространства като сцени – улицата, площада, паркът, крепостта „Маркели“ и др.\r\nТой е с потенциал да стане „Културна запазена марка“, с която Карнобат ще се представя пред света, която ще обединява и носи гордост на гражданите и гостите му.", "date": "2019.01.21", "title": "Избират организатор на Балканския фестивал на изкуствата – Карнобат 2019"}
{"url": "https://www.actualno.com/actualno/borisov-kato-v-matricata-news_717349.html", "text": "   на Бойко Борисов, с която даде курс към евроизборите на ГЕРБ, бе запомняща се и повече от интересна. Някои от фразите заслужават дълбок анализ. Например тези.     1. \"Хората бързо са забравили какво е направила партията, защото го е направила бързо.\" Какво по-точно значи това? Изглежда тук има нещо в стила на Матрицата - движенията са твърде светкавични за регистриране с просто око от непросветените. ГЕРБ прави толкова бързо промени, че ние въобще не можем да ги видим. Погледът на народа е муден, не може проследи скорoстта на Борисов; ние сме лимитирани до 24-те кадъра в секунда и 24 часа в денонощието, докато за този човек и тази партия това са твърде обикновени физични величини; не им стигат. \r\n2. \"Народът искаше да се отърве от Тройната коалиция, затова избраха нас\"   Ето тук Борисов е напълно прав, получил е просветление. Беше избран, защото хората бяха вбесени от думите на Доган, че той \"разпределя порциите в държавата\". Резултатът обаче е следният: точно 10 години по-късно Доган си купи ТЕЦ. Това сякаш пак трябва да е от онези промени, които се случват толкова бързо, че не се виждат с просто око. \r\n3. \"Нахейти първата дама - вие мълчите\" Ето че тук вече се казват истинските неща (така и не стана ясно впрочем коя е тази първа дама - спори се дали е Елена Йончева или Десислава Радева). Думата \"нахейти\" отвежда към няколко неща: едното е, че английският на Борисов все пак е прогресирал, а другият - че лъснаха основни политически принципи. Аз хейтя, ти хейтиш, той хейти, ние хейтим - кратък наръчник на спреженията в българската политика. Сега ще се почне една политическа кампания - БСП ще хейтят, ГЕРБ ще хейтят обратно: толкоз. Избирайте този, който хейти по-добре.    4. \"Няма град в България, в който да няма нещо ненаправено\" Тук човъркнато, там направено, тук побутнато, там попипнато; така се управлява държава. Гражданите ходят по улиците и виждат: ей гледай тук нещо е направено, хубаво е, защото можеше да е ненаправено. Ако нещо е ненаправено, значи ГЕРБ не са наоколо, ако нещо е направено, значи са тук. \r\n5. \"Вие ако не си вземете мерки да си прочистите къщичките по места, рано или късно това ще избие.\" Ставаш рано сутрин и си влизаш в къщичката. Къщичката е нещо мръсничка. Вземаш една метличка или в краен случай прахосмукачка. Почваш да почистваш къщичката, защото иначе нещо ще избие. Хората минават и гледат и се питат: чиста ли е къщичката? Чиста е, значи нищо няма да избие. Те се прибират и на свой ред си почистват къщичката. Цялата държава си чисти къщичките и прогресира. Започват да идват туристи от цял свят и да се видят - колко много чисти къщички на едно място! \r\n6. \" Обичам ви, но това не е даденост\"    Една интимност, в която обаче няма безусловна любов. Борисов чувства, че хората от ГЕРБ са свикнали с обичта му така както става в една дълга и отиваща към пропастта връзка. Но ако във втория случай страдат влюбените, тук може да пострада цялата държава! Обичайте се с Борисов, но не го приемайте за даденост! И си почиствайте къщичките.  Райко Байчев ", "date": "2019.01.21", "title": "Борисов като в Матрицата"}
{"url": "https://www.actualno.com/society/29-dushi-sa-poluchili-pomosht-ot-nacionalnata-komisija-za-borba-s-trafika-na-hora-prez-2018-g-news_717354.html", "text": "  29 лица, сред които 7 деца, са получили подкрепа в специализираните услуги за подкрепа на жертви на трафик към Националната комисия за борба с трафика на хора (НКБТХ) в градовете София, Бургас и Варна през 2018 г.     Услугите, управлявани през изминалата година съвместно с неправителствените организации Фондация „SOS – семейства в риск“ и Асоциация „Деметра“, предоставят възможност за настаняване на възрастни и деца непосредствено след завръщането им в страната при случаи на трансграничен трафик или при необходимост в случаите на вътрешен трафик. Според конкретните нужди, на лицата се предоставя хуманитарна, психологическа, социална, медицинска помощ, както и правно консултиране, съобщиха от Комисията.   В услугите се изпълняват реинтеграционни програми за жертвите, включващи съдействие за изготвяне на документи, намиране на работа за възрастните, преквалификационни курсове и/или реинтегриране в образователната система. През 2018 г. 10 от обгрижените лица са успешно интегрирани на пазара на труда.\r\n2 от жертвите са подготвени за кандидат-студентски изпити и към момента следват в Софийски университет „Св. Климент Охридски“ и Бургаски свободен университет.   От средата на 2018 г. подкрепа получава и мъж, който в продължение на 17 години бива експлоатиран трудово. В услугата му е предоставена здравна, психологическа и социална подкрепа. Междувременно бива подготвен и за участие в наказателен процес срещу трафиканта. По време на престоя си в приюта мъжът започва и работа.   Почти всички обгрижени лица в приютите на НКБТХ съдействат на разследващите за разкриване на престъплението.    13 лица продължават да получават подкрепа в приютите към настоящия момент.\r\nПрез 2018 г. в Администрацията на Националната комисия за борба с трафика на хора са постъпили и 97 сигнала за пострадали лица от престъплението трафик на хора.\r\nПодадените сигнали касаят 155 лица, като 130 лица от тях са формално и неформално идентифицирани като потърпевши от престъплението. 25 от случаите се отнасят до сходни престъпления, сред които нарушени трудови права, заплахи в Интернет, разпространение на порнографски материали, домашно насилие и др.   ", "date": "2019.01.21", "title": "29 души са получили помощ от Националната комисия за борба с трафика на хора през 2018 г."}
{"url": "https://www.actualno.com/balkani/13-ta-dyrjava-se-objavi-sreshtu-nezavisimostta-na-kosovo-news_717345.html", "text": "  Република Палау стана 13-тата страна, която оттегли признанието си за независимостта на Косово, за това съобщи националната телевизия на Сърбия РТС.     В ефира на телевизията президентът на страната Александър Вучич призова обществото да не се вълнува твърде много, тъй като положението в Косово и Метохия остава крайно тежко.   \"Ние си вършим работата. Страхувам се да не се поддадем на еуфорията и да не решим, че сме решили всички проблеми. Воюваме и се опитваме да постигнем по-добри позиции за Сърбия, моля гражданите да не мислят, че ситуацията там е станала по-лесна\", каза Вучич в ефира на националната телевизия, предава БГНЕС.\r\nСръбският лидер напомни позицията на Белград за готовност за преговори при условието за компромиси. Той подчерта, че компромиси трябва да бъдат направени и от двете страни. Вучич напомни, че сръбската страна ще се върне към преговорите, едва когато Косово премахне 100% мито над стоките произведени в Сърбия.  По-рано стана ясно, че Мадагаскар е станала 12-та страна оттеглила подкрепата си за независимостта на Косово.", "date": "2019.01.21", "title": "13-та държава се обяви срещу независимостта на Косово "}
{"url": "https://www.actualno.com/ruse/hilda-kazasjan-pee-nezabravimite-pesni-na-svoja-bashta-v-ruse-news_717362.html", "text": "  Русенската филхармония и джаз певицата Хилда Казасян ще се върнат назад в годините с концерта „Вечните песни на Вили Казасян\". Почитателите на маестрото ще могат да се насладят на най-доброто от неговата музика на 21 януари от 18.30 часа, в зала „Опера“ в Русе. Музикалният празник е под диригентстката палка на Борислав Йоцов с участието на джаз триото Христо Йоцов, Живко Петров, Димитър Карамфилов и със специалния гост – Васил Петров, оприличаван като българския Франк Синатра.     Значим е приносът на Вили Казасян за първите крачки и „златното време“ на фестивала „Златният Орфей“ и телевизионния конкурс за естрадни песни „Мелодия на годината“. Под негово ръководство Биг бенда на Българското национално радио (БНР) се радва на огромна популярност. Организира редица вокални състави („До-ре-ми-фа“, „Студио В“), радиопредаването на редакция „Хумор, сатира и забава“ на БНР „Тромбата на Вили“ (1973-1974 г.), телевизионното предаване „Студио 1“. Създава множество песни и пиеси за биг бенд, които се изпълняват от популярни групи, певци и актьори. Вили Казасян е гостувал като диригент на радиооркестрите в Берлин, Москва и Лайпциг.   Вили Казасян е носител на множество музикални награди, в т.ч. „Сирак Скитник“ от 2005 г. за цялостен принос към БНР. Пословични са неговият професионализъм и неподражаемата артистичност на сцената.", "date": "2019.01.21", "title": "Хилда Казасян пее незабравимите песни на своя баща в Русе"}
{"url": "https://www.actualno.com/crime/recidivist-napadna-vyzrastna-jena-za-35-leva-news_717356.html", "text": "  Отново нападение над възрастна жена. Този път случката е от град Гурково, предаде БГНЕС.     Снощи рецидивист нахлува в дома на 83-годишната Иванка Койчева, опитал се да я удуши, за да я обере. Жената проявила храброст и се сборила с нападателя си, който обаче успял да ѝ отмъкне всичките пари - 35 лева. Нападателят е задържан. Днес близките на пострадалата жена я откараха в старозагорската болница, защото изпитвала болки в гърдите и главата.  ", "date": "2019.01.21", "title": "Рецидивист нападна възрастна жена за 35 лева"}
{"url": "https://www.actualno.com/society/afis-vseki-peti-smjata-che-pravitelstvoto-e-otgovorno-za-haosa-s-vinetkite-news_717336.html", "text": "  Всеки пети смята, че правителството е отговорно за неразборията с електронните винетки. Едва една четвърт от шофьори са успели да закупят или презаверят електронния документ за 2019 година. А една пета са онези, които са опитали да сторят това, но не са успели.     Тук следва да се вземе предвид, че над половината от водачите на МПС към този момент изобщо не са опитвали да закупят или презаверят електронна винетка – било защото не се нуждаят от такава, било защото още не е изтекла валидността на предишните винетни стикери. Това сочат резултатите от социологическо проучване на агенция \"Афис\" за хаоса с .   За неразборията с новата система за контрол върху движението по националната пътна мрежа хората най-често обвиняват изпълнителната власт, а не фирмата изпълнител, каквото впечатление се оформи в първия момент в публикации и коментари. Сумарно делът на изпълнителната власт и фирмата изпълнител измежду посочилите главен виновник за проблема е близо 40 на сто.\r\n55 на сто от пълнолетните български граждани декларират, че шофират, а с 3 на сто повече е общият дял на притежаващите правоспособност за управление на МПС. В номинална стойност това са приблизително 3,250 души. О тях повече от половината твърдят, че шофират всекидневно, а всеки четвърти – няколко пъти седмично.  Данните показват, че мъжете шофьори са двойно повече от жените, както и че столичани по-често управляват колите си, отколкото жителите на останалите населени места. И още, че най-голям дял са шофьорите между 30 и 60 годишна възраст, че работещите българи в активна възраст, независимо от социалния статус, много по-често сядат зад волана в сравнение със студентите и особено в сравнение с пенсионерите.\r\n56 на сто от домакинствата притежават по едно МПС, а 13,4 на сто – повече от едно. Сумарно това прави близо 70 на сто от българските домакинства. Разпределението обаче включва и отговорите на хората в пенсионна възраст, които не са чак толкова мобилни.   Хипотетично тези факти означават, че почти всеки ден по пътищата у нас се разминават, условно казано, около 2,5 млн. души, управляващи МПС, без да броим преминаващите чуждестранни превозвачи. Важна подробност е, че около една четвърт от тях шофират само в рамките на населените места, в които живеят, тъй че те не са засегнати от кризата с винетките.    Накратко – българите имат коли и твърде често се придвижват с тях. Това се приема като нещо естествено и е част от общоприетата норма и стандарта на живот. Особено в столицата и още няколко по-големи градове, където за мнозина жители на практика е по-евтино да отидат на работа с личната си кола, отколкото с обществения транспорт.\r\nСлучаят не може да се разглежда изолирано, тъй като замисълът на системата предполага чрез българските граждани да финансират изграждането и ремонта на пътните участъци. В този контекст казусът с електронните винетки е част от по-голямата картина – как работи държавата и администрацията в този сектор, който пък е свързан, освен с управленски решения, и с безопасността на голяма част от българските граждани. \r\nНа пряк въпрос „Колко често преминавате с автомобила си през опасни новопостроени или новоремонтирани пътни участъци?“, 22 на сто отговарят „Всекидневно“, а други 23 на сто – „Почти всеки ден“. 43 на сто пък декларират, че това им се случва няколко пъти месечно или по-рядко.   В крайна сметка излиза, че да се движим с коли по пътищата ни се налага все по-често, но за сметка на това необходимостта от това крие все по-големи опасности. Но плащаме на държавата за това, а както се оказа в началото на годината, не можем и да си платим, дори да искаме, завършва още проучването на Агенцията.", "date": "2019.01.21", "title": "\"Афис\": Всеки пети смята, че правителството е отговорно за хаоса с винетките"}
{"url": "https://www.actualno.com/business/bylgarskite-jylti-jiletki-postaviha-ultimatum-na-parlamenta-news_717373.html", "text": "  Ако парламентът не приеме предлаганата отсрочка с 6 месеца за влизането в сила на т. нар. закон за горивата (Закон за административното регулиране на икономическите дейности, свързани с нефт и продукти от нефтен произход), . Това обявиха представителите на Националното сдружение на търговците и превозвачи на горива, облечени в жълти жилетки на пресконференция в  БТА.     Те настояват и да имат представители в работната група за пренаписване на закона. За напрежението, създадено със закона, според представителите на сдружението трябва да бъде понесена политическа отговорност в лицето на вносителя му - депутатът Емил Димитров.\r\nПричина за заканата им е бурната, според тях, съпротива от страна на Българската петролна и газова асоциация /БПГА/ на предложението за отлагане на влизането в действие на закона. Също и това, че представител на сдружението не бил допуснат на на ресорната парламентарна комисия, разглеждала в петък (18 януари) закона макар, че решението ѝ е в полза на сдружението. В деня, когато законът влезе в пленарна зала, нека депутатите проявят разум и одобрят отсрочката с 6 месеца и да включат представител на сдружението, за да бъде пренаписан така, че да се реализира неговата цел - повишаване на събираемостта, призоваха .\r\nЗаконът в сегашния му вид не гарантира по никакъв начин събираемостта на приходи в бюджета, категоричен е председателят на сдружението Иван Кашилски. Измамник никога няма да се регистрира по този закон, сигурен е той.  \"Ние сме хора, които са против сивата икономика, хора на които също тя пречи, хора, които искаме да се борим с нея. Но този закон няма да пребори сивата икономика. В този закон няма едно действие, което да я спре и да влее 1 лев в държавния бюджет\", заяви говорителят на сдружението Симо Симов и изказа благодарност на икономическия министър Емил Караниколов и правителството, предложили отсрочката и на подкрепилите я депутати на ниво парламентарна комисия. Той поясни, че в сдружението са 110 фирми и подчерта, че работят на светло.\r\nСдружението постави и задача за 1 млрд. лв. \"Изключително голяма активност в обсъждането на законопроекта имаха шефът на \"Лукойл\" Валентин Златев и вносителят на закона Емил Димитров, според които около 1 млрд. лв се разпределят от сивия сектор в търговията с петролни продукти. Това  се дължи, според тях на контрабанден внос\", припомни Симов. . \"Това означава, че Агенция \"Митници\" практически не работи. Това означава, че главният прокурор отдавна трябва да е образувал досъдебно производство за данъчни престъпления в особено големи размери. Това означава, че нито един митнически служител не трябва да продължи да работи в агенция \"Митници\", заяви говорителят на сдружението и обобщи, че ако контрабандата съществува, то  за това вина носят държавата и конкретно митническите власти и прокуратурата. \r\nЩети на държавата може да нанася и фиктивния износ на петролни продукти, алармираха още от сдружението и изтъкнаха, че законът за горивата не е насочен натам. Като се има предвид, че , може да се каже, че износът на петролни горива от България е тема табу. И това табу е толкова силно, че отново споменатия закон за статистиката изключва действието на НПК като разпорежда, че статистическите данни за износ на петролни горива не може да се използват като доказателство от изпълнителната и съдебна власт\", посочи Симов. Редно е задачата за 1 млрд. лева щети на бюджета да намери своя отговор, добави той и обяви международен конкурс за решаване на задачата, а председателят на сдружението обеща награда от 1000 лв. и подчерта, че държавният бюджет ще има полза.       Ако наистина се ограбва бюджета с 1 млрд. лв, ние искрено казваме,  че не сме ние, заявиха от Сдружението. Ако се краде 1 млрд. лв. акциз и  ДДС, това би означавало, по изчисления на сдружението, че всеки ден се  продават по 3 млн.  литра гориво незаконно, което според тях е  невъзможно. Те са категорични, че и към момента държавата има достатъчно  лостове да упражни контрол. „Ние сме търговци – купуваме стока с ДДС и с  акциз, няма как да вземем гориво без акциз и без ДДС. Това може да го  направи производител или вносител“, казват те.\r\nТе изтъкнаха, че малките бензиностанции, които не са от голяма  верига, на всеки 7 секунди подават информация в НАП, а големите вериги  подават информация към сървърите на НАП на всеки 24 часа и отправиха  въпрос към финансовото министерство: „Ако някъде се манипулира, кажете  кога може да стане – когато имаш 7 секунди или половин час на 24 часа?\"\r\nТози закон няма за цел регистрационен режим, а лицензионен, т.е. да  отпаднат по-малките от пазара, подозират фирмите от сдружението. Според   тях отлагането на закона не е достатъчно. Ако  бъдат допуснати до  комисията, която ще преработва текстовете на закона ще настояват да се  изясни кой генерира сивата икономика и откъде идва тя. Няма спор, че  част е от вноса, но дали не е и от износа, дали не е и от  недобросъвестно деклариране на качеството на нефта, който се  преработва.... трябва да се изясни, категорични  са търговците и  превозвачи на горива.\r\nЗаради предложената отсрочка на влизането в сила на закона, БПГА  напусна КРИБ. Съвсем скоро пък Националното сдружение на търговците и  превозвачи на горива се включи в КРИБ. Надяваме се, казаха представители  на сдружението, ако стигнем до стачни действия да бъдем подкрепени и от  КРИБ. Към днешна дата имат изразена подкрепа от Валери Симеонов,  омбудсмана Мая Манолова и икономическия министър Емил Караниколов.", "date": "2019.01.21", "title": "Българските жълти жилетки поставиха ултиматум на парламента"}
{"url": "https://www.actualno.com/curious/zodiite-koito-proshtavat-no-ne-zabravjat-news_717384.html", "text": "  Сред нас има хора, които никога не биха простили на хората, които са ги наранили или предали по някакъв начин. Те имат принципи и нищо не може да ги накара да простят прегрешенията. Те лесно забравят за въпросните хора и никога повече не ги допускат в живота си. Има обаче и хора, които прощават, но не забравят какво са им причинили. Те дори са способни да си върнат в някакъв момент. Можем да ги наречем злопаметни. Имайте предвид, че дори да сте получили прошката им, те никога няма да забравят, че сте постъпили зле с тях.           Те са много спокойни и добронамерени, добри приятели и слушатели. Обаче са много инатливи и точно инатът им не им позволява да забравят, че някой се е отнесъл лошо с тях. Имайте едно наум, ако Телец ви е простил и общува пак с вас. Бъдете сигурни, че не е забравил нищо от случилото се. Те са от хората, които биха се опитали да общуват пак с вас. Ще направят всичко възможно да запазят отношенията ви, но всъщност честичко ще си припомнят какво се е случило и винаги ще поставят под съмнение искреността и добронамереността ви. Опитайте се да не ги наранявате, ако имате близък човек с този зодиакален знак, защото те са много предани и са наистина добри приятели.   За тях най-добрият лек е прошката. Колкото и наранени да са, предпочитат да простят, защото това ги кара да се чувстват по-добре. В първия момент реагират остро, но след като усетят липсата на този човек, осъзнават, че могат да дадат втори шанс. Девите са много справедливи. Чувствителността им  ги кара да помнят предателството цял живот, те просто не могат да забравят. Това ги кара за в бъдеще да се държат по-дръпнато, защото вече са били предадени. Не злоупотребявайте с прошката им, защото са способни да си отмъстят в най-неочаквания момент. Те са добри приятели, много искрени и разумни. Ако имат такъв човек в живота си, не се възползвайте от факта, че прощава лесно.    Те са много злопаметни, което понякога им изиграва лоша шега. От друга страна, понякога това им качество ги спасява от допускането да едни и същи грешки повторно. Водолеите са наясно, че хората имат и лоша страна и не бързат да дават всичко от себе си за някого. Те са готови да простят и да продължат напред, но това в никакъв случай не означава, че забравят предателство и обида. Ако ги предадете, ще простят и ще продължат да контактуват с вас, но не очаквайте всичко да е както преди. Представителите на тази зодия винаги имат едно наум, дори преди да са ги предали и точно заради това са много предпазливи.    ", "date": "2019.01.21", "title": "Зодиите, които прощават, но не забравят "}
{"url": "https://www.actualno.com/vidin/rodilnoto-otdelenie-v-bolnica-sv-petka-poluchi-podaryk-ot-kmeta-na-vidin-snimki-news_717388.html", "text": "  В Деня на родилната помощ - 21 януари, акушерките и лекарите от МБАЛ „Св. Петка“ организираха тържество по случай празника. По традиция те изиграха хоро пред сградата на болницата. Гостите на тържеството бяха посрещнати от д-р Слави Любенов, завеждащ АГО и Наташа Кирова, старша акушерка. След това висички се отправиха към отделението, където се състоя официалната част.      На събитието присъстваха Огнян Ценков – кмет на Община Видин, Владимир Тошев - народен представител, Албена Георгиева - областен управител на Област Видин и Венци Пасков, заместник-кмет на Общината.  Ценков приветства работещите в АГО лекари и акушерки: “Отново сме заедно тук, за да почетем една прекрасна българска традиция, свързана с раждането на новия живот. Надеждата ми е все повече бъдещи майки да изберат Акушеро-гинекологичното отделение на нашата болница, за да родят тук децата си. Имаме отлични специалисти, на които могат да се доверят безрезервно“ – каза той. Кметът направи лично дарение в полза на отделението – перална машина, като припомни, че всяка година Общината подпомага със средства колектива, за да може той да работи в комфортна среда, а родилките и бебетата да бъдат обгрижвани все по-добре. Огнян Ценков връчи на д-р Любенов поздравителен адрес, в който изразява своята признателност и уважение към усилията, полагани ежедневно от екипа на АГО за раждането на нашите деца, към отговорността за тяхното здраве и техния живот. Началникът на отделението благодари на всички гости, че са уважили празника и за направените от тях дарения. Той връчи на кмета на Община Видин благодарствено писмо от името на изпълнителния директор на МБАЛ „Св. Петка“ – д-р Цветан Василев. В него се изказва убеденост, че отличните отношения ще се запазят и в бъдеще и ще се разчита на взаимна помощ при реализиране на лечебната дейност, осъществявана от болничното заведение.     Владимир Тошев и Албена Георгиева също поздравиха колектива на Акушеро-геникологичното отделение с техния празник и направиха дарения.\r\nТрадиционният за Бабинден ритуал „поливане на ръцете“ бе извършен от акушерката Моника Величкова, с участието на младата майка Надежда Ангелова.\r\nТържеството завърши с водосвет за здраве и кратка програма, подготвена от деца от ДГ „Зорница“.", "date": "2019.01.21", "title": "Родилното отделение в болница \"Св. Петка\" получи подарък от кмета на Видин (СНИМКИ)"}
{"url": "https://www.actualno.com/travel/gryckata-kuhnja-zdravoslovna-i-nepovtorima-news_425368.html", "text": "  Meze е общото име на многобройните малки ястия, които обичайно се сервират с вино, узо или домашно приготвено ципуро. Те са неразделна част от гръцката трапеза, защото там е прието човек да се храни, докато пие. Узото пък никога не се сервира без meze – винаги хората предлагат към него поне купичка с ядки, както и впрочем към другите алкохолни напитки. Оректика пък е названието за разядките, които се консумират най-често преди основното ястие.     Гръцката кухня има много дълга традиция и вкусовете на ястията се изменят според сезона и локацията. В исторически план гръцките готвачи са повлияни от древен Рим, Европа и много страни от останалия свят. Още Архестратос написва първата готварска книга през 320 г. пр.Хр., а според историята Гърция има кулинарни традиции отпреди 4000 г. Древната гръцка кухня се славела със своята скромност, като в онези времена се консумирали предимно ястия от пшеница и зехтин, комбинирани по-рядко със свинско и по-често с риба, а виното било неразделна част от трапезата. Тази тенденция в гръцката диетична кухня продължава през всички епохи и се променя в по-новите времена, когато техническия прогрес прави месото по-достъпно. Виното и зехтинът обаче и до днес са неразделна част от нея. Зехтинът е една от визитните картички на гръцката кулинария. Той е може би най-добрият в света и често е прекупуван от други производители и бутилиран под съответния етикет. Най-здравословен и вкусен е чистият, екстра върджин, зехтин, който може да се намери във всички супермаркети и гурме магазини, но цената му не е много ниска. Вероятно гърците правят най-вкусния зехтин поради това, че той се е използвал от древни времена, а консумацията му в Гърция на глава от населението е по-голяма откъдето и да е било другаде по света. В някои случаи, при производството на зехтина, маслините се пресоват по същия начин по който и през древността – с помощта на големи дървени греди и камък. Днес олиото се извлича посредством машини с високоскоростни центрофуги. Именно така се получава зехтинът клас екстра върджин. Това е първото пресоване, за което са необходими грубо 5 кг. маслини  за добив от 1 л. готов продукт. Така се добива най-здравословният зехтин за консумиране и всъщност - едно от най-здравословните неща на планетата.   Едно от местата с най-много клиенти във всяко гръцко селище е местната пекарна. Хлябът е бил основна храна още в древността и все още се консумира с всяко ястие, като гърците обичат да си топват големи залци в останалия от ястието сос или в зехтин, или просто покрит като брускета с дзадзики, тарама салата (от хайвер) и мелидзана салата (от патладжан). Едва ли има нещо по-вкусно от прясно приготвения хляб и консумацията му докато е още топъл. Някои малки пекарни все още приготвят  хляба на огън с дърва и използват старите семейни рецепти.    Узото е най-известната гръцка напитка в целия свят и едно от нещата, с които човек свързва Гърция. Според гърците, и посетителите на страната, консумацията на узо е изкуство или дори начин на живот. Не само самата употреба на тази алкохолна напитка превръща храненето в едно запомнящо се гурме преживяване. Много важни са и начинът на пиене, и компанията. Ключът към истинското консумиране на узо е meze. Тези малки прекрасни ястия омекотяват ефекта от узото и те предразполагат да пиеш, и да събеседваш с часове вместо да се напиеш. Причината гърците да не се “умъртвяват” е в бавното пиене, meze и участието в разговорите на масата преди отпиването на следващата глътка. Брандовете узо са безброй, а според мнозина напитката е своеобразен афродизиак и катализатор за освобождаване на душата от всички лоши събития. Отлична представа за тази невероятна напитка добива човек, когато гледа “Зорба гъркът” или чете книга на Никос Казандзакис. Картата на Гърция показва защо тук се консумира такова огромно количество морска храна. Наличието на дълга брегова линия превръща тази храна в основна част от гръцката диета. Пържените калмари например най-често са обявени като meze в менютата на ресторантите. Ако те са пресни в листата ще е посочено, защото по закон те са длъжни да отбележат дали са пресни или замразени. Сардините могат да бъдат meze , но също и основно. Хората ги обичат на скара, но и пържени са много вкусни. Могат да бъдат приготвени и с доматен сос и лимон. Принципно колкото по-малки са сардините, толкова по-вкусни са. Към meze спада и паламуд лакерда – от семейството на риба тон. Рибата е транжирана на филета и потопена в марината от зехтин и лимон за няколко дни, преди да бъде сервирана. Много добре се комбинира с узо. Скаридите тук се пържат цели и се консумират цели – заедно с главите. Скариди саганаки се предлагат като meze и се приготвят с доматен сос и сирене, като се предлагат в почти всички ресторантчета специализирани в бързото хранене. Октоподите на някои острови могат да бъдат едно от най-вкусните ястия, които сте опитвали. Много зависи обаче дали готвачът е опитен, защото може да се получи и обратният ефект. Много са вкусни на скара, но и мариновани също не са лоши. Мидите са едно от най-консумираните ястия от групата на морските дарове, но те могат да бъдат нож с две остриета. Ако се прекали с тях понякога се стига до стомашни неразположения, хората с алергии трябва да са внимателни, защото могат да предизвикат реакция, а ако човекът, който ги е чистил е пропуснал някоя  мъртва мида то клиентът може да се натрови. Съществуват много начини за приготвянето им, а докато се чистят понякога се съпротивляват доста.\r\nФета е едно от най-известните гръцки сирена. Може да се приготви от овче, козе или краве мляко. ЕС е приел закон, според който само гърците могат да кръстят сиренето си фета. Това е прясно сирене и ако се остави да зрее прекалено дълго става много солено.   Много характерно ястие за Гърция е добре познатата ни мусака. Там тя се приготвя основно с патладжан на слайсове. Месото и зеленчуците се редят на пластове, поливат се с бял сос бешамел и се печат. Модерната версия на тяхната мусака е доста по-раздвижена. Първият пласт е от сотирани в зехтин патладжани, вторият от леко задушено с домати агнешко, като се добавят лук, чесън и подправки и отгоре се заливат със сос бешамел. Пече се до златисто и се сервира топла.\r\nНяма начин човек да седне в таверна и да не си поръча една гръцка салата с чаша узо. Гърците я приготвят на етажи от домати, краставици и червен лук, кубчета фета сирене, маслини и се овкусява със сол, зехтин и риган. Няма по-вкусна комбинация от гръцка салата и шот узо в горещия летен ден за стартиране на обедното хранене.\r\nГръцката кухня е една от най-добрите, защото комбинира пресни продукти и балансирано количество подправки. Вкусните и полезни ястия на гърците съчетани с отлично вино и узо, и добра компания, може доста да удължат обяда или вечерята.", "date": "2019.01.21", "title": "Гръцката кухня – здравословна и неповторима"}
{"url": "https://www.actualno.com/plovdiv/sydyt-otmeni-zapori-i-vyzbrani-vyrhu-imoti-i-smetki-na-arabadjievi-news_717322.html", "text": "  Пловдивският административен съд върху имоти на Ветко Арабаджиев и запори върху негови банкови сметки, предава . .     Основният аргумент на съда е, че данъчните са търсили от фирма на Арабаджиев 606 600 лв ДДС, а са забранили да се разпорежда с имоти за над 16 млн. лв.   Фирмата, чиито имоти и сметки са запорирани, е „Виктория Груп Корпорейшън“ ЕАД, която се помещава в пловдивския хотел „Марица“. По документи, Ветко Арабаджиев не фигурира като собственик, но е всеизвестно, че компанията е негова.\r\nПрипомняме, че в края на септември 2018 г.. за данъчни престъпления и пране на пари, а синът им . Веднага след това НАП – Пловдив започна на фирмата за периода 1 декември 2012 - 31 август 2018 г. и от проверката стана ясно, че публичните задължения на \"Виктория Груп Корпорейшън\" са в размер на 606 600 лв. главница и лихва от 39 398 лв., изчислени към . По тази причина от НАП поискаха налагане на предварителни обезпечителни мерки и на 29 октомври 2018-а публичен изпълнител издаде постановлението за налагането на възбраните и запорите, чиято стойност е 16 116 304,98 лв.  Данните на възбранените имоти са в съдебното решение, но е ясно, че сред тях има и хотели на Арабаджиеви.  От \"Виктория Груп Корпорейшън\" , че наложените обезпечения са , и предложили – основно магазини. Реакция от страна на данъчните не последвала и така се стигнало до делото в Административния съд в Пловдив. Така, със свое решение от 14 януари т. г., съдът с мотива, че е налице \" \", което \"сериозно възпрепятства дейността на ревизираното лице\".  Въпреки окончателното решение на съда, данъчните запазват правото си да налагат нови възбрани и запори, но този път ще бъдат длъжни да спазят принципа на съразмерност.   ", "date": "2019.01.21", "title": "Съдът отмени запори и възбрани върху имоти и сметки на Арабаджиеви"}
{"url": "https://www.actualno.com/starazagora/stara-zagora-pak-objavi-konkurs-za-znak-centyr-na-vselenata-news_717358.html", "text": "  След като в началото на годината прекрати конкурса за знак \"Център на Вселената\", община Стара Загора отново даде старт на нова селекция от предложения.     Началото на конкурса бе дадено през септември месец, но той така и не приключи, защото дори и след удължаването на срока за участие не бе постъпила нито една оферта за участие.\r\n6000 лева е сумата, предвидена за награден фонд. Първа награда ще бъде възнаградена с 3000 лева, втора – 2000 лв., а трета – 1000 лв.\r\nЦелта на конкурса е да се създаде пространствен и композиционен център близо до входа на регионалната библиотека „Захарий Княжевски“ (по решение на ОбС – източно и южно от стълбището, което свързва бул. „Рилски“ с котата на конструктивното му премостване). Артистичното решение трябва да интегрира в себе си всички възможни прилежащи околни пространства, включително подмостовото пространство (колони, таван и други повърхности).  Участникът, който спечели първото място в конкурса, ще получи задача да направи и работен проект, съдържащ части: архитектура, художествено оформление, конструкции, паркоустройство и благоустройство, електро, вертикална планировка и др.\r\nПрогнозната стойност на инвестиционния проект (фаза работен проект) и авторски надзор е в размер до 13 750 лв. без ДДС (16 500 лв. с ДДС).\r\nА прогнозната стойност за строително-монтажните работи ще е до 83 330 лв. без ДДС (99 996 лв. с ДДС).    В прессъобщение след общественото обсъждане за бюджет`2019 на Стара Загора се сочи, че за реализацията на проекта за знак \"Стара Загора - център на Вселената\" са заложени 9 000 лв.\r\nА ето как местната управа е мотивирала провеждането на конкурса (без редакторска намеса): \r\n\"Вселената ….UNIVERSE ……. дошла от френската UNIVERS с първоизточник латинската UNIVERSU Mили в превод: ВСИЧКО СЕ ВЪРТИ КАТО ЕДНО.\r\nВселената е всичко, което съществува- материя, пространство, енергия, време. Тя включва всички звезди, планети и останали обекти в Космоса.\r\nНие можем да видим едва до 16.10 exp 24km от нея и не знаем до къде се простира веществото, пространството и времето отвъд тази граница.   Още по необятна е геометрията на Вселената. Теорията на относителността казва, че всяка координатна система, която не променя големината и посоката на скоростта си може да се приеме за неподвижна. При това всички физични закони важат по еднакъв начин за всяка такава координатно система. Ето защо, център на събитията във Вселената може да бъде всяка една точка от нея.\r\nСтара Загора - Център на Вселената! Това е въпрос свързан не толкова с физиката, а със социума.\r\nТериторията на града е била център на многобройно население още от времето на неолита. По късно градът е крупен център в провинция Тракия.\r\nЗначението на Стара Загора, като стопанско, военно, културно и комуникационно средище се запазва и до новите  времена.\r\nТук се ражда и осъществява идеята за първият български спътник „България 1300“ изведен в орбита през 1981г. Тук е първата българска астрономическа обсерватория.\r\nМакар и Стара Загора да е формално само една от безбройните точки на Вселената, поради нейното географска (пространство) и историческа (време) централност, ТЯ със сигурност може да бъде и Център на Вселената.\"", "date": "2019.01.21", "title": "Стара Загора пак обяви конкурс за знак „Център на Вселената“"}
{"url": "https://www.actualno.com/starazagora/ajazmoto-veche-oficialno-e-gotov-za-polzvane-news_717410.html", "text": "  За ползването на вече е получено официалното решение от Дирекцията за национален строителен контрол (ДНСК), според което строежът е изпълнен в съответствие с одобрените инвестиционни проекти. От 18 януари, датата на издаване на решението за ползване, текат и гаранционните срокове за изпълнените строителни и монтажни работи.     Обновяването на най-популярното за отдих в Стара Загора място се финансира със седем милиона лева по Оперативна програма „Региони в растеж“. В рамките на проекта са обновени пешеходните алеи, стълби, детски и спортни кътове, рехабилитирано е осветлението и са монтирани камери за видеонаблюдение на територията на Аязмото, старата паркова мебел е подменена с нова. Отново работят емблематичният фонтан „Жабките“ и шадраваните по стълбите на алеята, която води до храм „Св. Теодор Тирон“. ", "date": "2019.01.21", "title": "Аязмото вече официално е готов за ползване"}
{"url": "https://www.actualno.com/plovdiv/remontyt-na-ploshtad-centralen-v-plovdiv-teche-s-pylna-sila-news_717412.html", "text": "  Само дни след , пловдивският централен площад се превърна в истинска строителна площадка. Багери , които го покриваха досега, предстои полагането и на първите настилки. Плочите земелрок вече са пристигнали, те ще бъдат слагани първи върху подготвеното вече съоръжение на \"Гладстон\", а в началото на следващия месец се очаква да пристигнат от Македония и Босна, които ще покрият по-голямото пространство.        Състоянието на площада досега беше , мраморните плочи на много места бяха изпочупени, а и без това полагането на този вид настилка на подобен терен означаваше единствено .\r\nДнес кметът Иван Тотев каза, че паралелно с поставянето на първите плочи от земелрок, се придвижва и техническият работен проект за , откъдето трябва да дойде строително разрешение. Площадът се строи на инженеринг. Продължава и работата по археологическите разкопки, а на общинската сесия утре се очаква да бъде одобрена сделката за , който се оказа в ролята на препъни камък и очевидно е изтърван през годините като процедура. Кметството е предвидило да отдели за имота, но все още има въпросителни, тъй като там имаше доскоро магазини и заведение, които бяха съборени и сега някои от собствениците настояват и средства за пропуснати ползи в размер на 300 000 лв. Още 100 000 лв ще бъдат насочени към археологията, която е неотменна част от централния площад. Разкопките там приключиха, парите са за проектиране на форум Изток и форум Юг и възстановяване на античния комплекс. Кога е крайният срок за завършване на площад \"Централен\", който според мнозина трябваше да е готов преди откриването на Европейската столица на културата, кметът не каза, аргументирайки се с факта, че археологията винаги би могла да отмести нещата във времето, но все пак обеща да е готов до началото на туристическия сезон. Само че кога започва той, при положение, че Пловдив е целогодишна туристическа дестинация, не уточни.   Движението по блокирания за повече от три седмици централен булевард \" Цар Борис Трети Обединител\" вече е възстановено, все още има работа по някои елементи като междинните мантинели и плочките на мястото, където беше издигната кулата, но по това се работи без проблеми за трафика.   ", "date": "2019.01.21", "title": "Ремонтът на площад \"Централен\" в Пловдив тече с пълна сила"}
{"url": "https://www.actualno.com/healthy/bojko-penkov-ne-se-pravi-kompromis-s-bezopasnostta-na-pacientite-na-hemodializa-vyv-vidin-news_717420.html", "text": "  \"Хемодиализното отделение на МБАЛ \"Св. Петка\" – Видин ще получи седем нови апарата за хемодиализа и шест диализни кресла. Обществената поръчка вече е приключила, има избран изпълнител и предстои сключването на договора за доставка. Няма никакъв риск за пациентите на отделението, свързан с качеството на апаратурата и подготовката на персонала. Компромис с безопасността на пациентите не се прави\", заяви заместник-министър Бойко Пенков пред журналисти в Университетската акушеро-гинекологична болница „Майчин дом“.     С оглед констатациите от проверката, извършена в отделението по нефрология на МБАЛ \"Св. Петка\" - Видин, Изпълнителна агенция \"Медицински одит\" е издала конкретни предписания и срокове за отстраняване на нарушенията. Към момента е създадена необходимата организация за изпълнението на препоръките.   Относно констатацията, че част от персонала и пациентите в отделението по нефрология срещу Хепатит Б, д-р Пенков посочи, че ваксината е препоръчителна, но не задължителна.\r\n\"Голяма част от работещите в здравната система се ваксинират, но има и такива, които не желаят\", обясни още зам.-здравният министър.  Това е поводът тази година министерството да започне кампания в университетите и колежите по медицина, за да бъдат популяризирани ползите от ваксинирането срещу хепатит Б.\r\nОтносно обучението на персонала за работа с диализна апаратура зам.-министърът беше категоричен, че в България не съществува институция или организация, която да провежда обучение и сертифициране. Обученията се извършват от фирмите, обслужващи гаранционно техниката.   Припомняме, че с цел обновяване на хемодиализната мрежа в страната, през месец октомври 2018 г. Министерството на здравеопазването отпусна близо 5 млн. лв. за ремонт и закупуване на хемодиализна техника и оборудване за 29 лечебни заведение на територията на страната. Със средствата ще бъдат ремонтирани хемодиализни отделения и ще бъдат закупени хемодиализни апарати, легла за хемодиализа и водоочистващи системи, според потребностите на болниците.    ", "date": "2019.01.21", "title": "Бойко Пенков: Не се прави компромис с безопасността на пациентите на хемодиализа във Видин"}
{"url": "https://www.actualno.com/society/kone-bedstvat-okolo-hija-paskal-news_717411.html", "text": "  В 0.39 часа на тел 112 е получен сигнал за бедстващи коне в района на хижа Паскал. Това съобщиха за „Фокус“ от ОДМВР – София.     Уведомени за сигнала са РУ – Пирдоп, Община Пирдоп и представители на хижата. Изпратените екипи в района не са открили бедстващи животни.   ", "date": "2019.01.21", "title": "Коне бедстват около хижа Паскал"}
{"url": "https://www.actualno.com/sciencelogy/usluga-za-strijming-na-audioknigi-navleze-na-bylgarskija-pazar-news_717424.html", "text": "        У нас към момента каталогът наброява Българското съдържание включва и произведения на родни автори, както класици, така и съвременни. като  Стоян Алексиев, Ицко Финци, Стефан Младенов, Никола Стефанов, Даниел  Цочев, Илиана Коджабашиева и други. Жанровете пък са най-разнообразни –  от трилъри до фантастика, от тийн романи до литература за бизнеса, от  световни бестселъри до поезия.   Storytel която позволява слушане на аудиокниги и без връзка с интернет. Има и който филтрира съдържание, подходящо само за деца. Родител и дете могат  да ползват един абонамент, но имат достъп до различна част от каталога.\r\nАбонаментът за услугата е 9,99 лева на месец, като тя може да се пробва безплатно за 14 дни.  Интересна е категорията Storytel Originals – в нея потребителите могат да слушат създадени  специално за платформата. На български вече са преведени три от  най-успешните, а в глобален мащаб чрез Storytel са изслушани над 3,5  млн. аудиосерии.\r\nОще подробности за , която предлага, прочетете в    ", "date": "2019.01.21", "title": "Услуга за стрийминг на аудиокниги навлезе на българския пазар"}
{"url": "https://www.actualno.com/europe/rejtingyt-na-putin-otbeljaza-istoricheski-sriv-sled-praznicite-news_717421.html", "text": "  Едновременно две руски социологически агенции проведоха допитвания след новогодишните празници, според чиито резултати рейтингът на президента Владимир Путин е спаднал – при това до исторически ниско равнище. Това съобщи BBC, цитирана от БГНЕС.     По данни на ВЦИОМ към 13 януари рейтингът на Путин е бил 33,4%. През декември доверие към него са изпитвали 36,5% от руснаците. Показателите на рейтинга на руския президент достигнаха своя минимум от 2006 г.   ВЦИОМ задава на респондентите си въпросът за доверие при „решаването на важни държавни въпроси“, при отговора на който може да бъдат избирани неограничено количество политици. Путин е начело в този рейтинг. Второ и трето място заемат Сергей Шойгу с 13,7% и Сергей Лавров с 9,3% - и техният рейтинг е спаднал съответно с 2,3% и с 2,4%.\r\nРуската редакция на BBC разговаря с експерти в търсене на обяснение за това защо спада рейтингът на Путин.  Политологът Константин Калачев смята, че системен фактор за това е „умората от президента“. „Расте броят на тези, които са готови да кажат на Путин: \"Благодаря за стореното\", но смятат, че той вече се е изчерпал и са необходими промени“, обяснява експертът. „Това не е групата, която по принцип критикува Путин, това са довчерашни лоялисти“. Той отбелязва, че в хората се е натрупала умора, изчезнала е вярата в бъдещето с Путин и е настъпила криза в очакванията.\r\nПреди изборите руснаците не са виждали алтернатива на Путин. Сега е настъпил „следизборен махмурлук“, тъй като животът не се е подобрил. “Животът продължава да не става по-добър. Във външната политика летвата се вдигна прекалено високо. В плановете за развитие хората не вярват. Нараства скептицизмът“, смята Калачев.   Политологът Абас Галямов казва, че в гласоподавателите няма „претенции към съдържанието на курса, но тях не ги устройва намаляването на жизненото равнище. Тенденцията беше забелязана още през миналото лято, това е ерозия на социалната база, бавното намаляване продължава, да се измени тази тенденция е трудно\". Според експерта, ако не се случи нещо извънредно, както в СССР през 80-те години на миналия век, когато националните погроми поставиха въпроса за доверието към Горбачов, то днешното снижаване на рейтинга няма да доведе до нищо.    Анализаторът от ФОМ Григорий Картман пък обяснява ръстът на недоволство от властите с „реалните изменения в законодателството, които влизат в сила от нова година, а също и поради ръста на цените“.\r\nКертман също така смята, че спадът в рейтинга на властите е резултат от това, че по време на новогодишните празници хората са общували повече със свои роднини и приятели.", "date": "2019.01.21", "title": "Рейтингът на Путин отбеляза исторически срив след празниците"}
{"url": "https://www.actualno.com/smolyan/pijan-potroshi-10-koli-klimatik-i-kafemashina-v-chepelare-news_717406.html", "text": "  Пиян 20-годишен младеж потрошил 10 автомобила, климатик и кафемашина на три улици през нощта срещу 20 януари в Чепеларе.     В неделя сутринта жалби за вандалски действия по автомобилите си подават 45-годишен собственик на „Фолкваген Голф“, който намира колата си със счупено ляво странично огледало за обратно виждане.   30-годишен собственик на „Дайхацу Фероза“ също се жалва за строшено странично огледало. Оплаквания за строшени странични огледала на „Фиат Типо“ подава 71-годишен мъж, както и 35-годишен собственик на „Опел Вектра“, 18-годишно момиче - собственик на БМВ, 34-годишен за „Рено Клио“, 38-годишен за „Ситроен Ксара Пикасо“, 50-годишен за „Ленд Роувър“ и „Мерцедес“.\r\nУправителят на супермаркет от известна верига подал жалба за счупен климатик на магазина. Собственичката на друг магазин има счупен дисплей на кафемашина.  Криминалистите разкрили кой е извършителят - 20-годишен младеж с инициали К.Р., който е задържан за 24 часа.\r\nПредната вечер той пил алкохол в дома си, а после отишъл на дискотека. Заедно с приятел си тръгнали от нощното заведение и по пътя младежът се развинял, трошейки всичко, което му се изпречва на пътя.", "date": "2019.01.21", "title": "Пиян потроши 10 коли, климатик и кафемашина в Чепеларе"}
{"url": "https://www.actualno.com/healthy/imunoterapijata-li-e-bydeshteto-v-lechenieto-na-raka-news_717361.html", "text": "  Близо 9 млн. души по света по света вследствие на ракови заболявания, повечето, за съжаление, открити в късен стадий. Според статистика на Световната здравна организация тези хора живеят най-вече в страни със среден или нисък доход, а сред главните причини за тази смърност е прекалено късното диагностициране на болните. Дори и в страните с най-добра здравна система и най-качествен достъп до медицински услуги обаче, пациентите, които започват лечение в напреднал стадий на болестта, нямат големи шансове, защото стават неоперабилни и единственото, което може да се направи тогава е прилагането на палиативни грижи – подобряващи качеството на оставащите дни живот на пациента.     Пред последните 20-тина година у нас статистиката е все по-мрачна – близо два пъти е нараснал броят на , сочат данни от национално проучване. През 1996 г. у нас е имало регистрирани близо 178 000 ракови заболявания или около 2200 случая на 100 000 души население. След 20 години, през 2016 г. броят на регистрираните случаи на рак достига цифрата от 287 000 или над 4000 заболявания на 100 000 души население. Превенцията на подобен тип заболявания в България не е сред силните страни на здравната ни система, а алтернативните методии на лечение са тема табу. Именно това са част от причините, поради които все повече българи избират лечение в чужбина що се касае до подобни случаи.    Болницата е най-голямата частна здравна институция в Австрия и единствената в Централна Европа, която предоставя най-иновативния метод за лечение на рак – имунотерапия. Лечението не е особено популярно у нас, но вече жъне големи успехи в чужбина и все повече са хората, които се обръщат към него.   Сочени за най-големият пробив в последните 20 години, имуноонкологичните терапии активират имунната система на пациента по такъв начин, че тя сама да разпознае и унищожи туморните клетки, които при отключване на даденото заболяване потискат реакцията на имунната система. Иначе казано – кръвните клетки, които биха атакували тумора, са парализирани. Именно тук се крие ключът – имуноонкологията неутрализира тази \"парализа\", помага на кръвните клетки да атакуват тумора. Ако доскоро науката търсеше уязвими места в туморната клетка и средата около нея, днес е сменила посоката. Най-новите методи целят да премахнат причините, които пречат на Т- клетките на имунната система да разпознаят тумора и да се активизира срещу раковите клетки.\r\nИмунологичните онкологични терапии активират имунната система на онкоболния пациент, което му позволява да разпознае туморните клетки и да ги унищожи. Тези терапии са насочени към имунната система на тялото, а не към самия тумор, и позволяват на имунната система да разпознава и атакува туморните клетки.    Имуноонкологичните терапии се прилагат успешно специално при лечение на меланом в напреднал стадий, определени типове рак на белия дроб и левкемия. Клинични проучвания показват, че ефектът от имуноонкологичните терапии е дълготраен, като ангажира имунната система да атакува туморни клетки дори след постигането на ремисия. Тази важна особеност на имунотерапията за пръв път дава надежда на много пациенти, чиято здравна прогноза преди това не е била никак цветуща. Кой може да се възползва?  Пациенти, при които се наблюдава прогресиране на заболяването въпреки прилагане на първоначалното лечение с класическите методи за лечение на рак.    Освен лечение чрез имуноонкология, фокус в работата на Wiener Privatklinik е таргетната (персонализираната) ракова медицина. Чрез персонализираното ракова лечение – такова, което е изцяло съобразено със спецификите на конкретния пациент, лекарите там таргетират специфични ракови гени и протеини, които спомагат за растежа и оцеляваното на раковите клетки. Учените откриват нови и нови опити и непрекъснато създават и тестват нови лекарства за тях. Кой може да се възползва? Това са пациенти, при които се наблюдава прогресиране на заболяването въпреки прилагането на първоначалното лечение и използването на класически методи за лечение на рака. Могат да бъдат също така болни, чието заболяване не дава ясни индикации за конкретно лечение (редки видове тумори) или такива, при които конвенционалнатите медоти няма ясен лечебен ефект, например – пациенти с метастатичен рак на маточната шийка).\r\nРазлични са факторите, които могат да доведе до появата на един или друг тумор – външни или вътрешни фактори (психично здраве, стрес и др.) Според експерти обаче към основните рискови фактори за появата на онкологично новообразование спадат нездравословното хранене, тютюнопушенето и злоупотребата с алкохол.\r\nСпрямо анализ на проекта \"Трезва Русия\", по трезвост в Европа. Проучването от края на 2018-та година е проведено в 28 европейски държави. Лидери в употребата на алкохол са Естония, Литва и Чехия. Там един човек изпива средно по 15,35, 13,61 и 12,99 литра спиртни напитки годишно. Приблизително 40% от общия брой пациенти на Wiener Privatklinik са чуждестранни пациенти, много от които идват от Източна и Централна Европа – Русия, Румъния, България, Словакия, Украйна. Ракът е болестта, заради която основно пациентите от чужбина предпочитат да се лекуват във Wiener Privatklinik. Те са привлечени от постиженията на професионалния медицински екип и от предлаганите ефективни съвременни методи.", "date": "2019.01.21", "title": "Имунотерапията ли е бъдещето в лечението на рака?"}
{"url": "https://www.actualno.com/sofia/ot-22-januari-se-objavjava-gripna-epidemija-i-v-sofija-oblast-news_717387.html", "text": "  От утре, 22 януари, РЗИ – Софийска област обявява грипна епидемия на  територията на Софийска област. Учебните занятия се преустановяват за  периода от 22.01.2019 г. до 27.01.2019 г. Това съобщиха от пресцентъра на Министерство на здравеопазването.     Също от утре, 22 януари, РЗИ–Пловдив обявява грипна епидемия на територията  на област Пловдив. Издадено е предписание за прекратяване на учебните  занятия в училищата, считано от 22.01.2019 г.   От днес, 21 януари, РЗИ– обявява грипна епидемия на територията на област Добрич. До началника на РУО - Добрич е изпратено предписание за преустановяване на учебните занятия в училищата на територията на областта за периода от 21.01.2019 г. до 25.01.2019 г., включително.\r\nДо второ нареждане в областите Добрич, Пловдив и Софийска област се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.  ", "date": "2019.01.21", "title": "От 22 януари се обявява грипна епидемия и в София-област"}
{"url": "https://www.actualno.com/vraza/shestima-uchiteli-ot-vraca-poluchiha-diplomite-si-za-rabota-po-metoda-montesori-news_717449.html", "text": "  Врачанки са първите в детските градини. Техните дипломи днес бяха връчени на специална церемония в Община Враца, предаде кореспондентът на .     Кметът Калин Каменов поздрави педагозите за преминато обучение по световно известния метод на Монтесори. Той каза: „Обучението по метода \"Монтесори\" е инвестиция в децата. Те ще бъдат по-подготвени, по-отговорни и по-уверени в себе си, когато продължат образованието си в училище.   На церемонията присъства и Христо Чукурлиев – директор на Факултета за дистанционно, електронно и продължаващо обучение в Нов български университет. Той похвали врачанските учители и местното ръководство, което подкрепя метода \"Монтесори\" и го въвежда в детските градини. Приветствие отправи и обучителят Ренета Венева от Нов български университет. „Имате подкрепата на своите семейства, на колегите си и на община Враца. Бъдете смели и работете с кураж и сърце с децата“, заяви Венева.\r\nОбучението на педагозите, получили дипломи  \"Монтесори\", бе проведено през периода март - септември 2018 г. То е дело на по специално разработена учебна програма. Като партньори в реализирането на проекта участват български специалисти, с  международна диплома от AMI (Международната Монтесори асоциация). Врачанските учители, преминали курса на обучение, са преподаватели в  детските градини „Слънце“, „Щастливо детство“ и „Славейче“.  Обучителната работа по метода \"Монтесори\" които ще се квалифицират от месец септември 2018 до месец юни 2019 г.\r\nПо метода на италианската педагожка и лекар Мария Монтесори у нас и в чужбина успешно се работи повече от 100 години.   ", "date": "2019.01.21", "title": "Шестима учители от Враца получиха дипломите си за работа по метода \"Монтесори\""}
{"url": "https://www.actualno.com/vraza/sybirat-se-predlojenija-kyde-da-bydat-mestata-vyv-vraca-s-bezplaten-internet-news_717461.html", "text": "  Община Враца започна сондиране на мнение сред съгражданите си за това, къде да са местата в града за включване на безплатен интернет.     Припомняме, че в последния месец на годината Враца беше избрана, заедно с още много  български градове, в които да бъде изградена безплатна високоскоростна мрежа за безжичен интернет.\r\nОдобреният проект е на стойност 15 000 евро, като средствата са осигурени от Европейската комисия.   Всеки жител на града, може да избере  къде да са зоните с безплатен интернет, които са предложени от общинските власти в срок до 27 януари /неделя/.  Резултатите ще бъдат обявени на 28 януари 2019 година, като ще бъдат финансирани 10-те предложения, събрали най-много гласове.\r\nЕто тук ще намерите кои са посочените места и улици, за които може да гласувате:\r\nhttps://docs.google.com/forms/d/e/1FAIpQLScGjPiIDgHlRO8QIrLt3wmH832CCWI7bRCsxsz5T0u0Sr6H3A/viewform?vc=0&c=0&w=1&fbclid=IwAR1gvAV2aqEPPt2KcpOkj9GNPpaFg19LO9zS9bYEmW8y6eRW71ilFG0Rrto    ", "date": "2019.01.21", "title": "Събират се предложения къде да бъдат местата във Враца с безплатен интернет"}
{"url": "https://www.actualno.com/pleven/plevenskijat-kmet-udylji-mejdusrochnata-vakancija-s-edin-den-news_717459.html", "text": "  Учениците в община Плевен ще имат два дена междусрочна ваканция вместо един. Към предвидения от Образователното министерство ваканционен 5 февруари със своя заповед кметът Георг Спартански добави и 4 февруари, понеделник. Така със събота и неделя, на учениците ще им се съберат общо 4 почивни дни, поясни днес градоначалникът.     „Имам няколкостотин запитвания във Facebook дали ще пусна учениците в грипна ваканция – както разбирам от тях, ако ги пусна, съм щял да бъда „най-големият пич”. Въпросът е, че не съм шеф на Регионалната здравна инспекция – тя решава дали трябва да се обяви грипна ваканция и кога. Засега няма основание да се говори за грипна епидемия в общината”, поясни на седмичната оперативка на общинското ръководство Георг Спартански.     ", "date": "2019.01.21", "title": "Плевенският кмет удължи междусрочната ваканция с един ден"}
{"url": "https://www.actualno.com/europe/papa-francisk-pusna-onlajn-platforma-za-molitvi-news_717428.html", "text": "  Религията да е все по-близо до хората – изглежда е новото мото на Ватика, тъй като от там измислиха интересен начин да върнат интереса на хората към вярата. Става въпрос за приложение, чрез което всички вярващи могат да се молят заедно с папата, макар и на различни места. Платформата Click To Pray ( ) е достъпна на уебсайт и мобилно приложение за Android and iOS, съобщават от пресцентъра на Римокатолическата църква.     Платформата работи на цели шест езика, сред които - испански, английски, италиански, френски, португалски и немски. Click To Pray има три раздела. „Моли се с папата” – идеята вярващите да подкрепят папа Франциск в молитвите му за предизвикателствата пред човечеството. „Моли се всеки ден” – секцията има разработен график за молитви и „Моли се с мрежата” – която е пространство, където потребителите, сред копито и папа Франциск, могат да споделят молитвите си с другите.   Профилът на Главата на римокатолическата църква може да бъде намерен с натискане на бутона на папа Франциск в секцията „Моли се с мрежата“ – .", "date": "2019.01.21", "title": "Папа Франциск пусна онлайн платформа за молитви"}
{"url": "https://www.actualno.com/sliven/v-sliven-objavjavaneto-na-gripna-epidemija-se-otlaga-news_717466.html", "text": "  Обявяването на грипна епидемия в Сливен се отлага, съобщиха от Районната здравна инспекция (РЗИ).     Решението е взето днес на заседание на Регионалното бюро за борба с грипа и острите респираторни заболявания.\r\nВ бюрото участват представители на лечебни заведения за болнична и доболнична помощ, на Регионално управление по образованието (РУО), специалисти по инфекциозни болести, епидемиолози.   Отлагането изненада мнозина, тъй като, според данните на РЗИ, в Сливенска област е констатирано увеличение на грипните състояния и острите респираторни заболявания.  Регистрираната заболеваемост за периода 14-18 януари  е 166.49 болни на 10 000 души население. Но продължава събирането на данни за динамиката и интензивността на грипните състояния за периода 19-21 януари.\r\nПри достигане на епидемични нива, ще бъде обявена грипна епидемия, потвърдиха от Районната здравна инспекция.\r\nБолниците в Сливен са препълнени с болни от бронхопневмонии, развити като усложнения след грип, и поне една трета от децата отсъстват от училище заради грипа.    ", "date": "2019.01.21", "title": "В Сливен обявяването на грипна епидемия се отлага"}
{"url": "https://www.actualno.com/curious/alpaka-vleze-v-optika-vyv-francija-da-razgleda-ochilata-snimka-news_717385.html", "text": "        Симпатичното животно прекарало около половин часа вътре, кротко разглеждайки различните видове очила.\r\nСитуацията се развила в Енбон, Бретан. Служителите се изумили от нетрадиционния посетител, но реагирали своевременно - затворили вратата, за да не избяга животното, и се обадили на властите, предава BBC.\r\nПървоначално мислили, че алпаката е избягала от цирк наблизо, но после се оказало, че си има частен собственик, който дошъл да си я прибере.  Алпаките приличат донякъде на лами, но са по-малки и пухкави от своите събратя от Андите. ", "date": "2019.01.21", "title": "Алпака влезе в оптика във Франция да разгледа очилата (СНИМКА)"}
{"url": "https://www.actualno.com/europe/dva-koraba-se-zapaliha-v-kerchenskija-protok-ima-zaginali-news_717492.html", "text": "  Девет души са загинали при пожар на два кораба в Керченския проток, 14 са спасени, съобщи Федералната агенция за морски и речен транспорт (Росморречфлот), предаде ТАСС.     Корабите са пътували под флага на Танзания. На единия от корабите е възникнал взрив.   На кораба \"Канди\" е имало 17 човека, девет от които турци и 8 индийци. На борда на \"Маестро\" има 14 моряци - 7 турци и 7 индийци.\r\nВ спасителната операция са се включили десет други плавателни съдове.  Пожарът е възникнал при прехвърляне на гориво от танкер на другия плавателен съд.\r\nЕколози предупредиха, че има опасност от изтичане на гориво в Керченския пролив, което може да доведе до тежки последствия за флората и фауната в района.   Инцидентът е станал около 18.00 часа московско време /17.00 часа българско/ на 16 морски мили от бреговете на Краснодар в Керченския пролив.    ", "date": "2019.01.21", "title": "Два кораба се запалиха в Керченския проток, има загинали"}
{"url": "https://www.actualno.com/society/novinite-naj-vajnoto-za-denja-21-januari-news_717456.html", "text": "  Редакционният екип на представя най-важните новини за изминалия ден, 21 януари.      Пловдивският административен съд отмени наложените от НАП възбрани върху имоти на Ветко Арабаджиев и запори върху негови банкови сметки. Решението е окончателно.   Да сложим организирано точка на новото строителство в София! Този призив беше отправен по време на обществен дебат по разработваната дългосрочна стратегия за развитие на столична община \"Визия за София - 2050\", която ще бъде и основата за предстоящо изменение на Общия устройствен план (ОУП) на града. Строителният предприемач Александър Ваклин, който твърди, че е бил изнудван от отстранената кметица на Младост Десислава Иванчева, не можа да си спомни дали някой му е правил оферта нея да я \"няма\" срещу 15 хил. лв на разпит пред спецсъда. В съдебната зала стана ясно още, че бизнесменът Ваклин никога не е водил разговор за пари с Иванчева. Самият той още призна, че в много моменти се е съмнявал дали кметицата е наясно с разговорите на Ваклин с предполагаемия посредник в подкупа - бившият кмет на района Петко Дюлгеров.     Ако парламентът не приеме предлаганата отсрочка с 6 месеца за влизането в сила на т. нар. закон за горивата (Закон за административното регулиране на икономическите дейности, свързани с нефт и продукти от нефтен произход), 110 фирми на търговци и превозвачи на горива излизат на протест и ще блокират граници и пътища. Британският премиер Тереза Мей заяви, че планира да се върне в Брюксел, за да обсъди промени в сделката, която тя договори с лидерите на ЕС през миналия месец, предаде The Guardian. Тя разкри какви са ключовите проблеми, които са в центъра на преговорите по Brexit. Първият проблем е свързан с това, по думите й, че депутатите са обезпокоени за сценария Великобритания да напусне ЕС без споразумение.    Докато Гърция се подготвя за политическа развръзка около Преспанския договор тази седмица, страната става свидетел на безспирни, често цинични, политически маневри между партиите, техните лидери и дори отделни депутати. Това пише електронното издание на Kathimerini в материал. Няколко жители на руския град Магнитогорск са получили електронни писма, в които са предупреждавани за взривове на обществени места, пише 74.ru. Всеки пети смята, че правителството е отговорно за неразборията с електронните винетки. Едва една четвърт от нуждаещите се от винетка шофьори са успели да закупят или презаверят електронния документ за 2019 година. А една пета са онези, които са опитали да сторят това, но не са успели. Едновременно две руски социологически агенции проведоха допитвания след новогодишните празници, според чиито резултати рейтингът на президента Владимир Путин е спаднал – при това до исторически ниско равнище. Това съобщи BBC, цитирана от БГНЕС. Концентрацията на богатството се е увеличила още повече през 2018 година и 26-имата милиардери вече притежават толкова пари, колкото и половината най-бедно население в света. Това се посочва в доклад на неправителствената организация \"Оксфам\", цитиран от АФП. Макар до матурите по български език и литаратура все още да има няколко месеца, вечният разговор за липсата на достатъчно добро образование в България винаги е актуален, макар и не чак толкова във фокуса на общественото внимание. Пред последните 20-тина година у нас статистиката е все по-мрачна – близо два пъти е нараснал броят на болните от раковите заболявания, сочат данни от национално проучване. През 1996 г. у нас е имало регистрирани близо 178 000 ракови заболявания или около 2200 случая на 100 000 души население.", "date": "2019.01.21", "title": "Новините: Най-важното за деня, 21 януари"}
{"url": "https://www.actualno.com/vidin/kmetyt-na-vidin-s-vajen-priziv-kym-svoite-sygrajdani-otnosno-kluchov-proekt-news_717455.html", "text": "   На сайта на Община Видин бе на кмета на общината Огнян Ценков по повод обвинението, че общината пречи на реализирането на проекта за модернизиране на пътя Видин-Ботевград.      В писмото  на кмета се казва:   „Като кмет на Община Видин, който работи с „пъстър“ Общински съвет, очаквах наистина реален сблъсък на идеи и политики, а не непрекъснато изкуствено създавано напрежение и език на омразата. Опитвам се да разговарям с всички общински съветници и да се вслушвам в думите им, защото те са в Общинския съвет като представители на нас, видинските граждани. Да отговарям на обидата с обида, на лъжата с лъжа, за мен винаги е било недопустимо и неводещо доникъде поведение. Да разделяме хората, да ги учим на омраза един към друг, няма да помогне на Видин и региона. Трябва да работим заедно за общите цели, за нещата, които са важни и необходими за бъдещето на Видин. Да търсим и намираме истината в диалог и заедно. Казвам всичко това по повод многократно тиражираната в общественото пространство лъжа, фалшива новина, невярна информация с цел манипулиране на хората, че Община Видин пречи за реализирането на проекта „Модернизация на път I – 1 (E-79) „Видин – Ботевград“.\r\nПредоставям отговора на АПИ, в който се казва, че Министерски съвет, Агенция „Пътна инфраструктура“ и Община Видин работят в добронамереност и сътрудничество за изпълнението на този важен обект както за Северозападна България, така и за цялата страна.   В обръщението си кметът заявява: „ срещу целенасочените атаки и опитите Община Видин и Агенция „Пътна инфраструктура“ да бъдат обвинявани в некомпетентност и създаване на пречки за осъществяване на този толкова необходим за региона проект“.       В заключение кметът на Видин категорично заявява:\r\n„Уважаеми съграждани, както и преди, така и за в бъдеще, ще отговарям ясно и категорично на всяка лъжа, фалшива новина, на всяка невярна и изопачена информация, която пречи на развитието на нашата община и разделя видинските граждани“.", "date": "2019.01.21", "title": "Кметът на Видин с важен призив към своите съграждани относно ключов проект"}
{"url": "https://www.actualno.com/analysis/prespanskijat-dogovor-mitingyt-cifrite-i-denjat-sled-tova-news_717377.html", "text": "   Докато Гърция се подготвя за политическа развръзка около Преспанския договор тази седмица, страната става свидетел на безспирни, често цинични, политически маневри между партиите, техните лидери и дори отделни депутати. Това пише електронното издание на в материал, цитиран от .      Залогът е не само ратифицирането на , но и потенциалното преначертаване на вътрешната политическа карта.\r\nГръцкото общество и политическият свят на страната са дълбоко разделени. Ясно е, че обществеността е против споразумението, като до 70% не го одобряват. Десетките хиляди, които излязоха да протестират в неделя в Атина, показаха отново, че страстите са нагорещени.\r\nНасилието, за което премиерът Алексис Ципрас обвини екстремистите, докато опозиционните лидери критикуваха прекомерната употреба на сълзотворен газ и призоваха за разследване, което да разкрие кой е виновен, е показателно за нестабилността, пред която е изправена Гърция през месеците, оставащи до парламентарните избори. Въпреки гласовете, призоваващи поне за минимално сътрудничество и намиране на допирни точки, Алексис Ципрас и Кириакос Мицотакис влязоха в пълномащабна война.   Премиерът се опитва да използва , за да създаде широк „прогресивен“ фронт, който да се простре далеч извън СИРИЗА, докато консервативният опозиционен лидер, който е далеч напред, според проучванията на общественото мнение, се опитва да запази единството на „Нова Демокрация“ (по въпроса за името там има различни подходи) и да спечели следващите избори с абсолютно мнозинство.\r\nЩо се отнася до самия , рядкото сливане на тънки политически съображения с дълбоки чувства към историята, прави експлозивен микс, който осигурява разгорещени дебати в парламента.       Суровите цифри, независимо от опозицията на обществото, говорят, че прокарването на договора за името през 300-местния парламент е свършен факт. В почти всички вероятни сценарии, 153 народни представители ще подкрепят сделката във вота, който се очаква да се състои по-късно тази седмица.\r\nУправляващата има 145 депутати и към тях трябва да бъдат добавени позитивните гласове на министъра на туризма Елена Кунтура, на депутатите от центристката „То Потами“ Ставрос Теодоракис, Спирос Ликудис и Йоргос Мавротас, бившият народен представител от „То Потами“ Спирос Данелис и на депутата от „Независимите гърци“ (АНЕЛ) Танасис Папахристопулос.\r\nТова прави мнозинство от 151 души. В неделя вечерта се разбра, че и лидерът на „Демократическата левица“ Танасис Теохаропулос, който до понеделник беше част от „Движение за промяна“ (КИНАЛ) ще гласува позитивно. Накрая заместник-министърът на гражданската сигурност Катерина Папакоста, бивш член на „Нова Демокрация“, се очаква да гласува и за споразумението, но все още не се е изказала официално по въпроса. По този начин, за всички практически цели, се очаква споразумението от Преспа да бъде прието с 152 или 153 гласа.      Бившият министър-председател Йоргос Папандреу, който не е член на парламента и в миналото работи неуморно по този въпрос, както като външен министър, така и като министър-председател, обяви публично подкрепата си за сделката.\r\nВъпреки дискомфорта, който този ход създаде в ръководството на КИНАЛ, всичко друго би го направило да изглежда непоследователен. Тъй като не може да гласува, „Движение за промяна“ разглежда щетите от това като ограничени, въпреки че символизмът на този акт не е в съгласие с подхода на лявоцентристката коалиция.\r\nТрансатлантическите партньори на Гърция, които правят всичко възможно, за да видят споразумението приложено, трябва да чувстват облекчение. Разбира се, нищо не е сигурно, докато не бъде потвърдено окончателно, но в общи линии вече нещата са ясни.\r\nВсе пак за проницателния наблюдател на гръцката политика и чуждестранните официални лица и анализатори, които ценят решаващата роля на Гърция, като стълб на стабилността на Балканите, тъй като тя е далеч най-силната страна в региона и военно, и икономически, въпреки кризата през последните осем години, дълбоките разделения, създадени от този въпрос в обществото и политическия свят, са причина за опасения и е ясно, че те могат да доведат до сериозни проблеми в бъдеще.\r\nСправянето с такъв нестабилен политически ландшафт изисква внимателни ходове от всички.", "date": "2019.01.21", "title": "Преспанският договор: Митингът, цифрите и денят след това"}
{"url": "https://www.actualno.com/blagoevgrad/malko-dete-pochina-sled-uslojnenie-na-grip-v-blagoevgrad-news_717488.html", "text": "  Дете от Благоевград  на 6-годишна възраст почина след усложнения от грип. Детето е прието в тежко състояние в неделя в детско отделение на благоевградската болница, след което е прехвърлено в отделението по реанимация.     Въпреки усилията на лекарите детето е починало днес, съобщи \"Глас\".   Детето е от Благоевград, било е лекувано, включително и с антибиотици, но вирусната инфекция се е развила много бързо и е нанесла тежки увреждания върху белия дроб.\r\nИзвършена е аутопсия, която установила, че причината за смъртта на детето е сериозен възпалителен процес, предизвикан от грип, довел до усложнения.  Родителите са в шок, те имат и друго детенце. Полагали са добри грижи в отглеждането му.", "date": "2019.01.21", "title": "Малко дете почина след усложнение на грип в Благоевград "}
{"url": "https://www.actualno.com/america/trymp-nabljaga-na-twitter-politikata-za-amerikanskija-budjet-news_717283.html", "text": "  Американският президент Доналд Тръмп заяви, че може да упражни \"голям натиск\", за да депортира милиони нелегални имигранти, ако не получи 5,6 млрд. долара за своята гранична стена - думи, които бяха счетени за прикрита заплаха към демократите във връзка с за правителството на САЩ.     След като му беше отказан \"компромисът\", Доналд Тръмп заплаши лидера на демократите в Камарата на представителите Нанси Пелоси: \"Внимавай, Нанси!\". Президентът на САЩ предупреди Пелоси да \"внимава\", след като тя и лидерът на демократическото малцинство в Сената Чък Шумър отхвърлиха \"компромисите\", предлагани от президента, в опит да сложи край на едномесечната блокада.   В телевизионно предаване на живо Тръмп предложи да удължи защитата на някои мигранти без документи, в замяна на финансиране на стената по границата между Съединените щати и Мексико, посочва БГНЕС. Демократите бързо отхвърлиха предложението като \"глупава идея\", а Пелоси заяви, че това е \"компилация от няколко предварително отхвърлени инициативи, всяка от които е неприемлива\".\r\nОтговаряйки с тирада от реплики в Twitter, президентът лично атакува Пелоси и обвини партията ѝ в политически игри във връзка със стената преди президентските избори през 2020 година. Той пише: \" Нанси Пелоси и някои от демократите вчера отхвърлиха предложението ми още преди да започна да говоря. Те не виждат престъпленията и наркотиците, те виждат само 2020 - в която няма да победят \".  И още: \" Нанси Пелоси се държи толкова неразумно и отиде толкова далеч наляво, че официално стана радикален демократ. Тя е толкова уплашена от \"левите\" в партията си, над която е загубила контрол \".\r\nСлед това президентът подхвърля към дългогодишния депутат от Калифорния: \" Между другото, почистете улиците в Сан Франциско, те са отвратителни! \"   В друг туит, очевидно насочен към консерваторите, критикуващи намерението му за разширяване на защитата на някои млади мигранти, Тръмп заяви, че не предлага \"амнистия\" за хора, които незаконно са влезли в страната. \"Не, амнистията не е част от моята оферта, а е 3-годишно удължаване на отлагането на процедурата за пристигналите деца. Амнистията ще бъде използвана само за много по-голям договор, независимо дали е за имиграция или нещо друго\", пише той.    Президентът каза още, че няма да има \"голям натиск да се отстранят 11-те милиона, намиращи се в страната незаконно\" и добави в очевидна заплаха: \"Но внимавай, Нанси!\"\r\nТръмп добави, че \"все още размишлява\" за предложението на Пелоси да отложи обръщението си за състоянието на нацията, насрочено за 29 януари.", "date": "2019.01.21", "title": "Тръмп набляга на Twitter политиката за американския бюджет"}
{"url": "https://www.actualno.com/cosmos/planetata-byrnard-b-e-potencialno-obitaema-news_717286.html", "text": "  От много години учените търсят отговор на въпроса има ли друго обитаемо място в Космоса. Сега експертите са открили, че планетата Бърнард б или GJ 699 b е потенциално обитаема. Това заявиха Скот Енгъл и Едуард Гинан от университета Виланова. Уебсайтът на университета публикува констатациите на астрофизиците, предаде БГНЕС.     Екзопланетата се върти около звездата Бърнард. Според експерти температурата на повърхността на планетата достига -170 °C. Въпреки ниските нива учените допускат съществуването на примитивен живот. Ако на обекта има голямо количество горещ никел или е с желязно ядро, това е възможно. Такава структура е в състояние да регулира геотермалната активност, както съобщава 24СМИ.   Енгъл и Гинан твърдят, че геотермалните езера могат да поддържат „зони на живот“. Това се случва подобно на подземните езера, открити в Антарктида. Сходства експертите фиксират и с температурата на повърхността на ледения спътник на Юпитер - Европа, под повърхността на която може да има течни океани.\r\nСпоред списание Нейчър, звездата на планетата Бърнард б е била открита през ноември 2018 година. Наблюденията на международен екип от изследователи са продължили 18 години. Масата на звездата на Барнард е почти три пъти по-голяма от масата на Земята. Тя се върти около своята червена звезда-джудже за 233 дни и е на същото разстояние от нея като Меркурий от Слънцето.  ", "date": "2019.01.21", "title": "Планетата Бърнард б е потенциално обитаема?"}
{"url": "https://www.actualno.com/moresport/tazi-gimnastichka-shashna-sveta-video-news_717253.html", "text": "  Американската гимнастичка Кейтлин Охаши завладя интернет, благодарение на своето изпълнение на земя по време на турнира Under Armour 2019 Collegiate Challenge.     Охаши прави своето изпълнение под звуците на песен на Майкъл Джексън. Съчетанието ѝ е оценено с най-високите оценки от съдиите. Тя прави изключително сложната комбинация от салто и шпагат.    ", "date": "2019.01.21", "title": "Тази гимнастичка шашна света (ВИДЕО)"}
{"url": "https://www.actualno.com/curious/luboven-horoskop-za-21-25-januari-news_717313.html", "text": "        Не е изключено да се чувствате така, сякаш любовният ви живот \"буксува\" на място. Това може да е далеч от реалността, но вие все пак да го усещате. Замислете се дали не искате да споделите нещо, което ви тежи. Поставяйте истината над всичко останало – това трябва да ви движи през седмицата. Може би дълго пазени тайни ще излязат наяве, не се опитвайте да замаскирате истината, защото тя винаги излиза в крайна сметка.   Ще търсите комуникация, ще имате въпроси, но половинката сякаш ще ви отбягва. По-добре реагирайте спокойно и действайте според ситуацията. Проявете завидно търпение, защото ще ви отнеме повече време да получите отговорите, от които се нуждаете.     Дълбоката ви емоционалност може да ви вкара в беля през новата седмица. Не е изключено да се появят проблеми на любовния фронт и половинката да ви манипулира, защото много добре познава чувствителната ви душа. Не се оставяйте, запазете самообладание. ", "date": "2019.01.21", "title": "ЛЮБОВЕН хороскоп за 21-25 януари"}
{"url": "https://www.actualno.com/crime/kraj-na-razsledvaneto-za-smyrtta-na-sina-na-moskovski-bivshijat-ministyr-bez-obvinenie-news_717261.html", "text": "  Почти 1 година по-късно - няма да има официално обвинение срещу бившия транспортен министър Ивайло Московски заради . Детето загина след катастрофа с моторна шейна.     Според прокурор Емилия Варадинова от Софийската градска прокуратура (СГС) Московски не е виновен за случилото се. Тя е дала определението си още в началото на годината - на 3 януари, пише в. \" \". Държавното обвинение обаче така и не обявява това официално.   В крайна сметка официално така и не стана ясно какво точно се е случило. Неофициално обаче следователят по случая смята, че Московски носи отговорност и засега по тази информация няма коментар.\r\nПрокурор Варадинова развива тезата, че безспорно смъртта на детето е заради падането от шейната, управлявана от баща му. Има инцидент, но това не значи, че водачът е имал виновно поведение, пише Варадинова. Според нея трябва да бъде безспорно доказано, че произшествието е в причинно-следствена връзка с поведението на водача и с нарушение на правилата за управление на снегомобил. Тя смята, че става дума за случайно деяние и деецът не следва да отговоря за него, защото не бил длъжен и не могъл да предвиди последиците. Не са нарушени обичайните практики за управление на шейна, приема Варадинова, която е командирована в градската прокуратура от 2015 година. Според обвинителката обаче .  В постановлението се цитират отговори от официалния представител на канадската марка за моторни шейни, че предлагат на всичките си клиенти теоретичен и практичен курс за управлението на снегомобил. Този курс не е задължителен. На купувачите също се разясняват основни правила за машините и те се подписват, че са ги разбрали - че трябва да се кара внимателно и бавно, защото високите скорости крият риск от загуба на управление и инциденти, че препоръчителната минимална възраст за водачите е 16 години, че , че трябва да се управлява с предпазно облекло и каска.\r\nЗлополучната шейна обаче е купена втора ръка. Последните данни, че е била обслужвана в сервиз, са от 2014 година. Новият ѝ собственик не е преминал през инструктажа за безопасност, нито е направил такъв на Московски.\r\nСпоред експертите най-вероятната причина, че шейната е загубила сцеплението, е, че е навлязла в неутъпкан сняг. Скоростта ѝ преди инцидента е била не по-висока от 50 км/ч.        На 2 февруари, миналата година, Московски бил в Боровец с майка си и двете си деца. Той наел ски учител за децата, а на обяд отишли в заведение \"Силвър Фокс\", където Васил Михайлов държал три шейни. В заведението дошъл и парламентарният секретар на транспортното министерство Ваньо Тодоров. След това се появил и Михайлов. След като се нахранили, тримата мъже решили да карат шейните на Михайлов. Било около 15:00 часа, времето било слънчево и ясно. Тодоров се качил на първата шейна, Михайлов и по-голямото дете на министъра - на втората, а Московски и малкото момченце - на третата. Малкият седнал пред баща си и се държал за П-образната ръкохватка до кормилото.\r\nШейните потеглили по горски път в посока към хижа \"Чакър войвода\". Времето било меко, снегът се топял, по пътя имало неравности. Трите шейни се движели една след друга, спирали и се изчаквали. След един от завоите първите две шейни спрели да изчакат тази на Московски. През това време той се движел най-вдясно по трасето. Навлизайки в остър ляв завой, дясната ска на шейната потънала в снега, шейната се наклонила надясно, навлязла в неутъпкания сняг и се ударила в дърво. Детето получило закрита черепно-мозъчна и гръбначно-мозъчна травма и починало.\r\nКогато Московски не ги настигнал, Михайлов и Тодоров се върнали да видят какво става. Михайлов взел детето и потеглил към спасителната служба. Там от БЧК констатирали смъртта на момченцето. Според експертизата, дори да е имало каска, детето пак е щяло да пострада фатално. В постановлението не става дума Московски да е изследван за алкохол.\r\nОт земеделското министерство са изискани документи за използването на моторни шейни в Боровец. Оказва се, че обособени трасета няма, а пътят, по който се е движил Московски, съвпада с горски път, по който не е забранено да минават моторни превозни средства. От Изпълнителната агенция по горите са отговорили на прокуратурата, че има наредба за движението по горските пътища от 2012 година, а регионалният горски директор определя трасетата за движение на ATV и спортни мотори. Трасето, по което е минал Московски, не е било заявено и разрешено за спортни мотори и други моторни превозни средства. От община Самоков са определили маршрути за движение на моторни шейни, но и те не включват въпросното трасе.   ", "date": "2019.01.21", "title": "Край на разследването за смъртта на сина на Московски - бившият министър без обвинение"}
{"url": "https://www.actualno.com/bgfootball/levski-ostana-bez-trenior-news_717292.html", "text": "  Третият във временното класиране в Първа лига \"Левски\" остана без треньор. Наставникът на \"сините\" Славиша Стоянович напусна поста си, като раздялата е по взаимно съгласие, пише Агенция \"Фокус\".     Стоянович напуска, защото ще стане селекционер на националния отбор на Латвия. Все още не се знае кой ще го замести начело на столичния гранд, като се очаква новият изпълнителен директор на отбора Павел Колев да намери старши треньор в рамките на следващите няколко дни.   В момента \"Левски\" има 41 точки от 20 изиграни мача в българското първенство. Синият отбор е на 4 точки зад вечния си съперник ЦСКА, но на цели 10 зад лидера и действащ шампион \"Лудогорец\".", "date": "2019.01.21", "title": "Левски остана без треньор"}
{"url": "https://www.actualno.com/asia/kitajskata-ikonomika-raste-vse-po-bavno-news_717285.html", "text": "  Китайската икономика е нараснала с 6,6% през 2018 година. За почти три десетилетия това е най-бавният растеж на икономиката на  азиатската страна, а най-ниски темпове е отбелязала през последното  тримесечие на годината, предаде БГНЕС.     Втората по големина в света икономика отбеляза ръст от 6,6% през миналата година и 6,4% през периода октомври-декември - в съответствие с прогнозата на анализаторите, по данни на Националното бюро за статистика (НБС) на Китай. Правителството на Китай беше определило цел на растеж за 2018 г. от около 6,5%. Растежът през последните три месеца на годината от 6,4% съответства на ниското ниво, наблюдавано по време на световната финансова криза преди 10 години.   \"Трите критични битки\" - за предотвратяване и ликвидиране на финансови рискове, провеждане на целенасочена борба с бедността и контролиране на замърсяването са добро начало\", заяви комисарят на НБС Нинг Джиже според изготвения доклад.\r\nЗабавянето на растежа подтикна премиера Ли Къцян миналата седмица да обещае, че правителството няма да позволи на икономиката \"да падне в пропастта\".  Отношенията с най-големия търговски партньор на Китай - САЩ, се влошиха рязко миналата година, след като президентът на САЩ Доналд Тръмп удари приблизително половината от китайския внос с нови мита в опит да получи търговски отстъпки. В момента , след като Си Дзинпин и Тръмп се съгласиха на тримесечно прекратяване на огъня, докато двете страни се опитват да съставят резолюция, по която водещите преговарящи ще се срещнат във Вашингтон в края на месеца.\r\nКитай попадна под ударите на големи проекти като нови линии на метрото и магистрали и полага огромни усилия да задържи задлъжнялостта си от миналата година, като инвестициите в инфраструктура са се увеличили с едва 3,8% спрямо 19% през предходната година. Износът на Китай за САЩ и света също се понижи през декември, засилвайки необходимостта легиони от местни потребители да стимулират икономиката.   Миналата седмица Ли изтъкна \"огромния пазар\" на Китай и обеща да стимулира потреблението, но данните показват, че напредъкът е труден. Кредитирането в страната се забавя, а това ограничава и потребителските разходи.      . Ръстът на продажбите на дребно се е забавил до 9%, в сравнение с увеличението от 10,2% през предходната година. През декември продажбите са нараснали с 8,2%. Производството в заводите и предприятията достигна 6,2% за годината, което е спад от 6,6% през 2017 година.", "date": "2019.01.21", "title": "Китайската икономика расте все по-бавно"}
{"url": "https://www.actualno.com/curious/meksikanska-aviokompanija-osmja-migrantskata-isterija-na-trymp-video-news_717284.html", "text": "  Мексиканската авиокомпания \"Аеромексико\" стартира рекламна кампания, която де факто осмива американския президент Доналд Тръмп, предаде БГНЕС.         \"Първата дестинация за Мексико е Америка, но първата дестинация за Америка не е Мексико\", започва рекламата. \"Така че отидохме в един типичен американски град, за да видим дали някой от жителите би искал да пътува до Мексико\", продължава рекламата.\r\nАвиокомпанията е направила проучване сред американци, които не планират да посетят Мексико. След критиките за Мексико, служителите на компанията са помолили участниците в изследването да направят ДНК тест, за да определят произхода им, като се установило, че всеки от тях има мексикански гени.  Така, в зависимост от процента на гени, те получавали отстъпки за полети. Например, ако някой е 18% мексиканец, получава 18% отстъпка.\r\nТова не е първата такава реклама на \"Аеромексико\". През 2016 година компанията пусна друга такава реклама, в която наблягаше, че няма граници за пътуващите.", "date": "2019.01.21", "title": "Мексиканска авиокомпания осмя мигрантската истерия на Тръмп (ВИДЕО)"}
{"url": "https://www.actualno.com/society/avarira-lokomotivyt-na-byrzija-vlak-sofija-kulata-news_717487.html", "text": "  Бързият влак София-Кулата аварира на спирка „Гълъбник“ край Благоевград.     Причина за инцидента е проблем в локомотива на влака. Близо час композицията престоява на спирката, съобщава БГНЕС.   Очаква се пристигането на влекач, който да изтегли композицията до гара „Делян“, а от там пътниците ще бъдат прехвърлени на автобуси.", "date": "2019.01.21", "title": "Аварира локомотивът на бързия влак София-Кулата"}
{"url": "https://www.actualno.com/blagoevgrad/otkrivat-ledena-pyrzalka-v-blagoevgrad-news_717294.html", "text": "  Днес, с ненадминато шоу, ще бъде открита ледената пързалка в Благоевград. Събитието се очаква да започне от 18:00 часа, а атракцията е разположена на площад \"Македония\". Специалната церемония по откриването ще бъде открита от кмета на града д-р Атанас Камбитов, както и от други представители на местната власт. Специално за всички жители на града, ще бъде представено с представители на спортен клуб \"Ледени искри\".     Всички благоевградчани, които искат да се възползват от ледената пързалка, могат да го направят всеки ден от 10:00 до 22:00 часа, като цената за половин час на атракционна, заедно с наема на кънки, е 7 лв, а деца под 12 годишна възраст за 5лв. \r\nЛеденото шоу ще радва Благоевград до началото на март.", "date": "2019.01.21", "title": "Откриват ледена пързалка в Благоевград"}
{"url": "https://www.actualno.com/cite/nie-vinagi-si-imame-zalog-vsjaka-edna-pobeda-za-men-uvelichava-kolekcijata-ot-chasovnicite-news_717298.html", "text": "  \"Ние винаги си имаме залог, всяка една победа за мен увеличава колекцията от часовниците. Това стана традиция, имам около 10-11 часовника\". Това каза зам.-председателят на ГЕРБ Цветан Цветанов в интервю за bTV относно предстоящите избори на евродепутати.     Във връзка с коментар на водещия, че му липсва само един часовник от победа на миналите президентски избори, Цветанов коментира: \"Тази загуба беше полезна за ПП ГЕРБ, тя ни даде мотивацията да покажем какво сме направили за всички тези години и алтернатива към тогавашния момент няма\". На въпрос дали загубата на часовник, ако сега се случи, ще бъде загуба за него или партията, Цветан Цветанов поясни, че би била загуба за държавата.   ", "date": "2019.01.21", "title": "Ние винаги си имаме залог, всяка една победа за мен увеличава колекцията от часовниците"}
{"url": "https://www.actualno.com/blagoevgrad/mlada-pisatelka-podari-kuvioz-na-bolnicata-v-goce-delchev-news_717293.html", "text": "  В навечерието на деня на родилната помощ Бабинден, болницата в Гоце Делчев осъмна с нов транспортен . Дарението е направено от младата писателка Десислава Николова и е на обща стойност . Новината беше съобщена както от страницата на писателката, така и община Гоце Делчев. Инициативата е част от проекта на Николова, свързан с книга, която тя пише за своята бременност. След реализирането на проекта, всички приходи от книгата отиват за закупуване на кувьози за болници в цялата страна. Преди Гоце Делчев, писателката подари и друг, за болницата в Стара Загора.     Подаръкът пристигна опакован, а писателката, мъжът й и малкото й дете, бяха сред гостите на събитието. От болницата не скриха радостта и благодариха на младата жена. Кувьозът е от голяма необходимост за болницата, като благодарение на него шансът за недоносените деца се увеличава. Модерната и скъпа техника е закупена както с парите от продажбата на книгата на авторката, така и с дарения на българи, живеещи в чужбина!", "date": "2019.01.21", "title": "Млада писателка подари кувьоз на болницата в Гоце Делчев"}
{"url": "https://www.actualno.com/politics/cvetanov-uveri-che-pri-sdelkata-za-f-16-shte-ima-namaljavane-na-cenata-news_717295.html", "text": "  \"Цената ще намалява и няма да има скрити разходи, които да могат да бъдат направени в последствие. Докато при всички останали възможности, вкл. и за \"Грипен\" има възможност разходите да се увеличат, тъй като оборудването и въоръжението трябва да бъдат взети от трета страна, а това означава, че трябва да бъде взет лиценз.\" Това каза зам.-председателят на ГЕРБ Цветан Цветанов в интервю за bTV.     Помолен да коментира мнението, че изборът на самолети F-16 e \"триумф на лобизма\" Цветанов заяви: \"Може ли, когато водиш преговори с правителството на САЩ да говориш за лобизъм? По този начин трябва да обвиним тези 10 членки на НАТО, които са с \"   Зам.-председателят на ГЕРБ заяви, че при е ползвана експертизата на бившия началник на Румен Радев - ген. Константин Попов (бел. ред. - сега депутат от ГЕРБ и председател на Комисията по отбрана в парламента, който винаги е бил в обтегнати отношения с Радев ), защото \"той беше началник на Румен Радев и съм убеден, че има много повече способности както да решава проблеми, така и да бъде всеотдаен за експертизата.\"\r\nОтносно предстоящия избор на евродепутати зам.-председателя на ПП ГЕРБ заяви: \"Започваме със стартова позиция 6 и съм убеден, че при добро стечение на обстоятелствата и достатъчно добра организация, която можем да направим, имаме потенциал за 7 евродепутати\" и допълни, че евроизборите ще са в третия почивен ден от серията – 24, 25, 26 май.  \"Ние сме единствената проевропейска партия, която защитава и отстоява ценностите, които дават сила на обединена Европа. Не е нормално в платформата ти за предстоящите европейски избори да сложиш акцент на това, което те различава от европейските социалисти, както направиха БСП\", каза още Цветанов и допълни, че ГЕРБ ще представи платформата и листата на евродепутатите около 16-17 март. По думите му водач на листата не е обсъждан, но коментира приноса на Мария Габриел като евродепутат и еврокомисар.\r\nНа въпрос заложили ли са нещо този път с премира Бойко Борисов, Цветанов заяви: \"Ние винаги си имаме залог, всяка една победа за мен увеличава колекцията от часовниците. Това стана традиция, имам около 10-11 часовника\".\r\nВъв връзка с коментар на водещия, че му липсва само един часовник от победа на миналите президентски избори, Цветанов коментира: \"Тази загуба беше полезна за ПП ГЕРБ, тя ни даде мотивацията да покажем какво сме направили за всички тези години и алтернатива към тогавашния момент няма\". На въпрос дали загубата на часовник, ако сега се случи, ще бъде загуба за него или партията, Цветан Цветанов поясни, че би била загуба за държавата.       \"Пълна мобилизация, пълна мобилизация. Всеки ден да се прави равносметка, за това което се случва по места и това, че не трябва да бъдат правени компромиси в никакъв аспект, който руши доверието на партията и не води до обществен интерес\", допълни още той.\r\n\"Аз смятам, че както министър-председателят, така и аз като председател на Националния изборен щаб сме доволни от работата на колегите, но винаги трябва да има подобни срещи, на които да се предпазваме от подобни явления, които биха могли да възникнат. ГЕРБ има много случаи през годините, в които сме правили обновление, както на народните представители, така и на общинските и областните работници по места\", допълни още той.\r\nВ коментар на изказването на премиера Бойко Борисов по време на , че се усеща изхабяване, Цветанов заяви: \"Той каза изхабяване, затова се прави определено обновление във всички нива на държавното управление - изпълнителна, законодателна и местна власт\".\r\n\"Там където има сигнали и индикации за някакви нередни неща се реагира много бързо, адекватно. Смятам, че за това ГЕРБ има тази обществена подкрепа\". Цветанов обясни, че в момента, в който има скандал или някакво съмнение за нередности, няма никакво покровителствено от ръководството на партията.\r\nОтносно бившия депутат от ГЕРБ Живко Мартинов и обвиненията му за изнудване, Цветанов обясни: \"Споделял съм, че не това е добрият авторитет в областта, и може би в тогавашния момент сме допуснали грешка с включването му в листата на партията. Членството и участието в ГЕРБ е отговорност, а не привилегия. За това винаги се старая максимално в страната да призовавам хората и нашите структури по места да бъдат активни.\"      Във връзка с , които свидетели твърдят, че е подписвал Цветанов заяви, че няма такава практика и ако има подобни случаи те са инициирани от тези, които искат да се възползват от това, че са членове на ГЕРБ.\r\n\"Ако погледнем 2009 г. ще можем да видим какво сме направили. Понеже точно тогава съм участвал пряко в сектор „Сигурност“ да припомним колко бяха отвличанията преди, какво направихме ние като управление, като организация на работата в структурите за сигурност. Знаете и за „Наглите“, „Килърите“, задържаните тонове наркотици\", коментира още Цветанов по темата за сигурността.\r\nПо думите му що се касае до инфраструктурата трябва да погледнем АМ „Марица“, АМ „Струма“, да видим средата за живеене.\r\nНа въпрос чувстват ли се хората в малките населени места сигурни заради , Цветанов отговори: \"Сигурността е сериозен акцент в днешното управление. Затова и вчера в изказването си премиерът каза, че през този мандат ние продължаваме да водим битка с т. нар. олигарси и всички, които са част от организираната престъпност\". Той допълни още, че насоката е създаване на една основна, в която децата, извън образователната система да се върнат в училище.\r\nВъв връзка с проблема с битовата престъпност, Цветан Цветанов поясни, че най-важно е, че намалява безработицата и с това ангажиране да се намали този вид престъпност, но това \"не е нещо, което може да се реши за ден, за една или две години.\"", "date": "2019.01.21", "title": "Цветанов увери, че при сделката за F-16 ще има намаляване на цената"}
{"url": "https://www.actualno.com/sofia/ot-so-objasniha-zashto-ne-e-vyveden-zelen-bilet-za-21-januari-news_717300.html", "text": "  \"В събота средно за София от всички измервателни станции беше около 2,4 пъти. Имахме и по-високи нива, например в кв. \"Надежда\". Това са стойности, които са обичайни за зимата, но това не трябва да ни успокоява. За вчерашния ден, по предварителни данни, нямаме реализирани никакви превишения на фини прахови частици.\" Това заяви зам.-кметът по екология на Столична община Йоана Христова по БНР. По думите ѝ нито едно от условията за въвеждане на мярката „зелен билет“ не е било налице през почивните дни.     \"Беше налице условието за извънредни проверки и за миене. Миенето на улици стартира още на 17-ти и продължи на 18-ти\", допълни още Христова и заяви, че от проверените 30 обекта, не са установени нарушения.   Тя обясни разминаването между данните на Столична община и на Европейската агенция по околна среда, според чиито данни в почивните дни е имало замърсяване на въздуха в няколко столични райони.\r\n\"На сайта на Столична община в реално време текат данни от Изпълнителна агенция по околна среда и нейните мониторингови станции за нивата на фини прахови частици. Европейската агенция прави обобщен индекс от различни параметри, включително работи и осреднява данни назад и затова се получава разминаване.\"  ", "date": "2019.01.21", "title": "От СО обясниха, защо не е въведен \"зелен билет\" за 21 януари"}
{"url": "https://www.actualno.com/vidin/koshmar-vyv-vidin-nevaksiniran-medicinski-personal-i-pacienti-sys-zadyljitelni-vaksini-news_717291.html", "text": "   . Това е станало известно след проверка на Изпълнителна агенция \"Медицински одит\" още преди през октомври миналата година да стане авария с водоочистващата система и да се разбере за ситуацията, след като .     Друг пациент – Митко Лозанов, пък се оплака, че . Нищо не е направено от препоръките на одита – заради това заведохме дело, добави Лозанов.   Оказа се, че пациенти са получили заключенията 5 месеца след проверката – и то след като е трябвало да подадат заявление по Закона за достъп до обществена информация (ЗДОИ). Ние това си го знаехме, но е важно да се разбере, че и \"Медицински одит\" са го знаели, подчерта пред Нова телевизия един от нуждаещите се от хемодиализа – Валери Нинков. Да не говорим, че и медицинските сестри не са обучени да боравят с апаратурата, стана ясно от думите на хората.\r\nТова е злоупотреба, има отчет все едно държавата е платила, а не е така, е позицията на Иван Димитров от Български пациентски форум.  От здравното министерство пък обещават, че във Видин щели да бъдат доставени 7 хемодиализни апарата и 6 хемодиализни легла, а към момента нямало риск за пациенти и нямало пропуск в квалификацията на медицинските лица в болницата. Някъде да говорим за водоочистваща система, контрира Димитров, според когото това е все едно да си купиш нова кола със стар двигател. Той е категоричен - отпуснати са 5 млн. лева за купуване на техника, но няма конкретика какво точно ще се купува.\r\nОт 40 болни да починат 21 - това е доста сериозна констатация, заяви още Димитров относно статистиката на Видинската болница. При добра диализа има хора, живеещи по над 30 години, а при лоша или липса си отиват за 2-3 години, каза Димитров. Той обвини ръководството в лъжа и видя случилото се като проблем на цялата ни държава.", "date": "2019.01.21", "title": "Кошмар във Видин - неваксиниран медицински персонал и пациенти със задължителни ваксини"}
{"url": "https://www.actualno.com/viewpoint/nechistoplytno-i-nechestivo-news_716953.html", "text": "  Говоренето за българската журналистика все повече прилича на изследване по паразитология. Не знам дали все още по факултетите, където , са останали честни хора. Дали все още ги обучават в обективност или е останала само общата тенденция към пъблик рилейшънс, тоест, платено обслужване на интереси. На принципа на скачените съдове, когато от една страна журналистите са научени само да печелят пари, от другата страна хартисва единствено жълтиня и мизерия. Но съм убеден, че там, откъдето е произлязла жълтата журналистика, ще останат потресени от върховете, които достигаме у нас. Понеже тръгнахме пак да подражаваме на Запада и го задминахме по резултати. Да си папарак и да дебнеш известни хора да ги снимаш е едно. Да влизаш грубо, с неуважение, с надута простащина и високомерна тъпота в личния свят на човека, като му задаваш най-гнусните си въпросчета, е друго.     Изчаках да мине известно време, преди да го кажа. Духът на починалия човек е някъде по своя път, трябва да го оставим на покой, да се помолим за него. Вместо това гаргите и кокошките пак заграчиха и се разкудкудякаха. На една такава телевизионна водеща някой трябва да ѝ затвори пърлицата с един цигански шамар. С опакото на ръката. Ще се изцапа от мазнотията по ботоксовите ѝ джучки, но понякога това е единственият правилен начин.   Неволно стигнах до сравнение между Джеймс Липтън, (роден през 1926) който интервюрира Антъни Хопкинс и българска тв водеща (на видима възраст под 30 г.), която се опитва да задава въпроси на известен български актьор. Разговорът с холивудската звезда е удоволствие за сетивата, водещият е подготвен, изгледал е всичките му филми, вникнал е в отношенията на актьора с екранните му партньори, те обсъждат смисъла на нещата и съвсем ненатрапливо стигат до дълбочината на актьорското сърце. Сърцето на българския актьор също не е плитко и има какво да разкрие, има какво да каже, всеки човек на изкуството има какво да съобщи на другите, ако бъде попитан правилно, ако бъде предразположен. Поканили сте го в студиото си, той ви е дошъл на крака, благоволил е да отдели от времето си, за да си поговори с вас. И не от желание за още публичност, достатъчно известен е и камерите отдавна не го съблазняват. Вие, тъпанари, обаче решавате, че ще питате човека колко точно пие, кога пие, какво пие, защо пие, не му ли е кофти, когато не пие, как се чувства, когато пие, срам ли го е, че пие и ако не го е срам, защо не се засрами, как така вие ще сте съвсем трезви и здравословни, а той е така подпухнал.\r\nНе просто че сте нечистоплътни, това е неоспорим факт, за който даже не ми се отваря въпрос. Някъде там в миналото, когато сте решавали какво да правите с нещастния си живот, сте си дали оценка колко струвате, в собствения ви ограничен хоризонт цената ви се е сторила справедлива и сте се продали за жълти стотинки, това е ясно. Вашият бизнес са отпадъците. Професията не е нова, думата паразит е от старогръцки, означава \"седящият отстрани\" - този, който се храни с отпадъците от трапезата на другите, имало такива паразити някога, служели вместо кошчета за боклук. Да не се зяносват коричките. После думичката \"помияр\" станала нарицателно за куче, на което му дават такава храна. И ето, аз ви предоставям избор как да се наречете – въшки, бълхи, гъбички по краката, тении, глисти или помияри - изберете си и се закичете с титлата си. Заслужихте си я. На това сте научени, нискочелият ви хоризонт не ви позволява да видите повече и самите вие не осъзнавате тъпотата си, страдаме само ние, околните.  Не, вече не ми е проблем, че сте нечистоплътни. Проблем ми е, че сте нечестиви и заразявате с нечестивостта си тези, които са седнали пред екраните и се зомбират пред великолепния ви образ. Има едни човешки проявления, които и дяволът не може да измисли, които са резултат от човешката ни свободна воля, но в никакъв случай, по никакъв начин и под никакъв предлог не бива да бъдат показвани на другите, на публиката, трябва да бъдат скрити и погребани в подсъзнанието. Николай Фенерски    ", "date": "2019.01.21", "title": "Нечистоплътно и нечестиво"}
{"url": "https://www.actualno.com/society/manolova-objavi-goreshta-telefonna-linija-za-hora-s-uvrejdanija-news_717307.html", "text": "  \"Притеснена съм по начина, по който стартира реформата от служителите на социалното министерство. Факт е, че пенсиите на хората с увреждания са по-ниски в резултат на прехвърлянето на пенсията за инвалидност от НОИ към Агенцията за социално подпомагане. Те приемат това като лъжа, която институциите реализираха по отношение на тях заради безхаберието на администрацията на социалното министерство. Хората не разбират трябва ли да подадат заявление, не трябва ли. Министерството трябваше да направи организация, така че да си получат пенсиите януари. Обявявам открита гореща телефонна линия за всички хора с увреждания - 0883 462 310.\" Това заяви омбусдманът Мая Манолова в интервю за bTV.     По думите ѝ има опити за бойкот за неизпълнение.   \"Притеснявам се, че хората са в паника, че се обещаха повече пари\", каза още омбудсманът.\r\nОтносно проблема с двойните стандарти Манолова каза:  \"Двойните стандарти при стоките съществуват отдавна. Те са безспорно доказани и каузата да бъдат преборени като една обидна и унизителна за България практика вече се превърна в национална кауза.\"\r\n\"Изправени сме пред заплахата след Европа „на две скорости” да влезем в Европа „на два стандарта”, допълни още тя и обясни, че най-големите разминавания са при детските храни и продуктите за деца и бебета. Има наличие на растителни мазнини, по-малко мляко и какао. Има и по-висока цена.   \"Аз и български граждани, които подадохме петиция в Европейския парламент, ще бъдем изслушани утре сутрин\", поясни Мая Манолова, изразявайки надежда, че каузата ще има успех.    \"Вече трета година водим тази битка. Оптимистична новина е, че утре в Европейския парламент ще бъде разгледан потребителският пакет, който беше огласен от София за премахване на двойните стандарти при храните. Пакетът е изключително важен и ще даде възможност за предявяването на колективни искове с получаване на обезщетения. Ще бъдат въведени драконови санкции, като може да достигнат до 4% от оборота. Няма друг начин, освен икономическите санкции, срещу тези, които злоупотребяват с доверието на потребителите\", обясни омбудсманът.\r\nТя допълни, че ще настоява за забрана на производството на храни под една и съща марка, с различни съставки и с различно качество.\r\n\"Стискаме палци потребителският пакет, който беше огласен в рамките на българското председателство, да бъде приет, защото ще сложи край на двойните стандарти при храните. Това е важна кауза не само за България, но и за още осем източноевропейски страни\", заяви Мая Манолова.   ", "date": "2019.01.21", "title": "Манолова обяви гореща телефонна линия за хора с увреждания "}
{"url": "https://www.actualno.com/crime/myj-izpochupi-s-kamyni-prozorci-na-sofijskata-sinagoga-news_717301.html", "text": "  Неизвестен мъж изпочупи с камъни прозорци на Софийската синагога. Служители на молитвения дом, освен от вандализма, са възмутени и от факта, че това се е случило посред бял ден и от записи се вижда как никой от минувачите не се е намесил и не е опитал да спре извършителя. Той все още не е задържан.     \"Това се е случило по време на нашия празник Шабат в събота, 15 часа\", каза председателят на организацията на евреите в България „Шалом” доц. д-р Александър Оскар пред Нова телевизия.   \"В голямата зала, за щастие, не е имало хора. Няма как да приемем с лекота, че това е един обикновен акт на вандализъм, на хулиганство. Когато се оскверняват храмове – това е изключително обезпокоително. Не трябва да оставаме безучастни”, каза още той.", "date": "2019.01.21", "title": "Мъж изпочупи с камъни прозорци на Софийската синагога"}
{"url": "https://www.actualno.com/chronicles/pol-makkartni-stava-pyrvijat-muzikant-chieto-systojanie-minava-1-mlrd-dolara-news_717198.html", "text": "  Сър Джеймс-Пол Маккартни е музикант, певец и автор на текстове, роден в Ливърпул.     Маккартни придобива международна слава като един от членовете на популярната рок-формация Бийтълс. Някои го смятат за водеща личност в състава. Той е текстописец и основен композитор в групата, заедно с Джон Ленън, въпреки че за някои песни Маккартни има пълна заслуга (например Вчера (Yesterday)).[1] Тандема между двамата ражда над 50 хита. След разпадането на Бийтълс Маккартни продължава музикалното си развитие с успешна солова кариера и като водач на бандата Уингс. Записан е в книгата на рекордите на Гинес като най–успелия композитор в историята на популярната музика.   Маккартни влиза в Куоримен - скифъл група основана от Джон Ленън, през 1957 г. Тогава двамата започват съвместната си работа над самостоятелни композиции. В 1960 г. съставът им се преобразува в Бийтълс и две години по-късно записват първите си песни. Тогава тандема Ленън/Макартни започва непрекъснатата поредица от хитове, превръщайки групата си в международна знаменитост. В началото повечето композиции на Бийтълс са мелодични, залагайки на любовни теми, много от които Пол Маккартни посвещава на тогавашната си приятелка Джейн Ешър.[2] В средата на 60-те групата променя стила си: текстовете стават по-социално ангажирани, а авторския дует експериментира с различни жанрове на популярната и класическа музика. Малко след разпадането на Бийтълс, Маккартни се жени за американската фотографка Линда Истман и издава първия си самостоятелен албум. В началото на 70-те създава групата Уингс, в която участват съпругата му и бившият китарист на Муди Блус – Дани Лейн.[2] Маккартни продължава да създава хитове както с групата си, така и самостоятелно. Прави различни дуети с популярни по това време поп изпълнители, както се ангажира по-дълбоко със социални теми. През 1997 г. получава рицарско звание, а през 2001 г. Маккартни става първият музикант, чието състояние минава един милиард щатски долара.\r\nМаккартни е активист за правата на животните и вегетарианството.  16-кратният притежател на \"Грами\" издава два концертни диска – \"Good Evening New York City\" (2009 г.) и \"Live in Los Angeles\" (2010 г.), както и албум в жанра оркестрова класика – музика за едноименния балет \"Ocean`s Kingdom\" (2011 г.) и отличената с Грами \"Kisses on the Bottom\" (2012 г.), в която влизат творби на известни джаз музиканти от 20-те и 30-те години на XX век. Средата на октомври 2013 година, Пол Макартни издава и диска, наречен просто \"Нов\" (\"New\"). Това е 16-ят студиен проект в соловата кариера на Пол Макартни и първият за последните шест години албум с нови песни. Песните от \"Новия\" албум са създадени под въздействието на сравнително неотдавнашни събития в живота на Пол, като например женитбата му (трета в живота му) с американката Нанси Шевъл в комбинация със спомени от ранните му години – още преди ерата Бийтълс. Албумът съдържа 12 песни и по него Макартни е работил с продуцента на Адел (Adele) – Пол Епуорт (Paul Epworth) и този на Kings of Leon – Итън Джоунс (Ethan Johns).", "date": "2019.01.21", "title": "Пол Маккартни става първият музикант, чието състояние минава 1 млрд. долара"}
{"url": "https://www.actualno.com/politics/jenata-na-prezidenta-obvini-bojko-borisov-che-se-zanimava-s-neja-news_717275.html", "text": "  Вчерашната реч на лидера на ГЕРБ пред членове на партията предизвика моментална реакция от съпругата на президента Румен Радев - Десислава.     Десислава Радева реагира, защото се разпозна в следните думи на премиера: \"Нахейти ви първата дама, вие мълчите - само един Тома Биков отговаря.\" Само че в този отрязък от речта на Борисов той говори още за \"рокери и мотори\" и явно намекна и за Елена Йончева - но използва и думата \"пилотаж\", което пък навява аналогия с Румен Радев. Пред Нова телевизия еврокомисарят Мария Габриел каза, че става въпрос за Йончева.\r\nЗаради това Радева видя себе си като обект на атака и не пропусна да използва личния си профил във Facebook, за да отвърне. Тя моментално видя в думите на Борисов знак, че в предстоящата предизборна кампания щяло да има нападки срещу президента, \"вместо истинско политическо състезание\". И, разбира се, видя и себе си като \"проводник\" за атаки спрямо президента.   ", "date": "2019.01.21", "title": "Жената на президента обвини Бойко Борисов, че се занимава с нея"}
{"url": "https://www.actualno.com/society/novini-ili-novini-kartinata-ot-pechata-za-21-januari-news_717255.html", "text": "  ГЕРБ обяви нов курс към предстоящите избори, в Атина протестират срещу договора за името на Македония, в държавата върлува свински грип и въобще има всички условия за едно хубаво, спокойно ежедневие, онова, на което сме свикнали. През това време - ето кои са най-важните теми от печата днес.      \"Сега\" пише, че пълното лунно затъмнение ще може да се наблюдава днес от 6.42 минути, така че ако четете това и сте от ранобудните имате точно няколко минути да излезете на терасата и да погледате малко. Следващото ще е чак през 2021-а, така че не пропускайте тази възможност. Освен това е хубаво освен политически затъмнения, да наблюдавате и природни, за да има пълен унисон в работата на небеса, Вселена и хора.    \"24 часа\" пише за единствения българин, който се е сражавал срещу Ислямска държава и се е завърнал у дома. Русенецът Димитър Петков обяснява, че взел решението да се сражава срещу терористите, е защото бил шокиран от тяхната жестокост, убийства, хаос и атентати. Ние сме шокиране също; само че не е ли ясно, че цялата тази война и пълно унищожение в Сирия се водят не заради емоции, а заради онова, заради което войните винаги се водят: пари?     Салатата е поскъпнала с 20%, пише \"Труд\", отчитайки повишение на онези зеленчуци, които образуват добра компания на ракията. Повишавали се дори продуктите, които \"имитират млечните\", тоест, не стига вече че ще се блъскаш с пълна химия, но и ще ти струва малко по-скъпо. Успокоителното в случая е, че постоянно правителството цитира статистики как доходите растат - имаме предвид успокоително за абдалите, които не виждат изящния паралел между скок на заплатите и скок на разходите. \"Монитор\" обстойно коментира т.нар. \"олигархични войни\", в които както винаги Иво Прокопиев е виновник номер едно, а Делян Пеевски - невинен номер едно. Ние няма да се впускаме в коментар на това класическо четиво, но все пак ще питаме колегите - абе, защо сте почнали тоя текст с цитат от Стайнбек? Не е приятно да се ползва точно велик писател за встъпление за конфликти между Пеевски и компания, все пак, да си го кажем.", "date": "2019.01.21", "title": "Новини или Novini - картината от печата за 21 януари"}
{"url": "https://www.actualno.com/europe/seriozen-spad-v-rejtinga-na-putin-news_717287.html", "text": "  Данни от първото проучване за 2019 година за изследване на общественото мнение в Русия показа спад в популярността на президента Владимир Путин, съобщи \"Ведомости\".     Рейтингът на руския президент продължава да намалява. Сега той има доверието на 33,4% от руснаците, докато за декември 2018 г. този показател е бил 36,5%. Това е най-ниско ниво на доверие от януари 2006 година. Минималният праг е бил 37,4% и е регистриран в разгара на масовите протести през декември 2011 г.   Дейността на президента се одобрява от много повече руснаци, но и по този показател има спад – сега те са 62,1% срещу 64,6% на 29 декември. Най-ниски данни са регистрирани през август 2013-та, когато одобряващите поведението на Путин са стигнали 59%.", "date": "2019.01.21", "title": "Сериозен спад в рейтинга на Путин"}
{"url": "https://www.actualno.com/crime/dve-tejki-katastrofi-prez-izminalata-nosht-ima-zaginal-news_717277.html", "text": "  Тежка катастрофа край Карлово затвори подбалканския път София – Бургас, съобщи БНТ.     По първоначални данни лек автомобил е предприел неправилно изпреварване и се е ударил челно в насрещен микробус. Вследствие на удара жена от буса изхвърчала от предното стъкло. В болница са откарани шофьорът на микробуса и част от пътниците. Алкохолните проби на шофьорите са отрицателни.   Шофьорът на лекия автомобил е служител на 61-ва Стрямска бригада. На място са пристигнали военна полиция, две линейки, пет полицейски екипа и пожарна. По свидетелски показания е имало несъобразена скорост, а шофьорът на леката кола разказа пред камера, че е изпреварил успешно, влязъл си в платното и тогава поднесъл, като това довело до катастрофата в буса.\r\nМеждувременно, също снощи, 25-годишен мъж е бил блъснат на бул. \"Сливница\" в района на квартал \"Модерно предградие\" и е загинал на място. Шофьорът е бил арестуван. За кратко е имало предпоставки да се стигне до по-голяма трагедия, тъй като близки на загиналия, който е от ромски произход, опитали саморазправа.  ", "date": "2019.01.21", "title": "Две тежки катастрофи през изминалата нощ, има загинал"}
{"url": "https://www.actualno.com/healthy/gripna-epidemija-v-7-oblasti-u-nas-nad-460-uchilishta-i-detski-gradini-sa-zatvoreni-news_717310.html", "text": "  Над 460 училища и детски градини в страната са затворени заради грипна ваканция, съобщи БНТ.     Епидемия е обявена за 7 области. От днес в принудителна ваканция излизат децата от Смолянска, Пазарджишка област, както и в Самоков. В Бургаско, Старозагорска област и Шумен ваканцията беше продължена до вторник.   Пикът на грипната епидемия у нас все още не достигнат, съобщи директорът на Националния център по заразни и паразитни болести Повече ще боледуват млади и хора в трудоспособна възраст.\r\nПредстои разпространението на грипа в повечето области и за това трябва да се усилят личните мерки. Никакъв контакт с болни, тоалетни кърпички. Когато някой кашля в градския транспорт вадим кърпичката и я слагаме на лицето.  Най-хубавото време да се проветрява е моментът, когато вали сняг. Тогава е най-чистият въздух и трябва да се проветрява, препоръчват специалистите. \r\nПоследните данни показват, че от грип в момента боледуват около 100 хиляди души. Миналата година по това време броят на заразените е варирал между 200 и 400 хиляди на седмица.   ", "date": "2019.01.21", "title": "Грипна епидемия в 7 области у нас, над 460 училища и детски градини са затворени"}
{"url": "https://www.actualno.com/society/prognoza-za-vremeto-21-januari-ponedelnik-news_717257.html", "text": "  Днес ще бъде предимно облачно, с временни разкъсвания на облачността, по-съществени над югозападната половина на страната. Почти без валежи. Сутринта на места в низините и котловините ще е мъгливо. До обяд в повечето райони ще е почти тихо; след пладне - със слаб, в Източна България умерен изток-североизточен вятър ще започва да нахлува студен въздух. Минимални температури - между минус 2° и 3°, максимални: в Северна и високите полета на Западна България - между 1° и 6°, в Южна - между 6° и 11°. Привечер и през нощта срещу вторник в Северозападна България ще завали сняг. Такава е прогнозата за времето на Националния институт по метеорология и хидрология (НИМХ) съобщи за Агенция „Фокус“ дежурният синоптик Георги Цеков. Атмосферното налягане е малко по-ниско от средното за януари, като през деня ще се повиши.     Над Черноморието ще е предимно облачно, с временни разкъсвания на облачността над южните райони. Вятърът преди обяд ще е до умерен от северозапад, до края на денонощието постепенно ще се ориентира от североизток. Максимални температури между 4° и 7°. Температурата на морската вода е около 6°. Вълнението на морето ще е 2 бала, вечерта ще се усилва до 3 бала.\r\nНад планините ще е предимно облачно, почти без валеж. Повече слънце ще има по високите части на масивите от Югозападна България. Вятърът ще е умерен от запад-северозапад. Максимална температура на височина 1200 метра – около 2°, на 2000 метра – около минус 4°.\r\nВъв вторник в северозападните райони ще превалява мокър сняг или дъжд и сняг, в планините и планинските райони на Южна България - слаб сняг; в останалата част от страната ще е почти без валежи. В източната половина от страната югоизточният вятър ще се усили. В сряда на много места в Южна и Източна България ще превалява дъжд, над около 1000-1200 м – сняг. Вятърът ще се ориентира от юг-югозапад, в Източна България ще е силен и температурите там ще достигат на места до около 12°-14°. В Западна България ще остават предимно между 3° и 8°. И в четвъртък ще превалява, но на по-малко места, предимно слаб дъжд, а в планините и планинските райони на Западна България - слаб сняг.  ", "date": "2019.01.21", "title": "Прогноза за времето - 21 януари (понеделник)"}
{"url": "https://www.actualno.com/asia/otnovo-raketni-udari-na-izrael-v-sirija-ima-zaginali-news_717279.html", "text": "  Сирийски военни източници съобщиха, че Израел е нанесъл масиран удар срещу Дамаск по въздух и земя с ракети, предаде БГНЕС по информация РИА Новости.     Израел е потвърдил, че извършва удари по ирански цели в Сирия, според информация на АФП.   Сирийските власти съобщават за 4 загинали военни и 6 ранени. Освен това от там заявиха, че летището в Дамаск е частично повредено, предаде ТАСС.\r\nИзраелските военни са заявили, че извършват удари по иранското подразделение Ал-Кудс в Сирия, след като са обезвредили ракета, изстреляна от сирийска територия няколко часа по-рано. Системите за противовъздушна отбрана на страната са обезвредили ракета, изстреляна от Сирия, след като Дамаск обвини Израел, че извършва въздушни нападения на юг от страната.  Израел обеща да спре главния си враг Иран да укрепи военното си положение в съседна Сирия. Страната извърши стотици въздушни удари там срещу иранските военни цели и оръжейните доставки на подкрепяната от Техеран \"Хизбула\", ливанската шиитска милиция.\r\nРуската армия съобщи, че сирийските военновъздушни сили са унищожили седем израелски ракети, след като четири F-16 на еврейската държава \"са изстреляли ракети в сирийска територия\".   Израелският премиер Бенямин Нетаняху заяви пред репортери: \"Имаме постоянна политика - удар по иранските укрепления в Сирия и нараняване на всеки, който се опита да ни нарани.\"    Междувременно джихадисти убиха 10 миротворци от Чад и раниха най-малко 25 души в нападение на лагер на ООН в северната част Мали, един от най-смъртоносните удари срещу мисията на ООН в западноафриканската страна. \"Ал Кайда\" в ислямския Магреб (AQIM) пое отговорността за нападението, заявявайки, че то е \"в отговор\" на посещението в Чад на израелския премиер Бенямин Нетаняху, според мавританската информационна агенция Ал-Акбар, получаваща редовно изявления от джихадистката група.", "date": "2019.01.21", "title": "Отново ракетни удари на Израел в Сирия, има загинали"}
{"url": "https://www.actualno.com/celebrate/sv-maksim-izpovednik-news_717199.html", "text": "  Преподобни Максим Изповедник - от Цариград. Получил високо образование, заемал висша длъжност в двореца на император Ираклий (VII в.). При върлуване ереста на монотелититеРечник отишъл в Рим и по негово внушение папа Мартин свикал събора в Латерана против ереста.     Това като научил император Констанс II, приемник на Ираклий, оклеветил Максим и поискал да го изпратят в Цариград. Като не успял, заповядал през нощта да го хванат и отведат. Изправен на съд, бил оклеветен в държавна измяна и вражда против царя. Нанесли му побой, тъй че земята около се оросила от кръвта му. Отрязали му езика, отсекли му дясната ръка и го влачили по улиците на града. Заточен в Херсон, починал в 622 година.   Преп. Максим Изповедник е един от най-големите и авторитетни църковни отци и учители на Православието.\r\nТой е пламенен защитник на чистотата на православната вяра, запечатал верността си към нея с мъченическия подвиг на изповедничеството. В своето богословие св. Максим разработва православното учение за двете воли, съответстващи на двете естества - Божествено и човешко, в Богочовешката Личност на Сина Божий Иисус Христос, и така става изразител на догматическата истина на Вселенската църква срещу монотелитската ерес. Неговото учение по този важен въпрос залегнало в основата на вероопределението на VI Вселенски събор (681 г. сл. Р. Хр.).  Преп. Максим Изповедник е бил един от най-високообразованите мъже на своето време. Той е блестящ познавач на главните направления на древногръцката философия, от чието идейно наследство учителите на Църквата черпели изразни средства за по-ясното и точно формулиране на християнското богооткровено учение. Дълбоко ерудиран и проникнат от духа на светоотеческото богословие, познаващ отлично богатото идейно съдържание на Христовото учение, духовното наследство и дълбоките корени на Църковното предание, св. Максим се проявил като плодовит християнски мислител и авторитетен учител на истините на вярата. Pravoslavieto.com    ", "date": "2019.01.21", "title": "Св. Mаксим Изповедник"}
{"url": "https://www.actualno.com/america/pytnici-mryznaha-v-samolet-chasove-nared-news_717280.html", "text": "  Спешна медицинска помощ и механичен проблем оставиха пътниците в полет на United Airlines за повече от 16 часа на заледеното трасе на канадско летище, съобщава CBS, цитирана от БГНЕС.     Полет 179 излита късно в събота от Нюарк, Ню Джърси на път за Хонконг с около 250 пътници. Вече във въздуха се оказва, че пътник има нужда от спешна медицинска помощ. Самолетът извършва аварийно кацане на летище \"Гуз Бей\" в провинция Нюфаундленд и Лабрадор, на източното крайбрежие на Канада.\r\nНо след като медиците евакуират пътника и го отвеждат в болница, се оказва, че самолетът не е в състояние да излети - крайно студените температури (-30 градуса по Целзий) са причинили замръзване на вратата. Без дежурни летищни служители през нощта пътниците са били принудени да останат на борда, като много от тях са треперели под тънките одеяла, раздадени от стюардесите.   След откъслечна комуникация малко повече от 10 часа след изпитанието, властите най-накрая пристигнали с доставки от веригата за бързо хранене \"Тим Хортънс\", позната в Канада с кафето и поничките си. Самолетът за замяна пристигна едва след 16-часово чакане.  Голяма част от Източна Канада, както и североизтокът на САЩ се намират в хватката леден ад, с обилни снеговалежи, довели до десетки отмени полети.\r\nВ края на изпитанието един от пътниците на име Дат без съмнение обобщава преживяването за много от останалите, пишейки: \"Това беше един дълъг, дълъг, дълъг ден.\"  Архив     ", "date": "2019.01.21", "title": "Пътници мръзнаха в самолет часове наред"}
{"url": "https://www.actualno.com/society/bylgarin-vouval-sreshtu-isljamska-dyrjava-se-vyrna-u-nas-news_717259.html", "text": "  Единственият, по собствените му думи, българин, който се е сражавал срещу \"Ислямска държава\", се завърна в родината.     Русенецът Димитър Петков заминава за Сирия като доброволец в подкрепа на международната коалиция и се бие като част от Сирийските демократични сили. След шест месеца на война, на път за България е задържан за нелегално преминаване на границата в Ирак. Прекарва 40 дни в ада на тамошните затвори, но е освободен благодарение на намесата на посолството ни в Багдад.   А решението си да воюва срещу \"Ислямска държава\" обяснява емоционално, съобщи Нова телевизия.\r\n„Зверствата, жестокостите, които се ширят между тях, екзекуциите на невинни хора, изнасилвания на деца, атентатите също. В затвора насилие се ширеше постоянно, сбивания всеки ден.  \"Условията бяха тежки. В килията бяхме около 130-140 човека, нямаше пространство никакво. Може би, всеки един от нас разполагаше с, да речем, 50 квадратни сантиметра. Просто стоиш свит, сгънат на топка... Не се страхувах за живота си, просто за свободата си. Ставаха сбивания всеки ден - между кюрди, между араби\", разказва той. \r\nПетков каза, че е обучаван от американски инструктори, но прякото командване идва от кюрди. Той прекарва известно време в иракски затвор, като е освободен след намеса на наши дипломати. Петков е и скептично настроен, че \"Ислямска държава\" ще бъде унищожена.   ", "date": "2019.01.21", "title": "Българин, воювал срещу \"Ислямска държава\", се върна у нас"}
{"url": "https://www.actualno.com/america/zaginalite-sled-vzriva-na-tryboprovod-v-meksiko-stanaha-79-news_717278.html", "text": "  Броят на жертвите от с гориво в централната част на Мексико нарасна до 79 души, предаде БГНЕС.     Взривът и пожарът възникнаха на място, където е имало опит за кражба на гориво през тръбопровода в момент, когато там са се намирали десетки хора.   Министърът на здравеопазването на Мексико Хорхе Алкосер съобщи, че още шест тела са били открити по време на последното претърсване на обекта, в допълнение към вече докладваните 73 загинали. Той каза, че 66 души, ранени при експлозията, са били хоспитализирани в Идалго, докато тези в по-тежко състояние са били преместени в Мексико Сити за специализирани грижи.\r\n\"Има пациенти в тежко състояние с изгаряния от 80% (от телата им)\", каза министърът.  ", "date": "2019.01.21", "title": "Загиналите след взрива на тръбопровод в Мексико станаха 79"}
{"url": "https://www.actualno.com/society/bivsh-shef-na-kat-razkritikuva-novi-idei-za-skorostta-i-katastrofite-news_717289.html", "text": "  Кой ги предлага тези неща? Пише МВР \"в един вестник\", после новините и телевизиите почват да цитират, след това МВР официално казва в друг вестник, че не предлага такива неща. Абсолютно невъзможно е да бъдат предлагани такива глупости, познавам човека от МВР в работната група за и той не е такъв. Това заяви бившият ръководител на КАТ и настоящ председател на Института за пътна безопасност Богдан Милчев.     Първо – скоростта, от 90 на 80 км/ч да се намали по всички пътища. Пътищата, по които се движим с 90 км./ч, са проектирани да може да се движиш с 30 км/ч по-бързо, но заради безопасността скоростта е свалена. Ако действително има намерение за сваляне на скорост, това означава признание за провалена рехабилитация на пътищата ни, провалени ремонти, смята Милчев.   Що се касае до това да караме с 30 км/ч в градовете, това не е нищо ново. Стопанинът на пътя трябва да решава, но и там има огромни дефицити от експертиза, заяви Милчев. Той определи и като фалшива новина информацията, че ще се отнемат шофьорски книжки при катастрофи на завой (информацията е, че при такава катастрофа ти се взема книжката и я получаваш чак след проверовъчен изпит) и посочи, че на последното си редовно заседание правителството приело стратегия за „нула жертви на пътя”. Тези хора четат ли какво им се предлага или просто гласуват като селски кметове, попита Милчев. Той даде друг пример – на министъра на образованието му се вменявало заедно с транспортния министър да промени за 2 месеца програмите за обучение по шофиране в училище. Вие знаете ли, че от 2002 година няма и един експерт в МОН по темата, каза Милчев пред БНТ.\r\nДебатът в момента е кой ще харчи в Пътния фонд, не друго, убеден е Милчев.  Другите обявени предложения през миналата седмица са максимална глоба да е налага при 40 км/ч повече от разрешената скорост, а не 50 км/ч, както и задължителното кормуване да е 50 часа, а не 31. Тези предложения са част от работата по разделяне на Закона за движение по пътищата в три части - първата от тях ще засяга самото движение, втората – водачите, а третата – превозните средства.", "date": "2019.01.21", "title": "Бивш шеф на КАТ разкритикува нови идеи за скоростта и катастрофите"}
{"url": "https://www.actualno.com/curious/jurnalist-beshe-globen-zaradi-intervu-s-gej-news_717282.html", "text": "  Египетски съд осъди телевизионен водещ на една година затвор за интервюиране през миналата година на мъж, който е , предаде БГНЕС.     Мохамед ал-Геити, който неведнъж е изразявал своята позиция срещу хомосексуалните, е обвинен в насърчаване на хомосексуалността и отхвърлянето на религията. Съдът в Гиза го глобява с 3 000 египетски лири (147 долара) и разпорежда да бъде под наблюдение в продължение на една година след изтърпяването на наказанието, каза Самир Сабри, адвокатът, завел делото срещу него.   През август 2018 година ал-Геити е интервюирал мъж с хомосексуална ориентация в своето токшоу на частната телевизия на ЛТС и е обсъждал хомосексуалността му в ефир. По време на интервюто мъжът, чието лице е било замъглено, за да бъде скрита самоличността му, разказал, че е мъжка проститутка и открито е говорил за връзката си с друг мъж.\r\nСлед излъчването на интервюто, Върховният съвет за медийна регулация, най-висшият медиен орган в Египет, е прекратил излъчването на канала за две седмици за \"професионални нарушения\". В изявление съветът каза, че ЛТС ТВ е нарушила \"забраната за появата на хомосексуални или промотирането на техните изяви\".  Съветът забрани появата на хомосексуалисти във всеки магазин, след като флаг с цветовете на дъгата - символ на общността на лесбийките, хомосексуалистите, бисексуалните и транссексуалните - беше раздаден по време на концерт в Кайро през 2017 година.\r\nХомосексуалността не е изрично забранена в Египет, но гейовете от доста време са обвинявани в разврат от дълбоко консервативното мюсюлманско общество.", "date": "2019.01.21", "title": "Журналист беше глобен заради интервю с гей"}
{"url": "https://www.actualno.com/curious/babinden-pozabravenite-tradicii-i-spomenyt-ot-detstvoto-news_717110.html", "text": "  Стане ли дума за Бабинден, в съзнанието ми винаги изплуват спомените от детството: широкият двор, родната къща с двете големи дюли отпред и моята прабаба Мария, акушерката на селото, натоварена с тежки дарове. Шумно беше в къщата срещу празника. Не спяхме и ние, децата. Затова сега с лекота се връщам назад в онези години и ме обзема радостна тръпка.     Рано преди разсъмване започваха посещенията на жените, родили през изминалата година. Сякаш ги виждам: пръщят от здраве, зачервили бузи, понесли в ръце тенджери, тави, чинии, пълни с дъхави гозби, шишета с вино и ракия, закичени с първите кокичета. Прииждат една след друга, а баба ги посреща. Първо й поливаха да измие ръцете си с домашен сапун, та леко да се плъзгат бебетата при раждане, подаваха й шарен пешкир и я даряваха кой с каквото може – вълнени терлици и чорапи, шарени кърпи и шалове, забрадки, тъкани престилки… Всяка носеше и своята китка, с която закичваше баба. Китките – шарени и зелени, покриваха цялата й глава.\r\nВ голямата одая имаше две дълги маси, където слагаха даровете. На пода върху месали нареждаха гозбите и напитките. Веднъж поисках да си близна малко от зеленото шише с мента, а баба ме чукна по ръката и ми наля в една лъжичка.\r\nКогато свършеше даруването, всички се нареждаха край софрата. Баба ги прикаждаше с тамян върху керемида и наричаше: „Света Богородица гола и боса да търчи, пълните да изпразнува, празните да напълва.“ Жените ритуално повдигаха полите си и кръшно се смееха. После беше ред на бабината пита. Тя я разчупваше върху главата си и нареждаше: „ Таз година много момиченца и момченца да хвана, та челяд да се въди, къщите Ви да пълни. Която е родила да повтори, която е повторила, да потрети.“   Чак тогава сядаха на трапезата. Две от жените вземаха „калеската“ – шише с ракия и мезе , и тръгваха да поканят чалгаджиите. След като ги почерпи, баба искаше тяхната мъжка дума. „Днес – предупредително размахваше пръст - жените се веселят. Може приказка да изтърват, може друго. Мъжете им не бива да знаят. Ха сега се закълнете, че дума от вас няма да излезе.“ И започваше веселбата. Такава, каквато само жени могат да направят. Дворът едва побираше лудото женско хоро. Веднъж изпотъпкаха едва наболите кокичета в градината, които у нас бяха тачена китка, наречена „бабка“. Баба командваше парада. Вдигнеше ли ръка, хорото коленичеше и пръстената шарена кана обикаляше в кръг. Тъпанът отново ги вдигаше. Селото ехтеше от свирнята, кучетата силно лаеха, а децата надничаха през плета и ми завиждаха. А в песните, дето ги пееха, все не разбирах какво смешно има, та се смееха.“ Дяк –дяк-кудкудяк,Бабинден, Бабинден, защо не е ката ден“… И така, докато капнат от умора.\r\nОколо този празник все си задавах въпроса защо баба хваща бебетата, а ние си нямаме. Тя ми обясняваше, че не може да хване, а аз се чудех, защо на другите може.    Седях си веднъж, залепила носле за стъклото на прозореца, и непрекъснато питах къде е мама. Отговорът дойде по-късно, когато чух да плаче бебе. Казаха ми, че баба го хванала с кош в реката и аз си имам сестричка. Не помня дали съм повярвала, но веднъж попитах къде е кошът.\r\nМоята внучка години по-късно казваше, че не иска никаква сестричка от коша на Дядо Коледа, а от мама. ", "date": "2019.01.21", "title": "Бабинден: Позабравените традиции и споменът от детството"}
{"url": "https://www.actualno.com/balkani/desetki-raneni-predimno-policai-sled-protesta-v-atina-zaradi-dogovora-ot-prespa-news_717276.html", "text": "  Най-малко 40 души бяха ранени при снощните заради протеста срещу Договора от Преспа, с който ще се ратифицира името Република Северна Македония. Очаква се Гърция да ратифицира договора тази седмица, евентуално още днес или утре.     Сред ранените има много полицаи - 25, по данни на БГНЕС. Ранени са още 1 фоторепортер и 1 оператор, а 12 души са арестувани.   Онова, което остава да свидетелства за протеста, са лозунгите, които малко преди да започнат инцидентите, бяха написани със спрей от част от маскираните лица - \"Демокрацията продаде Македония\", както и клетви срещу Ципрас, под които беше поставен подпис - Златна зора.\r\nСлед сблъсъците между маскирани и полиция, които продължиха около три часа, ситуацията пред гръцкия парламент се успокои, протестът приключи, гражданите се разотидоха, а в центъра на Атина пристигнаха общински превозни средства за почистване на улиците от камъни, предмети, бутилки, а също така и от останки от сълзотворен газ и шокови бомби.  ", "date": "2019.01.21", "title": "Десетки ранени, предимно полицаи, след протеста в Атина заради Договора от Преспа"}
{"url": "https://www.actualno.com/business/eksperten-syvet-kym-goranov-da-se-otkaje-ot-idejata-za-akciite-za-masovata-privatizacija-news_717290.html", "text": "  Препоръчвам на финансовия министър да се откаже от тази идея. Така проф. Христина Вучева коментира идеята на финансовото министерство да има опция държавата да поеме управлението на акциите от – от хора, които не се интересуват от тези акции.     Според Вучева само приватизационните фондове са спечелили от масовата приватизация, но не и хората – те останали само с приказките и с боновите книжки.   Вучева обясни пред БНТ, че в момента има много хора с по 1-2 акция, за които се води статистика в Централния депозитар. Начисляват се минимални премии от съответното предприятие, но всъщност за да разбереш, че имаш дивидент и въобще акции, трябва да платиш такса за справка и тя ще е по-голяма от дивидента. Полза има само при окрупняване на акциите, категорична е Вучева. Именно такова окрупняване има като опция в концепцията на финансовото министерство.\r\nУчастието на един финансов пазар на акционер е от полза за него само ако разходите му са поне съразмерни с приходите. Държавата може да даде достъп до регистъра и да осигури връзка с Депозитара, за да може хората да си получат дивидента, каза Вучева.  ", "date": "2019.01.21", "title": "Експертен съвет към Горанов - да се откаже от идеята за акциите за масовата приватизация"}
{"url": "https://www.actualno.com/europe/germanija-vyvejda-ogranichenie-na-skorostta-po-magistralite-si-news_717281.html", "text": "  Германия предвижда ограничение на по автомагистралите от 130 км/ч, което ще влезе в сила през 2023 година. Понастоящем тези 130 км/ч се въвеждат като препоръчителна скорост по германските магистрали, пише БГНЕС.     Намаляването на скоростта по местните магистрали е част от новите екологични мерки, предприети от властите в Германия. За тяхното изпълнение е създадена специална комисия. В допълнение към намаляването на максималната скорост по магистралите, тя предлага допълнително увеличение на акцизите върху горивата и на квотите за електрически превозни средства.   Ограничението на скоростта, заедно с други мерки - увеличаване на акцизите върху горивата, премахване на данъчните стимули за дизеловите автомобили и увеличаване на квотите за продажби на хибриди и електрически превозни средства - следва да влезе в сила в Германия през 2023 година.\r\nЗасега Германия е единствената държава в Европа, в която няма максимални ограничения за скоростта по някои магистрали. Затова тези пътища са станали легендарни, привличайки любителите на бързи и мощни автомобили.  ", "date": "2019.01.21", "title": "Германия въвежда ограничение на скоростта по магистралите си"}
{"url": "https://www.actualno.com/crime/kat-s-novi-kameri-za-da-sledi-za-kradeni-koli-i-takiva-bez-grajdanska-otgovornost-news_717274.html", "text": "  23 нови камери ще използва КАТ за контрол на пътя. Уверението е, че те ще могат да снимат в движение дори по няколко нарушения, а глобите ще бъдат пращани на провинилите се шофьори, без те да бъдат спирани на пътя, предаде bTV.     Извън най-честото нарушение - превишена скорост, камерите ще се ползват и за улавяне на моторни превозни средства, които са без задължителната застраховка \"Гражданска отговорност\", както и да бъдат засичани крадени автомобили. Всъщност основната функция на устройствата е свързана точно неизрядни коли, не толкова с пътни нарушения. Камерите ще бъдат монтирани върху патрулни коли и ще снимат по всяко време.   Устройствата работят и на дневен, и на нощен режим. В реално време от полицейската кола се проверяват всички коли на пътя, включително и паркираните.\r\nШофьорите дори не разбират, че са глобени за липса на застраховка. Автомобилът не се спира на място от служителите, които са в наряд. В по-късен период се издава електронен фиш, който собственикът на автомобила получава на посочения адрес. Нарушителят разбира за глобата около месец след нарушението.  ", "date": "2019.01.21", "title": "КАТ с нови камери, за да следи за крадени коли и такива без \"Гражданска отговорност\""}
{"url": "https://www.actualno.com/analysis/26-miliarderi-imat-tolkova-pari-kolkoto-polovinata-naj-bedno-naselenie-v-sveta-news_717258.html", "text": "  Концентрацията на богатството се е увеличила още повече през 2018 година и 26-имата милиардери вече притежават толкова пари, колкото и половината най-бедно население в света. Това се посочва в доклад на неправителствената организация \"Оксфам\", цитиран от АФП, пише .     Оксфам призовава държавите да облагат най-богатите хора. \"Пропастта, която се е увеличила между богатите и бедните, възпрепятства борбата срещу бедността, вреди на икономиката и подхранва гнева в света\", посочва г-жа Уини Бианийма, изпълнителен директор на \"Оксфам Интернешънъл\", цитирана в комюникето.   Правителствата трябва да гарантират, че компаниите и най-богатите хора плащат своя дял от данъците, допълва тя по случай традиционното публикуване на годишния доклад на \"Оксфам\" за неравенствата в света в навечерието на Световния икономически форум в Давос, който ще се проведе от 22 до 25 януари в швейцарския зимен курорт.\r\nСпоред цифрите на неправителствената организация, чиято методология, основаваща се на данните, публикувани от американското сп. Forbes и швейцарската банка Credit Suisse, се оспорва от някои икономисти, 26 души разполагат с толкова пари, колкото и 3,8-те милиарда най-бедни души на планетата. През 2017 година техният брой бе 43.  Най-богатият човек в света , собственикът на Amazon е натрупал богатство през 2018 година стойност 112 милиарда долара. Бюджетът за здравеопазване на Етиопия е 1 процент от състоянието на Безос, подчертава неправителствената организация.\r\nОбщо богатството на милиардерите по света се е увеличило с 900 милиарда долара миналата година или с 2,5 милиарда долара на ден, а състоянието на половината най-бедно население на планетата се е свило с 11 на сто, уточнява \"Оксфам\".   Броят на милиардерите се е удвоил от финансовата криза през 2008 година, посочва неправителствената организация, констатирайки, че \"най-богатите са облагодетелствани не само от нарастващо състояние, но и от най-ниски ниски данъци от десетилетия. \"Ако тенденцията бе обратна, то повечето правителства биха имали достатъчно ресурси, за да финансират обществените услуги\", подчертават авторите на доклада, според които данъците върху богатството са изключително занижени.    Експертите на \"Оксфам\" твърдят, че . Най-богатите крият от данъчните власти 7,6 трилиона долара, а в страни като Бразилия или Великобритания, \"10-те процента най-бедни хора плащат вече по-високи данъци пропорционално на техните доходи в сравнение с най-богатите\", твърди неправителствената организация.\r\nДокладът се публикува в момент, когато облагането на най-големите богатства предизвиква дебати в редица страни.\r\nВъв Франция движението на \" \" активизира дебата около премахването на данъка върху най-големите състояния, обявено от президента Еманюел Макрон. В САЩ депутатката от Демократическата партия Александрия Окасио-Кортес, която бе избрана неотдавна, предложи ставка от 70 процента за най-богатите и получи подкрепата на носителя на Нобелова награда за икономика Пол Кругман, припомня АФП.", "date": "2019.01.21", "title": "26 милиардери имат толкова пари, колкото половината най-бедно население в света"}
