{"url": "https://www.actualno.com/society/sedmichna-prognoza-za-vremeto-za-10-16-dekemvri-news_710604.html", "text": "  Новата седмица започна със значителна облачност в западната част от страната. Над Източна България в се очакват валежи от дъжд. Минималните температури ще са между -3 и 1 градуса, а максималните между 3 и 10 градуса.     Във над по-голямата част от страната ще има променлива облачност. Валежи от мокър сняг се очакват в Силистра, Разград и Добрич. Минималните температури ще се понижат и ще са между -7 и 1 градуса. Максималните ще са между 2 и 7 градуса.   В валежи не се очакват. Температурите остават без промяна.\r\nВ над цялата страна ще бъде облачно с валежи от сняг. Минималните температури ще се понижат и ще са между -7 и -1 градуса. Максималните ще са между 1 и 8 градуса.  В валежите ще спрат, но облачността ще остане значителна. Минималните температури ще се понижат и ще са между -5 и 3 градуса. Максималните ще са между 2 и 9 градуса.\r\nВ се очакват превалявания от сняг. Максималните температури ще се повишат и ще бъдат между 4 и 10 градуса   В ще бъде предимно облачно, но без валежи от сняг или дъжд. Минималните температури ще се понижат и ще са между -4 и 0 градуса. Максималните ще са между 4 и 11 градуса.    ", "date": "2018.12.08", "title": "Седмична прогноза за времето за 10-16 декември"}
{"url": "https://www.actualno.com/europe/700-dushi-sa-zadyrjani-pri-protestite-na-jyltite-jiletki-vyv-francija-news_710622.html", "text": "  31 000 са протестиращите „жълти жилетки” в цяла Франция. Около 8000 са демонстрантите в Париж, съобщи френският вътрешен министър Кристоф Кастанер, цитиран от АФП. По думите му около 700 души за задържани при протестите в цялата страна.     Френската полиция използва сълзотворен газ в опит да разпръсне огромната тълпа протестиращи от движението „жълтите жилетки”. Демонстрантите се събраха за четвърти пореден уикенд в Париж, в знак на протест срещу икономическата политика на , когото определиха като „президента на богатите”.   Шествието на „жълтите жилетки” се насочи към емблематичния булевард „Шанз Елизе” в самото сърце на френската столица, който бе блокиран от полицията. Именно там станаха и първите сблъсъци с органите на реда.\r\nМалко преди началото на протестите полицията задържа 354 души, у които са намерени маски, павета и заготовки за коктейли „Молотов”, и които са заподозрени в подстрекателство към размирици. е буквално под блокада – не работят магазините, затворени са основните туристически обекти, градският транспорт в централната част на града не се движи, а влаковете от метрото не спират на спирките в центъра.  По улиците на Париж патрулират близо 8 000 полицаи и най-малко 12 бронирани машини. Вътрешният министър Кристоф Кастанер вече заяви, че властите ще „проявят нулева толерантност” спрямо насилието. Вижте кадри от протестите в     ", "date": "2018.12.08", "title": "700 души са задържани при протестите на \"жълтите жилетки\" във Франция"}
{"url": "https://www.actualno.com/starazagora/operata-vliza-v-zalata-na-obshtinskija-syvet-v-stara-zagora-news_710610.html", "text": "  На необичайно място за първи път в Стара Загора ще бъде представен спектакълът на камерната опера „Процесът Мерилин Монро“ от австрийския композитор Роланд Баумгартнер. В последния ден на 49-то издание на Фестивала на оперното и балетното изкуство в 16 часа операта влиза в зала “Петко Рачов Славейков”, в която се провеждат заседанията на общинския съвет.     Мястото за представянето на спектакъла не е избрано случайно, а е съобразено с историята, заложена във фабулата на „Процесът Мерилин Монро“. Оперният сюжет разглежда именуването на виенска улица на Мерилин Монро. Група граждани завеждат дело срещу решението на кметството, а сценичното действие отразява процеса, в който се представят позициите и на спорещите страни. Зрителите ще видят познати и непознати моменти от живота на именитата актриса, които със социалната си проекция в живота на Съединените щати през 50-те и 60-те години на 20-и век пораждат противоречиви реакции. Финалът е  отворен и крайното решение ЗА или ПРОТИВ е на публиката жури.   Автор на либретото е Джейрон Тино, режисьор е Огнян Драганов. Участват солистите на Старозагорската опера Нели Нечева, Тереза Бракалова, Теодор Петков и актьорите от кукления театър Янчо Иванов и Биляна Райнова. Ще свири камерен оркестър на операта под палката на австрийския диригент Андрия Павлич. Сценографията е на Тодор Демеров, а адаптацията на костюмите на Теодора Джамбазова. В спектакъла участват и артисти от балета на Държавна опера - Стара Загора.   ", "date": "2018.12.08", "title": "Операта влиза в залата на общинския съвет в Стара Загора"}
{"url": "https://www.actualno.com/crime/desislava-stojanova-e-ubita-ot-bivsh-rejndjyr-postradal-v-atakata-v-kerbala-news_710620.html", "text": "  Светослав Каменов, бивш рейнджър с три мисии, един от пострадалите в атаката в Кербала е задържаният за убийството на 40-годишната в Сопот. Това стана ясно днес от брифинг на окръжния прокурор в Пловдив Румен Попов. Засега задържаният е направил частични признания и мотивът още не е съвсем изяснен.     Десислава Стоянова беше в неизвестност, а след сигнал полицията открива в дома ѝ включено осветление и редица електрически уреди. Преди ден колата ѝ беше открита в автоморга около Сопот. При оперативните действия полицията установява близките ѝ отношения с Каменов и го търси за разпит, като последния човек, който я е видял. Той, обаче, се укрива във врачанско село. След като разбира, че го търсят, се обажда на полицай. Сам е разкрил местоположението на трупа - напъхан в ракла в дома му. При първоначалния оглед са констатирани множество удари по лицето, счупване на врата, а конкретната причина за смъртта ще изясни аутопсията.   Макар и бивш рейнджър, е криминално проявен и осъждан. Той има условна присъда за обаждане за поставена бомба в клон на банка. Той е напуснал армията през 2009-та година, преди това е бил обучител на спецчасти в Афганистан.", "date": "2018.12.08", "title": "Десислава Стоянова е убита от бивш рейнджър, пострадал в атаката в Кербала"}
{"url": "https://www.actualno.com/help/diamantena-mozajka-za-bebe-maja-news_710612.html", "text": "  Да се подреди мозайка от 20 хиляди цветни камъчета е поредната инициатива, с която старозагорци могат да помогнат на семейството на Мая за лечението й със стволови клетки турска клиника.     Предизвикателството от фирма за диамантени гоблени е снимката на момиченцето да се подреди за 16 дни - до 23 декември. Това означава, че на ден 125 души трябва да залепят по 10 елемента от мозайката. Всеки желаещ може да се включи като може купи срещу препоръчителна цена от 30 стотинки за камъче, а може и повече, камъчета и да ги залепи. Вероятно няма да е лесно, но ще е интересно предизвикателство, а инициаторите вярват, че заедно хората могат повече. Последното камъче в мозайката със снимката на детето е запазено за самата Мая, която символично да я завърши.   Участниците в реденето на диамантения гоблен имат възможност да спечелят подарък - персонализирана мозайка. Късметлията ще бъде изтеглен на 23 декември от малката Мая.\r\nПървите 10 камъчета от мозайката вече са залепени от Ани Момчилова, остават само 19 990.  На 8, 9, 15, 16, 22 и 23 декември мозайката ще гостува на втория етаж на новия мол. На 13 и 14 декември ще гостува на благотворителния базар за бебе Мая във фоайето на Регионална библиотека \"Захарий Княжески\". На 16-и ще бъде и на благотворителния коледен концерт на Клуб по спортни танци “Меджик Степ” в подкрепа на Мая в Спортна зала “Иван Вазов”. В останалите дни до 23 декември мозайката ще е на адрес: ул. „Света Троица“ 61.\r\nПо предложение на децата от ученическия съвет и подкрепено от целия педагогически съвет на Пето основно училище \"Митьо Станев\" средствата от традиционния благотворителен коледен базар тази година ще са в полза на бебе Мая. Базарът ще се проведе в училището на 20 декември.   Към 7 декември, за 10 работни дни по сметката за дарения в подкрепа на Мая вече са събрани 42 873,62 лева. ”Това не сме си го и мечтали. БЛАГОДАРИМ ВИ! Заляхте ни с много доброта , надежда… надежда за нашето БЕБЕ МАЯ”, написаха администраторите на страницата във Фейсбук.    ", "date": "2018.12.08", "title": "Диамантена мозайка за бебе Мая"}
{"url": "https://www.actualno.com/society/novinite-naj-vajnoto-za-denja-8-dekemvri-news_710646.html", "text": "   Отново безредици във Франция, протести и в , Каракачанов се закани на Македония, избраха новата Мис Свят... тези и други акценти избра екипът на Actualno.com от днешния празничен       \"Компромиси с историята на България няма да допусна.\" Това заяви  вицепремиера по обществения ред и сигурност Красимир Каракачанов във връзка с изказването на Зоран Заев пред парламента на Македония, в което той вменява внушението, че договорът с Гърция, известен като Преспанския договор, дава идентификация за наличието на македонски език и никой няма право да противоречи на това.   Ванеса Понсе де Леон е новата Мис Свят 2018, съобщава АФП. 26-годишната Мис Мексико беше коронясана на бляскава церемония на тропическия китайски остров Хайнан, Макар и бивш рейнджър, Каменов е криминално проявен и осъждан. Той има условна присъда за обаждане за поставена бомба в клон на банка. Той е напуснал армията през 2009-та година, преди това е бил обучител на спецчасти в Афганистан.     Малко преди началото на протестите полицията задържа 354 души, у които са намерени маски, павета и заготовки за коктейли „Молотов”, и които са заподозрени в подстрекателство към размирици. \"Всички българи наричаме Алма матер светският храм на България. В аудиториите на университета българи от различни вери, но водени от каузата, че мъртва е безкнижната душа, заедно споделят общата за народа ни религия – знанието\", подчерта Радев.    Кралят на рокендрола е отбивал военната си служба в града от 1958 до 1960 година и жителите на населеното място се гордеят с връзката си със звездата. ", "date": "2018.12.08", "title": "Новините: Най-важното за деня, 8 декември "}
{"url": "https://www.actualno.com/politics/krasimir-karakachanov-systojanieto-na-osnovnoto-vyoryjenie-i-tehnika-e-kritichno-news_710611.html", "text": "  Анализът на изпълнението на План 2020 („План за развитие на въоръжените сили до 2020 година\") показа, че през първия етап набелязаните цели в по-голямата си степен са постигнати. Това заявява министърът на отбраната Красимир Каракачанов в отговор на депутатски въпрос за Плана за развитие на Въоръжените сили на Република България до 2020 г., предаде БГНЕС.     Планираните мероприятия по организационното изграждане на въоръжените сили са изпълнени в съответствие със заложените параметри и е постигната относителна стабилност на въоръжените сили във функционално и структурно отношение. Въоръжените сили изпълняват конституционните си задължения, но с редица затруднения и риск за хората, свързани с финансов недостиг, нарастващия некомплект от личен състав и лошото състояние на остарялото въоръжение и бойна техника. Недостигът на финансови средства продължава да оказва акумулиращо негативно влияние върху изпълнението на Целите за способности. Критично е положението с онези от тях, които са с настъпил или наближаващ срок за готовност. В резултат на финансовия недостиг част от декларираните формирования са сертифицирани с редица ограничения или с натрупано изоставане в плановете, което води до неизпълнение в срок на поетите съюзни ангажименти, добавя Каракачанов. Той е категоричен, че състоянието на основното въоръжение и техника е критично. Основните бойни платформи в Сухопътни войски, Военновъздушните сили и Военноморските сили се експлоатират с отклонение в параметрите на тактико- техническите изисквания и на предела на техническите им възможности. Налице е забавяне на процеса на утилизацията на излишните боеприпаси, което води до рискове по тяхното съхранение, невъзможност за своевременно освобождаване на складови площи и отделяне на допълнителни разходи на военните формирования по съхранението.   Забавеното реализиране на инвестиционните проекти акумулира негативен ефект по отношение поддържането на съществуващите и изграждането на планираните нови отбранителни способности, както и по отношение извършването на част от планираните структурни промени във въоръжените сили, подчертава Каракачанов.\r\nВ резултат на извършения преглед на Плана за развитие на въоръжените сили до 2020 г. (План 2020), отчитайки тенденциите в развитието на средата на сигурност, необходимостта от развитие на нови способности в съответствие с пакет Цели за способности 2017, както и извършения анализ и направените изводи от изпълнението на План 2020 през първия му етап, се налага промяна в реорганизирането на част от военните формирования, както и извършване промяна на някои от планираните мероприятия, сроковете за тяхното изпълнение и промяна в числеността на структури от въоръжените сили, отбелязва още министърът.  Той подчертава, че през втория етап, основните дейности в организационното изграждане на въоръжените сили ще бъдат насочени към оптимизиране на организационната структура на формированията от тактическото ниво с цел нарастване на способностите им за изпълнение на задачи в съответствие с поетите ангажименти, новите предизвикателства в стратегическата среда на сигурност и промените в Закона за отбраната и въоръжените сили на Република България по отношение участието в охраната на държавната граница и противодействие на тероризма. Предстоят незначителни промени и на оперативно ниво.\r\nНационалният план за повишаване на разходите за отбрана на 2% от БВП на Република България до 2024 г., предвижда осигуряване на заложените в План 2020 приоритетни инвестиционни проекти „Придобиване и поддръжка на основна бойна техника за изграждане на батальонни бойни групи от състава на механизирана бригада\", „Придобиване на нов тип боен самолет\" и „Придобиване на многофункционален модулен патрулен кораб\". С осигуряване на тези средства нивото на капиталови разходи ще достигне на ниво около 30 % от планираните финансови средства за отбрана, допълва Каракачанов.   Той отбелязва и че разходите за отбрана, определени в Националния план за повишаване на разходите за отбрана на 2% от БВП на Република България до 2024 г., създават възможности за назначаване на военнослужещи на вакантните длъжности (1300 през 2018 г. и по 800 през 2019 и 2020 г.) през втория етап на действие на План 2020.    Реализирането на Националния план за повишаване на разходите за отбрана на 2% от БВП на Република България до 2024 г., както и направените предложения за изменение и допълнение на План 2020, в голяма степен ще осигурят изпълнението на ангажиментите на въоръжените сили, произтичащи от съществуващите способности и ще създадат условия за ефективно и ефикасно планиране изграждането на способности в дългосрочен аспект, отчитайки динамиката на средата на сигурност, националните приоритети, ангажиментите към НАТО и ЕС и ресурсното осигуряване, заявява още министърът.", "date": "2018.12.08", "title": "Красимир Каракачанов: Състоянието на основното въоръжение и техника е критично"}
{"url": "https://www.actualno.com/america/pochina-bivshijat-prezident-na-kolumbija-belisario-betankur-news_710627.html", "text": "  Бившият колумбийски президент Белисарио Бетанкур, който направи опит да сключи мир с бунтовниците от ФАРК по време на управлението си, почина в петък на 95-годишна възраст, предаде БГНЕС.     Той е издъхнал в болницата „Фундасион Санта Фе” в Богота, от където заявиха, че Бетанкур в бил приет преди няколко дни заради проблеми с бъбреците.   Бетанкур – член на Консервативната партия, който бе президент между 1982-1986 година – един от най-кървавите периоди в историята на страната, се опита да сключи мир с бунтовниците от „Революционните въоръжени сили на Колумбия – народна армия“ – ФАРК.\r\nТой успя да преведе Колумбия през тежката икономическа рецесия през 80-те години на миналия век, но приключи мандата си с доста разочарования, касаещи неуспешните преговори с бунтовниците.  ", "date": "2018.12.08", "title": "Почина бившият президент на Колумбия Белисарио Бетанкур"}
{"url": "https://www.actualno.com/healthy/prof-gerdjikov-ne-bjahme-uvedomeni-za-prestrukturiraneto-na-pravitelstvena-bolnica-news_710632.html", "text": "  \"Не се консултираха с нас и не бяхме уведомени. Това е и причината за подобно недоразумение. Надявам се, че до понеделник ще изясним напълно нещата.\" Така ректорът на СУ „Св. Климент Охридски“ проф. Анастас Герджиков коментира намерението на правителството да преструктурира “ и да я превърне в национално педиатрично лечебно заведение.     Въпросът е от изключителна важност за Алма матер, защото болница „Лозенец“ е неговата учебно-клинична база, Факултетът по медицина и неговата акредитация са пряко свързани с нея. В развитието на своята учебна база от университета са инвестирали много средства, а преподавателският състав е изцяло на щат в болницата, предаде БГНЕС.   Как ще се отрази тази промяна на болницата и Медицинския факултет обаче все още остава неясно.\r\n\"Още не знаем, защото не знаем за какво преструктуриране става дума. Единственото, което досега е юридически факт е, че Министерски съвет е внесъл предложение в Народното събрание болницата да не бъде към Министерски съвет. Тя не е правителствена болница, 80% от лекуващите се там пациенти са всъщност просто граждани. Ако Министерски съвет е решил вече да няма такъв контингент, това е един от начините. Има и други начини да се преустанови това“, смята проф. Герджиков.  От преструктурирането са притеснени всички, а студенти и специализанти дори готвят протести. Те се координират в социалните мрежи и призовават гражданското общество за подкрепа.\r\n\"Говорих с министъра на образованието и науката Красимир Вълчев и министъра на здравеопазването Кирил Ананиев. И двамата ме убедиха, че ще направят всичко възможно да се разбере веднага какъв е плана на правителството, както и да се разбере веднага, че няма никаква заплаха за Медицинския факултет\", уточни ректорът на СУ.   Той изрази надежда, след като плановете на управляващите станат ясни, както и се изяснят юридическите последици от тях, общественото напрежение по темата да спадне.    Надявам се, че веднага след тези срещи те ще бъдат успокоени, когато видим какви са плановете на правителството.\r\n\"Смущението им идва от това, че имаме един акт, от който не са ясни последствията. Трябваше да се излезе с цялостна концепция, за да е ясно от самото начало\", смята професорът.", "date": "2018.12.08", "title": "Проф. Герджиков: Не бяхме уведомени за преструктурирането на правителствена болница"}
{"url": "https://www.actualno.com/asia/putin-i-netanjahu-se-dogovoriha-da-podobrjat-voennoto-sytrudnichestvo-v-sirija-news_710641.html", "text": "  Руският президент Владимир Путин и израелският премиер Бенямин Нетаняху са се договорили да подобрят военното сътрудничество в Сирия, пише израелското електронно издание The Times of Israel.     Руският президент Владимир Путин каза пред премиера Бенямин Нетаняху, че двете страни трябва да подобрят своето военно сътрудничество в Сирия, съобщи пресслужбата на руския президент, цитирана от изданието.\r\nПутин подчерта значението на предстоящите консултации между експерти по отбраната от двете страни по време на разговора, който се проведе по инициатива на Нетаняху, съобщиха от Кремъл, съобщи агенция Фокус.\r\nДвамата лидери обмислят лична среща, се казва в съобщението.  Връзките между двете страни се обтегнаха след доставката от Русия на системата за противоракетна отбрана С-300 на Сирия след 17 септември, когато руски разузнавателен самолет беше свален от сирийски сили, които реагираха на израелска атака срещу сирийското въздушно пространство.\r\nРусия обвини Израел за инцидента, при който загинаха 15 руски военни. Израел категорично отрече отговорността.\r\nВъпреки че Путин първоначално каза пред репортери, че инцидентът се дължи на \"верига от трагични случайни обстоятелства\", руското министерство на отбраната по-късно заяви, че Израел е отговорен, казвайки, че изтребителите на израелските военновъздушни сили са използвали руския самолет като прикритие. Израел отхвърли обвиненията.    Тел Авив многократно заяви, че няма да позволи на Иран или неговите шиитски милиции да установят постоянно присъствие в следвоенна Сирия. Той стартира многобройни атаки срещу цели, за които се казва, че представляват заплаха за сигурността му.\r\nРусия, която е основен защитник на сирийския президент Башар Асад, поддържа гореща линия за разрешаване на конфликти с Израел, позволявайки на еврейската държава да извършва атаките, когато бъде предварително информирана.\r\nПутин и Нетаняху също обсъдиха израелските операции на границата с Ливан, според изявлението.\r\nВъв вторник Израелските отбранителни сили обявиха началото на операция \"Северен щит\", за да открият и унищожат трансграничните тунели, изкопани от ливанската терористична група \"Хизбула\". Засега се съобщава за откриването на два такива тунела.", "date": "2018.12.08", "title": "Путин и Нетаняху се договориха да подобрят военното сътрудничество в Сирия"}
{"url": "https://www.actualno.com/showbusiness/izbraha-mis-svjat-2018-video-news_710640.html", "text": "  Ванеса Понсе де Леон е новата Мис Свят 2018, съобщава АФП. 26-годишната Мис Мексико беше коронясана на бляскава церемония на тропическия китайски остров Хайнан, предаде БГНЕС.     Ванеса е модел, работи като доброволец в организация, подпомагаща мигранти, има диплома по Международен бизнес и е в борда на директорите на рехабилитационен център за момичета, претърпели насилие.   Тя получи короната от миналогодишната победителка Мануши Чхилар от Индия в крайбрежния град Саня, където се проведе 68-та церемония на престижния конкурс за красота. Първа подгласничка стана Мис Тайланд – 20-годишната студентка по Бизнес администрация Николене Пичара Лимснукан, Мис Беларус – Мария Василиевич, Мис Ямайка – Кадиджа Робинсон и Мис Уганда - Куин Абенакио се наредиха в първата петица.\r\nФиналът на конкурса Мис Свят се провежда за осми път в китайския град Саня, който бе домакин за пръв път през 2003 година.   ", "date": "2018.12.08", "title": "Избраха Мис Свят 2018 (ВИДЕО)"}
{"url": "https://www.actualno.com/asia/japonija-prie-zakonodatelni-promeni-pozvoljavashti-vnasjaneto-na-rabotna-sila-news_710629.html", "text": "  Японският парламент прие законодателните промени, които за пръв път в следвоенната история ефективно вдигнаха забраната за използване на чуждестранни работници в страната. Новите изменения, гласувани от управляващата коалиция, водена от Либералдемократическата партия (ЛДП) на страната, ще влязат в сила от април следващата година, когато започва новата фискална година в страната, предаде БГНЕС.     Работните разрешения в страната сега се издават на висококвалифицирани чуждестранни специалисти само в изключително тесен кръг от области - например изследователи и учители, музиканти и спортни треньори. Употребата на чужденци в областта на ниско квалифицирания труд е по принцип забранена, въпреки че в тази област наскоро беше разрешено смекчаването им под формата на ограничена покана за така наречените стажанти от развиващите се страни.   Сега правителството възнамерява да въведе нова система за относително широка заетост на работниците имигранти. Тя ще бъде използвана в около 14 сектора на икономиката, където има все по-голям недостиг на работници. Това са преди всичко строителство, земеделие, грижи за болните и възрастните хора, корабостроенето.\r\nЧужденците, които имат достатъчно познания в японския език, се очаква ролучат дългосрочни визи за период до пет години без право да вкарват семействата си в Япония. Дори по-квалифицираните чуждестранни работници ще могат да удължават визите за неограничен период от време, включително до получаване на разрешение за постоянно пребиваване. Представители на тази категория ще получат правото да поканят семействата си в Япония.  ", "date": "2018.12.08", "title": "Япония прие законодателни промени, позволяващи внасянето на работна сила"}
{"url": "https://www.actualno.com/curious/dneven-horoskop-za-9-dekemvri-news_710614.html", "text": "        Денят ще бъде успешен за вас. Отделете време да се подготвите за работната седмица. Внимавайте, ако сте решили да изхвърляте разни неща, рискувате да загубите нещо важно. Днес стойте далече от пороците от всякакъв вид. Острият ви език може да прекъсне важни отношения. Стойте кротко у дома и не предизвиквайте съдбата.   Денят може да се окаже рисков за отношенията ви. Не се карайте за битовизми, а излезте с партньора ви на дълга разходка и се почерпете без повод.     Днес бъдете сдържани при обсъждането на спорни въпроси. Рискувате да хвърлите сянка върху авторитета ви, а темата не си заслужава такава жертва.    Имате много възможности да прекарате деня, но най-добре останете у дома. Имате много филми за гледане и книги за четене. Тази неделя няма да имате непредвидени събития. Изпълнени сте с мисли и планове, свързани с велики замисли. Засега сте с вързани ръце, но запишете подробно идеите си, когато настъпи моментът на реализацията им.   Днес не искайте много от останалите. Почти всички са тъжни, заради предстоящия понеделник. Разходете се сами или потренирайте.    В тази неделя ще си дадете сметка, че имате много повече, отколкото предполагате. Не съжалявайте за миналото или за стари връзки. Отървали сте се! Тази неделя емоциите ви са прекалено силни и може да предизвикат разногласия, от които нямате нужда. Освен това не залагайте. Късметът няма да е на ваша страна.    Тази неделя не се товарете с философстване по трудни теми. Започвате нов период, за който ще ви е нужно повече време да адаптация, а това включва повече наблюдателност и по-малко действия и говорене. Тази неделя може да осъзнаете, че сте забравили нещо, отдавна обещано. Запишете си  го като първа задача в предстоящата седмица и този път не пропускайте да го изпълните. Тази неделя не споделяйте притесненията си. Те бързо ще преминат, а вие ще се изложите, ако ги споделите. Повтаряйте си, че всичко  е наред.", "date": "2018.12.08", "title": "Дневен хороскоп за 9 декември"}
{"url": "https://www.actualno.com/books/nov-turisticheski-narychnik-dava-idei-za-pyteshestvija-v-dunavska-bylgarija-news_710635.html", "text": "  Нов туристически наръчник предлага интригуващи идеи за пътешествия из слабо познати места в Северна България. „От Балкана до Дунав. Идеи за пътешествия в Дунавска България” (ИК „Сиела”) на Гавраил Гавраилов, Михаил Михов и Весела Николаева ни запознава с интересни факти от тракийското и римското наследство по земите ни в региона, обръща внимание на защитените територии и биоразнообразието и отделя специално внимание на виното и храната в Дунавска България.     Опера на Белоградчишките скали, летене с балон край Видин, участие в ежегоден рибен фестивал в Бръшлен и разходка с каяк до Дунавските пясъчни острови са едва малка част от десетките забавни неща, които можете да правите в Северна България.   Авторите на „Селата в България. Посоки за туризъм и култура” и „Села и туризъм. Посоки за пътешествия из България” – Гавраил Гавраилов и Михаил Михов – разказват в новата си книга за тези и редица други забавления в Дунавска България, повеждайки ни на щури приключения по малко познати места на север от Стара планина. В компанията на новата си съавторка – журналистката Весела Николаева – Гавраилов и Михов тръгват от Видин през Оряхово, Свищов и Русе и стигат чак до Тутракан и Силистра, за да опишат и заснемат най-интересните места по поречието на Дунав. По пътя си тримата автори се отбиват и през Белоградчик, Чипровци, Враца, Ловеч, Павликени, Разград – все места, свързани от векове с голямата река.\r\nОсвен посоки за пътешествия, книгата съдържа информация за етнографските групи в различните райони, за природното богатство и биоразнообразието по бреговете на Дунав, за лозята, виното, храната, традициите и др. Посочена е също полезна информация – кога е подходящо да се посети всеки район, къде да отседнем, какви културни, исторически и природни забележителности можем да видим, като е обърнато внимание и на дунавските ни съседи Сърбия и Румъния.  От „От Балкана до Дунав. Идеи за пътешествия в Дунавска България” научаваме повече и за банатската кухня, за господарите на Балкана – турлаците, дори за поклонническия туризъм на север от Стара планина и за най-доброто място за спортно скално катерене между Варна и Букурещ, защото Дунав, смятат авторите на книгата, е за хората на свободния дух.\r\nЛуксозното издание продължава вече познатата линия с множество цветни фотографии и подробни описания, а бонус са многобройните любопитните факти за всеки район.   На 19 декември в 11:00 часа в Ректората на Стопанската академия в Свищов Гавраилов и Николаева ще изнесат лекция, която ще бъде и предпремиера на книгата. Официалната премиера на „От Балкана до Дунав. Идеи за пътешествия в Дунавска България” е на 20 декември от 18:00 часа в регионална библиотека „Любен Каравелов” в Русе. Входът и за двете събития е свободен!    ", "date": "2018.12.08", "title": "Нов туристически наръчник дава идеи за пътешествия в Дунавска България"}
{"url": "https://www.actualno.com/chronicles/otkrito-e-panagurskoto-zlatno-sykrovishte-news_710571.html", "text": "  Панагюрското златно съкровище е тракийски, античен, златен комплект съдове, състоящ се от девет съда с общо тегло 6,164 кг, открито на 8 декември 1949 г. на 2 км от гр. Панагюрище от Павел, Михаил и Петко Дейкови.     Смята се, че комплектът е принадлежал на владетел(и) на племето одриси от края на IV и началото на III в. пр.н.е. и е било използвано за религиозни церемонии. В стила и украсата му се съчетават тракийски и елински влияния.   Състои се от 9 златни предмета – една фиала и осем ритона. Подобни съдове от благороден метал са символи на социален статут и са използвани при ритуални действия на тракийските князе. Представянето на богове и герои, на глави с негроидни черти, свещени животни и митологични същества през античността има ритуална функция – те трябва да пречистят течността и да пазят участващите в ритуала.", "date": "2018.12.08", "title": "Открито е Панагюрското златно съкровище"}
{"url": "https://www.actualno.com/society/prognoza-za-vremeto-8-dekemvri-sybota-news_710560.html", "text": "  Тази сутрин ще има разкъсана облачност, над много райони - намаляваща до ясно и слънчево. Това съобщи за агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН).     Преди обяд от запад облачността ще започне да се увеличава и вплътнява, но чак вечерта, първо в крайните западни райони, ще превали слаб дъжд. През нощта ще е почти тихо, през деня ще се появи слаб югозападен вятър. Минималните температури ще са предимно между минус 5° и 0°, максималните слабо ще се повишат и ще са от 5° до 10°.   По Черноморието ще преобладава слънчево време. Ще духа слаб до умерен югозападен вятър. Максималните температури ще са 8°-9°. Температурата на морската вода е 8-11°. Вълнението на морето ще бъде 2-3 бала.\r\nПреди обяд над планините ще преобладава слънчево време. Около обяд от запад облачността ще започне да се увеличава, но през деня ще е почти без валежи. Ще духа умерен до силен вятър от запад-югозапад и с него температурите ще се повишат. Максималната на височина 1200 метра ще е около 7°, на 2000 метра – около 0°.  В сутрешните часове атмосферното налягане ще е малко по-високо от обичайното, но през деня ще се понижава и ще стане по-ниско от нормалното за декември.\r\nПрез нощта срещу неделя от запад ще започнат превалявания, в планините – от сняг, в равнинната част от страната - отначало от дъжд. От северозапад, с временно усилване на вятъра, ще започне понижение на температурите и във високите котловинни полета и Предбалкана дъждът ще се примесва и ще преминава в сняг.   В неделя преди обяд все още на места, главно в Източна България, ще превалява дъжд. Над останалата част от страната валежите временно ще спрат и облачността ще се разкъса, но след обяд бързо ще се заоблачи. Вечерта от запад ще започнат нови валежи от дъжд и сняг.    В началото на следващата седмица ще остане доста динамично. Вятърът ще е най-често от северозапад, от вторник ще се усили и с него ще застудява. Ще бъде предимно облачно. Ще има и превалявания – в понеделник в Предбалкана и по високите котловинни полета – от сняг, по Черноморието и в Югоизточна България - от дъжд, но с понижението на температурите през следващите дни вече и на места в Източна България дъждът ще преминава в сняг. По-съществени ще са валежите в югоизточната половина от страната.", "date": "2018.12.08", "title": "Прогноза за времето - 8 декември (събота)"}
{"url": "https://www.actualno.com/crime/jena-zagina-v-katastrofa-news_710608.html", "text": "  Жена загина тази сутрин при инцидент на пътя между Криводол и Враца. По неясни засега причини шофьорът на лек автомобил губи управление след завой и се преобръща по таван.     На място загина 36-годишната пътничка до водача. Шофьорът е тестван за алкохол. Пробата с дрегер е отрицателна, съобщи бТВ.   Най-вероятно се е движил с превишена скорост. По време на катастрофата в района е имало мъгла. Снимка: архив   ", "date": "2018.12.08", "title": "Жена загина в катастрофа"}
{"url": "https://www.actualno.com/america/trymp-napadna-parijkoto-sporazumenie-za-klimata-kato-se-pozova-na-protestite-vyv-francija-news_710637.html", "text": "  Американският президент Доналд Тръмп отново застана срещу Парижкото споразумение за борба с изменението на климата, като посочи продължаващите протести във френската столица като доказателство, че решението му да отхвърли пакта е добро, предава AFP.     Той написа това в социалната мрежа Twitter на фона на преговорите за климата на ООН в Полша, където представители на близо 200 държави се събраха, за да се споразумеят за универсални правила, за да се съобразят с обещанията, които са записани в Парижкото споразумение за климата през 2015 г.   \"Парижките споразумения не работят толкова добре за Париж, протести и бунтове в цяла Франция\", написа Тръмп.\r\n\"Хората не искат да плащат големи суми пари, основно за страните от третия свят (които се управляват съмнително), за да защитят околната среда\".  ", "date": "2018.12.08", "title": "Тръмп нападна Парижкото споразумение за климата, като се позова на протестите във Франция"}
{"url": "https://www.actualno.com/nature/nad-6-mln-bylgari-sa-obhvanati-ot-sistemite-za-razdelno-sybirane-na-otpadyci-news_710561.html", "text": "   . Това съобщи министърът на околната среда и водите Нено Димов зелен икономически форум. Димов отбеляза, че се покачва делът на рециклиране на биоотпадъци у нас, пише БГНЕС.     Над средното ниво за ЕС са и показателите за рециклирането на , излязло от употреба електрическо и електронно оборудване, излезли от употреба моторни превозни средства и негодните за употреба батерии и акумулатори. За 2016 г. . По експертни оценки в България се рециклират близо 40% от образуваните битови отпадъци от пластмаса, което е с близо 10% над средното ниво за ЕС, отчетоха още от Министерството на околната среда и водите (МОСВ).   „Трябва да изградим образование, което да учи децата от най-ранна възраст на „зелена икономика“, призова министър Димов. Според него е необходимо да се обърне внимание на културата и образованието, защото докато не се промени нашето мислене, много трудно ще може да направим устойчиво развитие на кръговата икономика.\r\nЧовечеството живее в перфектната кръгова икономика, каквато е природата и в която няма нищо непотребно и излишно, каза министър Димов. Според него нашето мислене също трябва да се промени от линейно към кръгово, като се работи за това как да стане стока, която да бъде използвана отново. Важно е също да се мисли как преди кръгът да бъде затворен, да бъде забавен. Ако успеем да приложим в пълнота цикъла от петте йерархични нива – предотвратяване, повторна употреба, рециклиране, инсинериране и накрая депониране, това означава, че сме успели да използваме наличните ресурси по по-интелигентен и устойчив за околната среда и икономиката начин, посочи още Димов.  ", "date": "2018.12.08", "title": "Над 6 млн. българи са обхванати от системите за разделно събиране на отпадъци"}
{"url": "https://www.actualno.com/sofia/bez-metro-v-pochivnite-dni-v-centyra-na-sofija-news_710579.html", "text": "  И тази събота и неделя между станциите „Сердика” и стадион „Васил Левски” в двете посоки няма да има метро. Спирането се налага заради изграждането на третия лъч на подземната линия.     В почивните дни машините ще трябва да преминат под линиите на действащия лъч. Това крие риск от смущения от вибрациите на преминаващите влакове, съобщи Нова телевизия.\r\nТунелът, който се изгражда ще бъде на дълбочина 22 метра. Общината ще осигури наземен транспорт, за да компенсира липсата на влакове под земята. Движението на метро влаковете ще бъде възстановено в нощта на неделя срещу понеделник.", "date": "2018.12.08", "title": "Без метро в почивните дни в центъра на София"}
{"url": "https://www.actualno.com/ruse/ledenata-prikazka-na-ruse-snimki-news_710568.html", "text": "  На 7 декември се проведе церемонията по награждаване на лауреатите на Петото издание на Международен фестивал на ледени скулптури \"Русе Айс Фест’2018\".      Осем световни майстори от Холандия, Финландия, Литва, Латвия, Русия, Украйна и България в продължение на 4 дни твориха скулптури от 130 блока кристален лед с общо тегло 20 тона по мотиви на детския роман \"Сребърните кънки\" на холандската писателка Мери Мейпс Додж. Фестивалът се организира от Община Русе и общинска фондация \"Русе град на свободния дух\" и е единствен по рода си не само в България, но и на Балканите. Експозицията ще продължи до 14 февруари, като е с вход свободен. Гостите могат да се насладят и на създадените холандски ландшафт, коктейл бар и шейна от лед.  Победител и носител на най-високия приз и първа награда е Таутвилас Повилионис от Литва, който извая чувството да караш кънки - \"Опитайте да влезете в моите обувки\". Втори е Дамян ван дер Велден от Холандия, сътворила творба за вечността в линията, която чертаят кънките - \"Сребърна линия\". Почетното трето място зае Санита Равина, която извая движението, карането на кънки като кръговрат и вечност - \"Момче, което се върти в колело\". В категория \"Специални награди\", наградата на кмета на Община Русе Пламен Стоилов спечели Юси Миетинен от Финландия, който извая персонаж от книгата \"Сребърните кънки\" - \"Свободата\". От останалите участници Андрей Важинский от Украйна, сътвори ледена книга, отворена на най-вълнуващата страница от романа \"Сребърните кънки\"; Даниел Кънчев, (куратор на екстериорните пространства на фестивала и изработи външните фигури), а ледената му творба, в която ще замръзне времето е \"Часовник със символи от книга\". Дуетът Ирина Тафлевская от Украйна и Руслан Коровков от Русия сътвориха  \"Голяма шейна\".     Участие в ледената феерия взеха мажоретен състав „Екстрийм“ към ОМД; фолклорен танцов ансамбъл „Здравец“ при Общински детски център за култура и изкуство; рок група „М.И.Г. 21“, а водещ бе актрисата Ралица Константинова. Специални гости бяха приказните герои Елза и Ана от филма \"Замръзналото кралство\" и талисманът на фестивала - Ледчо.\r\nНа 8 декември, от 11:30 часа, на сцената на фестивала и на алеите пред хотел \"Дунав\" и ларгото пред операта ще се проведе детско шоу и весел кърлинг за деца и родители.", "date": "2018.12.08", "title": "Ледената приказка на Русе (СНИМКИ)"}
{"url": "https://www.actualno.com/politics/rumen-radev-razreshili-sme-na-hora-koito-ne-pochitat-knigite-da-vzemat-reshenija-news_710643.html", "text": "  Разрешили сме на хора, които не почитат книгите, да вземат решения, заяви президентът Румен Радев в слово на тържественото събрание на СУ „Св. Климент Охридски“ по повод 130-годишнината от създаването на университета, в което поздрави ръководството и възпитаниците на висшето учебно заведение, предаде БГНЕС.     \"Всички българи наричаме Алма матер светският храм на България. В аудиториите на университета българи от различни вери, но водени от каузата, че мъртва е безкнижната душа, заедно споделят общата за народа ни религия – знанието\", подчерта Радев.   Според него, създаден с дарение и създал най-светлите умове на нацията, Софийският университет е „люлка на знанието, на съзиданието, на свободата, на критичната мисъл и стремежа към търсене на истината“. В речта си държавният глава заяви, че младите българи са все по-малко, но върху тях пада отговорноста да променят радикално моралния климат в Родината и да отхвърлят безизходицата, която прокужда техните връстници от България. „Студентите са призвани да бъдат съвестта на нациите“, допълни Радев.\r\nНа връх студентския празник държавният глава пожела на всички студенти да преследват мечтите си, но без да бъдат примирими с подмяната и липсата на прозрачност, защото конформизмът може да е само път в кариерата, но не и пък към щастието. „Борете се срещу лицемерието и покварата, бъдете критични! Не приемайте да ви заблуждават и да ви ограбват бъдещето! Не подминавайте агресията на невежеството“, призова той.  \"Културата е мантинелата, която ни пази да не пропаднем в бездната, защото невежеството е крачка към катастрофата – личната и обществената. В годините на Прехода българите приехме, че несправедливостта е наша орис. Вашата поколенческа мисия е да докажете, че справедливостта може да възтържествува. Това не е обикновена битка за вашето бъдеще, а вашата битка за България. Тя е и моя!\", каза още в речта си държавният глава.", "date": "2018.12.08", "title": "Румен Радев: Разрешили сме на хора, които не почитат книгите, да вземат решения"}
{"url": "https://www.actualno.com/europe/sylzotvoren-gaz-i-sreshtu-demonstrantite-v-bruksel-news_710648.html", "text": "  Полицията използва сълзотворен газ и водни оръдия повреме на протест на „жълтите жилетки” в Брюксел – демонстрация, в подкрепа на протестиращите срещу високите цени на горивата и поскъпващия живот в съседна Франция, съобщава АФП. Полицията е задържала около 400 души.     \"Служител на реда е бил ранен в лицето. Приет е в болница, но състоянието му не е сериозно\", заяви говорителят на брюкселската полиция Илсе Ван Де Киире. По думите й демонстрантите замеряли охраняващите ги полицаи с павета и бутилки. Има и нанесени щети по сгради в центъра на белгийската столица, допълва БГНЕС.   Около хиляда души се включиха в протеста. Като предпазна мярка органите на реда блокираха района около сградите на европейските институции.\r\nСпоред информационна агенция „Белга” демонстранти – предимно млади хора, са блокирали магистралата, свързваща Брюксел с градчето Рекем във Фландрия, разположено близо до френската граница. Протестиращите са издигнали и барикади близо до френско-белгийската граница в непосредствена близост до Адинкерке.   Снимка: архив ", "date": "2018.12.08", "title": "Сълзотворен газ и срещу демонстрантите в Брюксел"}
{"url": "https://www.actualno.com/europe/poroshenko-nastojava-ruski-korabi-da-ne-bydat-dopuskani-do-evropejski-i-amerikanski-pristanishta-news_710639.html", "text": "  Украинският президент Петро Порошенко настоява руски кораби да не бъдат допускани до европейски и американски пристанища в интервю за американския телевизионен канал Fox News, цитиран от неговата пресслужба, предава РИА Новости     Той твърди, че Русия блокира свободата на корабоплаването в Керченския проток и това води до сериозни икономически последици за Украйна. Европейският съюз \"не може да приеме това,\" е сигурен Порошенко.   \"В тази ситуация руските съдове не трябва да бъдат допускани в европейските и американските пристанища\", цитира президента неговата пресслужба, предаде агенция Фокус.\r\nКиев е готов да координира действията по този въпрос със своите партньори, добави още държавният глава.  Украинските власти призоваха Запада да засили антируските санкции след инцидента в Керченския проток.", "date": "2018.12.08", "title": "Порошенко настоява руски кораби да не бъдат допускани до европейски и американски пристанища"}
{"url": "https://www.actualno.com/celebrate/sv-prepodobni-patapij-egipetski-news_710574.html", "text": "  Преподобни Патапий се родил в гр. Тива (при п. Нил, Египет) от родители християни и там бил бъзпитан в благочестие. Като станал пълнолетен, той оставил светската суета, станал монах и при непрестанни трудове и молитви се подвизавал в в пустинята.     Скоро името му се прославило. Мнозина започнали да го посещават, да искат неговите съвети. И тогава Патапий, виждайки, че не може да живее в самота и безмълвие, както той желаел това, се преселил в Цариград. Там живял в една килия близо да Влахерна, молейки се денем и нощем. Но славата му не могла да се укрие от хората. Бог удостоил своя угодник с чудотворна сила и всички болни, които с вяра търсели неговата помощ, получавали изцерение чрез неговите молитви.   Преподобният умрял в дълбока старост. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).   ", "date": "2018.12.08", "title": "Св. преподобни Патапий Египетски"}
{"url": "https://www.actualno.com/politics/karakachanov-se-zakani-na-zaev-zaradi-temata-za-makedonskija-ezik-news_710638.html", "text": "  \"Компромиси с историята на България няма да допусна.\" Това заяви  вицепремиера по обществения ред и сигурност Красимир Каракачанов във връзка с изказването на Зоран Заев пред парламента на Македония, в което той вменява внушението, че договорът с Гърция, известен като Преспанския договор, дава идентификация за наличието на македонски език и никой няма право да противоречи на това.     \"Като лидер на ВМРО и вицепремиер по националната сигурност, категорично се противопоставям на това твърдение. Прочитът на един междудържавен договор може да е само и единствено на основата на правата и задълженията, които той поражда. В случая документът не поражда приписваните изкуствено от Заев права, \", казва още Карачанов в официална позиция до медиите.   Вицепремиерът допълва, че Северна Македония е географско наименование, което включва и настоящи земи от Република България.\r\n\"Г-н Заев с този размах утре може да поиска използваният, напълно идентичен български диалект да бъде изучаван като официален чужд език и у нас. Това е недопустимо. Това е провокация.\", смята Каракачанов.  \"Паралелно с тази манипулация категорично искам да подчертая, че и работата на българо-македонската комисия по исторически въпроси върви в посока, която определено не е в полза на историческата истина. Напълно правилно и в интерес на България и вицепремиерът и министър на външните работи Екатерина Захариева отбеляза, че не вижда напредък в работата ѝ. Тезите на хора като Литовски и Каров, налагани от страна на Македония, са в противовест на реалността. Още по-притеснителен е фактът, че година и половина след подписването на Договора за добросъседство между България и Македония на нас ни е предоставен списък с учебници, отново от македонска страна, в които според твърденията съдържат „националистически“, „реваншистки“, „авторитарни“ и т.н. внушения, които заедно с отправянето на заявки към Македония като „неосвободените български земи“, били против интересите на македонското общество. Най-голямото нахалство от скопска страна е посегателството и към притчата за Хан Кубрат и снопа пръчки, Цар Самуил, Братя Миладинови и т.н, към които пък се предявяват претенции за историческа принадлежност.\", пише още в позицията. \r\n\"Аз категорично няма да допусна подобно агресивно и нагло поведение от страна на представителите на Македония и все повече се убеждавам, че в този си вид, особено и с наложените от ответната страна груби манипулации, въпросната Комисия няма да защити българските интереси.    . От Освобождението до 1944 г. за тях се водят неспирни битки на всички фронтове – дипломатически и военни, именно защото това са доказано български територии. Конспирациите на Коминтерна окончателно ги разделят от нашето землище, като оставят един народ на територията на две държави. Внимателният прочит на Балканската история сочи точно това. Точно това кара и мен, като историк и председател на ВМРО – БНД, да смятам, че настоящата работа на Комисията и претенциите на нейните членове от македонска страна искат да се валидизира фалшива историческа версия. Това е недопустимо.     . Затова заявявам напълно официално, че няма да приема хора с неясни възгледи и с обърнат прочит на историята да се промъкнат в НАТО и ЕС, на гърба и за сметка на България и историческата справедливост, още по-малко, внедрявайки задкулисно македонския език.\", категоричен е вицеприемиерът.\r\n\"Нещо повече - подчертавам още веднъж, че Това е наше право. Настоящото управление в лицето на ГЕРБ и „Обединени патриоти“ доказа своята твърдост и последователност в отстояването на българския интерес, а за мен подмяната на историята в ущърб на България е посегателство над страната ни. Това е грубо погазване на 1300-годишната памет на Родината ни и поругава паметта на нашите деди, които са дали живота си за свободата, включително и на териториите на днешна Македония.\", допълва още той.\r\n\"Ето защо в качеството на председател на ВМРО – БНД и заместник министър-председател по обществен ред и сигурност ще поискам ако Комисията не излезе с ясно и категорично становище, че историята на днешна Македония е обща с тази на Република България до 1944 г., да бъде изготвен Анекс към Договора за добросъседство, в който официалните власти от другата страна на границата да признаят това. Компромиси с историята няма да допусна!\", завършва позицията си Красимир Каракачанов.   ", "date": "2018.12.08", "title": "Каракачанов се закани на Заев заради темата за македонския език"}
{"url": "https://www.actualno.com/society/chestit-8-dekemvri-news_710581.html", "text": "  За поколения български студенти този ден е еуфоричен – това е Студентският празник 8 декември и така е вече десетилетия.     Сменят се поколенията и \"Gaudeamus igitur, Juvenes dum sumus\" не може да не вълнува, защото означава и младост, и вълнение от ученето, което всеки сам е избрал, а и перспектива.   И така е от далечни времена - смята се, че студентският химн Gaudeamus igitur е използван още през XIII век и авторите му са неизвестни. Съвременният текст е написан от скитащия немски поет К. В. Киндлебен през 1781 година, а за мелодия е използвана по-рано създадена (1717 г.) песен от Я. Г. Гюнтер.\r\nНо, да сме обективни - едва ли много от днешните студенти знаят това, но друга латинска сентенция гласи: \"О, времена, о нрави!\". И все пак това е празник на младостта, на тези млади хора, които винаги са най-будната част от обществото не само в българската история – стига само да се вгледаме в отминалия ХХ век. За ХХІ ще отсъжда времето, но и в България, а и в цяла Европа студентите не се дават на натиск.  Студентският празник се чества официално от 1903 година, когато се е отбелязвал 15-годишният юбилей на Софийския университет и датата става празник на всички студенти в България.\r\n8 декември по света се свързва и със смъртта на Джон Ленън. На 8 декември 1980 година Марк Дейвид Чапман убива основателя на Бийтълс Джон Ленън, но Let it be, и не само тя, продължават да бъдат обичани песни по цял свят. Тази дата е особено знаменателна с тази тъжна годишнина, но е и повод не само младите да имат смелостта и куража да бъдат бунтари в един не толкова демократичен и справедлив свят.   ", "date": "2018.12.08", "title": "Честит 8 декември!"}
{"url": "https://www.actualno.com/curious/elvis-tancuva-na-svetofari-v-germanski-grad-video-news_710594.html", "text": "  \"Пресечете улицата – моментът е сега или никога\". Това ще започнат да си тананикат жителите на германския град Фридберг , когато светне зеленият пешеходен сигнал на кръстовището и разкрие танцуващия Елвис Пресли, съобщава АФП.     Кралят на рокендрола е отбивал военната си служба в града от 1958 до 1960 година и жителите на населеното място се гордеят с връзката си със звездата. За да почетат изпълнителя на „Обичай ме нежно”, местните власти решиха да трансформират три светофара в града, разположен северно от Франкфурт, в Светофари на Елвис.   Червеният сигнал показва музикалната икона, стояща мирно с микрофон. На зелено – Елвис започва да танцува, изпълнявайки емблематичното си поклащане на пръсти.\r\nВ града, който се определя като „армейският дом на Елвис”, вече има гигантска статуя на певеца, разположена на кръгово кръстовище в близост до бившите американски казарми, предаде БГНЕС.  Макар Елвис да е отбивал военната си служба във Фридберг, той всъщност е живял извън военната база в съседния град Бад Наухайм, където всяка година се организира фестивал с неговото име. Именно там звездата среща бъдещата си съпруга Присила. Двамата сключват брак в САЩ през 1967 година, но се развеждат 6 години по-късно. Елвис Пресли умира внезапно през 1977 година едва 42-годишен.    ", "date": "2018.12.08", "title": "Елвис танцува на светофари в германски град (ВИДЕО)"}
{"url": "https://www.actualno.com/goodnews/kazanlychanka-sys-srebro-ot-konkurs-v-rim-news_710588.html", "text": "  Със сребърен медал се завърна от 34-тия международния певчески конкурс Chorus inside advent 14-годишната казанлъчанка Стефани Калчева. Конкурсът се проведе от 30 ноември до 3 декември в италианската столица Рим.     Стефани Калчева е възпитаничка на музикалния педагог Мариана Мъгева в Школата по поп пеене при Народно читалище „Възродена Искра - 2000“. Участието в конкурса в Рим е осъществено по покана на музикалната агенция Artvoices, след като казанлъчани спечелиха награда на международния конкурс Grand priх - България. Chorus inside advent преминава под патронажа на Папския духовен институт в Рим и е в две категории - за хорове и за солисти, в няколко жанрови направления, а журито е от професионални музиканти.   Стефани е участвала в класическия жанр при солистите с песента на Франц Шуберт “Аве Мария” под акомпанимента на педагога си Мариана Мъгева.", "date": "2018.12.08", "title": "Казанлъчанка със сребро от конкурс в Рим"}
{"url": "https://www.actualno.com/europe/rusija-obvinjava-sasht-v-opit-za-natisk-nad-ozho-news_710585.html", "text": "  Русия смята, че изявлението на държавния департамент на САЩ, че Русия и Сирия се опитват да фалшифицират употребата на отровни вещества от терористични групировки в Алепо на 24 ноември е опит да се окаже натиск върху Организацията за забрана на химическите оръжия (ОЗХО).     Според руската страна това се прави с цел да се предотврати разследване на нападението. Това бе заявено от министерството на отбраната на Русия, предаде БГНЕС.   \"Руската армия смята, че истеричното изявление на държавния департамент на САЩ за предполагаемото фалшифициране на употребата на хлор в Алепо на 24 ноември 2018 г. от терористични групировки е опит да се окаже натиск върху ОЗХО, за да се предотврати обективно разследване\", заявиха от министерството.", "date": "2018.12.08", "title": "Русия обвинява САЩ в опит за натиск над ОЗХО"}
{"url": "https://www.actualno.com/koledenduh/stotici-se-sybraha-za-zapalvaneto-na-svetlinite-na-slivenskata-koledna-elha-video-news_710573.html", "text": "  Стотици сливналии събра традиционното шоу по запалването на светлините на коледната елха в центъра на Сливен. Десетки застанаха за снимки пред новите атракции, включени в тазгодишната коледна украса в центъра на града. А тя е наистина разкошна и феерична, на стойност около 100 хиляди лева.      Запалването на светлините на Коледната елха пред Община Сливен започна с изпълнения на детско вокално студио \"Усмивка\" с ръководител Мария Желева и продължи с концертна програма на нашумялата певица Тита, която бе бурно аплодирана от публиката, привнасяйки към чистия коледен дух песни със страстни ритми и текстове, опасно близки до вулгарността. Тя пожела на сливналии да бъдат все така шумни и да не спират да мечтаят.\r\n\"Това е времето, в което домовете ни са изпълнени с топлина и уют, сплотеност, надежда, вяра за по-добър утрешен ден. Любимото време на най-малките ни съграждани, които трепетно очакват своите подаръци\", отбеляза в приветствените си думи към присъстващите кметът Стефан Радев. \"Бъдете живи и здрави, много щастливи, и нека всяко ваше начинание се радва на успехи. Пожелавам ви вълшебни празници, които да споделите с вашите близки и приятели\". Това пожела кметът на Сливен, който заедно с Тита и водещия на вечерта отброи секундите до запалването на светлините на коледната елха. Последваха пищни илюминации, които озариха небето над града.\r\nМалко по-късно за пръв път в Сливен бе открита ледена пързалка. Атрактивно съоръжение е разположеното над фонтаните източно от сградата на Общината и е с размери 12.5 на 20 метра.  Откриването на пързалката премина при небивал интерес. В него се включиха струнен квартет \"Grand Quattro\" и фигуристи.\r\nЛедената пързалка ще остане в Сливен до началото на месец март.    ", "date": "2018.12.08", "title": "Стотици се събраха за запалването на светлините на сливенската коледна елха (ВИДЕО)"}
{"url": "https://www.actualno.com/burgas/bez-finansirane-i-nikakva-pomosht-rejisior-ot-burgas-napravi-filmi-za-hristo-fotev-i-stefan-diomov-news_710447.html", "text": "   Росен Петров е доктор по кинознание, киноизкуство и телевизия. През 1997 година завършва специалност „Операторско майсторство“ в НАТФИЗ „Кръстьо Сарафов“. Филмите, които прави, са документални, по негов сценарий. Той е техен оператор и монтажист. За всичко това си има причини. Първата е, че той е оператор по душа, втората, че е перфекционист и третата, че липсата на финансиране прави от твореца универсална личност, както обича да се шегува Росен. От Actualno.com потърсихме г-н Петров във връзка с последния му проект - филм за поета Христо Фотев.       Бил съм на четири години, когато ревнах на майка ми, че искам филмова лента и няколко години след това се насочих към фотографията, която е в основата на всичко.\r\nПо-осъзнато съм използвал фотоапарат през 1967 година, когато баща ми донесе един от Русия. С него направих първите си снимки.Тогава разбрах, че светът е по-различен през визьора на камерата. Да направиш една композиция, която да харесат хората е нещо като „дар от Бога“.   Членувах в представителния киноклуб на Профсъюзния дом на културата в Бургас, с ръководител Андрей Георгиев.\r\nСлед това бях фоторепортер в „Българска фотография“ и така почти целият ми живот е минал в тази посока. Бях режисьор на телевизионно студио с първата портативна видеотехника внесена у нас. Завърших НАТФИЗ, след което станах преподавател в БСУ.     Да, аз преди това имам над 150 филма, които са в учебното, игралното и документалното кино. В тях съм оператор, режисьор и сценарист. Един от първите значими филми, които направих, е с моя учител, духовен наставник и преподавател - Никола Ковачев. С него снимахме филм за нашия велик актьор роден в Бургас, Апостол Карамитев, по случай неговата 80 годишнина. Дори се шегуваме с колегите, че направих филм за актьор, след това за поет, а сега правя и за композитора Стефан Диомов.    Идеята узря постепенно във времето. Конкретният повод беше 80 години от рождението на поета, които се навършваха през 2014 година. Две години преди това започнах да проучвам информация, написах сценария. Сам направих всичко. Освен всичко, което знаем за него, Христо Фотев е един от най-големите поети-метафористи и първият, който споменава името на град Бургас в поезията. Един от примерите за това е стихотворението „Кълна ви се...“ „...И съм ридал... Самотен и незнаен.  И пак. И пак във същия Бургас  до ужас съм се чувствал осезаем  и изумен съм викал - жив съм аз.  Но аз съм жив - на гарата съм в девет.  Под златния луминесцентен диск...  Локомотивът е пробуден лебед...  Приемам възхитителния риск  да бъда жив, не някакъв излишен  и мъртъв Христо Фотев да съм аз:  Но българин. И жител  на Бургас...“ Учител на Фотев пък е бил Иван Пейчев, много са се обичали и ценели като личности.\r\nСлед това започнах да снимам хората, които са живели с него, споделяли, творили. Част от по-известните имена са журналистът Георги Райков, поетесата Венда Райкова, художниците Стоян Цанев и Стоян Забунов, поетът и драматург Недялко Йорданов, актьорите Аглика Бояджиева, Димитър Еленов и други, участвали в спектакла по негови стихове „Словесен пейзаж“, постановка на Недялко Йорданов в ДТ “Адриана Будевска“. Това, че трябва да ценим хората, защото не са вечни. Интервюирах братът на Фотев, Георги и два месеца след това той си отиде от този свят.\r\nА другото е, че поканих и трите деца на Христо Фотев, но те отказаха да участват във филма. Поисках финансова помощ от община Бургас, защото исках музиката да бъде написана от композитора Кирил Дончев. Но не се намериха средства. Филмът се базира на книгата на Кирил Гоцев. Той ми каза, че гласът на Фотев го има записан на аудио касета, разговорите му с различни творци. Поисках да взема тези записи, за да може гласът на поета да звучи от екрана. Но и това се провали. За съжаление, филмът няма къде да се види. Той имаше своята успешна премиера пред бургаска публика, след това беше пуснат по две местни телевизии на рождения ден на Фотев - 25 март. Благодарение на една от тях - СКАТ, която излъчва в цялата страна, го видяха повече хора. Получих поздравления и отзиви, които ме радват. Да, разбира се. Дължината му е час и 10 минути. Той все още е нов, премиерата му беше тази година. Жалко само, че тя се състоя четири години след 80 годишнината на Фотев. И сега нямам продуцент, който да се занимава с финансовата страна на нещата. Затова обичам да казвам, че преди време, хобито ми стана професия, сега професията ми стана хоби. Но не се отчайвам, а напротив продължавам да изпитвам огромно удоволствие от работата. Филмът е почти на финала. Има много какво да се каже за “царя“ на тониките, какво да звучи от екрана, създадено от майстора на шлагера. Заради уникалната музика и песни на маестро Диомов, филмът стана с дължина час и 30 минути. С радост ще разкажа на вашите читатели за него и ще ги поканя на премиерата.", "date": "2018.12.08", "title": "Без финансиране и никаква помощ режисьор от Бургас направи филми за Христо Фотев и Стефан Диомов"}
{"url": "https://www.actualno.com/starazagora/deca-ot-detska-gradina-rajna-knjaginja-s-koncert-za-kalina-news_710599.html", "text": "  С характерни костюми, песни и танци децата от детска градина “Райна Княгина” представиха всички етнографски области в България на концерт за добра кауза. Калина от подготвителна група вече е преминала първата си операция за корекция на крачето, но й предстоят още две. Благодарение на съвременните технологии децата от групата й са успели да видят момиченцето усмихнато и да й помахат, споделя директорката Любка Иванова.     Как се учат трудните стъпки и тактове на фолклорните танци от малки деца знаят само екипът на градината и родителите. Нелека е била задачата с ушиването на толкова много костюми и на знамето, развято на концерта от Райна Княгиня. От продажбата на билети за концерта и дарения са събрани малко над 3000 лева. Любка Иванова благодари и на собствениците на книжарница „Макси Микс“, които са удвоили сумата от продадените при тях билети за концерта, на софийската детска градина „Буратино“, откъдето са изпратили 250 лева и предмети за благотворителния коледен базар. Благодарности отправя и към Държавния куклен театър за безвъзмездно предоставената зала и помощта от екипа.  Радваме се, че и децата, и родителите са съпричастни, че увличат и други дарители и се надяваме сумата да се увеличи, за да подпомогнем лечението, за да се завърне Калина по-бързо”, добавя директорката.   На 17 декември във фоайето на детската градина ще бъде открит благотворителният базар, средствата от който ще се добавят към събраните досега, а през пролетта ще има още един концерт в подкрепа на Калина.", "date": "2018.12.08", "title": "Деца от детска градина \"Райна Княгиня\" с концерт за Калина"}
{"url": "https://www.actualno.com/europe/zaginali-i-raneni-sled-incident-v-klub-v-italija-news_710589.html", "text": "  Най-малко 6 човека са загинали, а около 120 са били ранени, като 10 от тях сериозно при стъпкване в нощен клуб в Италия, съобщиха местните власти, цитирани от ВВС.     Инцидентът се е случил в близост до град Анкона, предава БГНЕС.   Според някои доклади паниката е настъпила при пръскането на лютив спрей в залата на клуба, но това не било потвърдено официално.\r\nКлуб Латерна Азуро е бил пълен и много от ранените са получили травмите си от стъпкването.  Инцидентът се е случил около 01:00 местно време. Днес там се празнува празника на непорочното зачатие.\r\nТази нощ в клуба е гостувал Сфера Ебаста, известен италиански рапър, и на концерта му е имало повече от 1 000 човека.   ", "date": "2018.12.08", "title": "Загинали и ранени след инцидент в клуб в Италия"}
{"url": "https://www.actualno.com/cinema/meril-strijp-shte-stava-baba-news_710597.html", "text": "  Мерил Стрийп ще става баба, съобщава в. „Дейли мейл”. Най-голямата дъщеря на звездата – Мами Гъмър, обяви, че е бременна с първото си дете. 35-годишната актриса, която е абсолютно копие на майка си, се сгоди за продуцента Мехар Сетхи през август, припомня БГНЕС.     Новината за дългоочкаваното първо внуче на 69-годишната носителка на „Оскар”, бе потвърдено от говорител на Мерил Стрийп, който заяви, че холивудската легенда очаква събитието с огромно нетърпение   ", "date": "2018.12.08", "title": "Мерил Стрийп ще става баба"}
{"url": "https://www.actualno.com/analysis/ostavat-48-chasa-da-byde-spasen-brexit-news_710598.html", "text": "  Министър-председателят Тереза Мей и висши министри ще прекарат уикенда бомбардирайки членове на Консервативната партия с телефонни обаждания, имейли и съобщения в опит да спечелят подкрепата им за сделката й преди „значимото гласуване“ в Камарата на общините.     Мей изпрати 30 министри, които да се опитат да представят сделката й на гласоподавателите с надеждата да окажат натиск върху депутатите, предава агенция Фокус.   Борис Джонсън призова за „щедро, оптимистично, енергично“ предоговаряне за спечелване на „голямо и свободно търговско споразумение“ без спорния механизъм за граничен контрол, който би могъл да свърже Обединеното кралство в близки митнически връзки с Брюксел.\r\nТой настоява британските преговарящи трябва да откажат обещаните 39 млрд. паунда и да покажат, че не се страхуват от търговските връзки с блока, основани на правилата на Световната търговска организация.  Той заяви: „Не искам да се преструвам пред общността, че няма да има смущения въобще. Не искам да твърдя, че няма да има предизвикателства.\r\n\"Това, което хората искат да видят е малко здрав разум в тази държава, малко воля за справяне с проблемите и малко лидерство.\"\r\nПосочвайки пътя напред от сегашната безизходица, бившият външен министър каза: „Това, което трябва да направи или какво правителството трябва да направи, е да се върне в Брюксел и да заяви съвсем ясно, че парламентът не е приел споразумението за оттегляне, и че е време за излизането на предпазния механизъм и време за договаряне на споразумение за свободна търговия“.       \"Идеята с предаването на 39 млрд. паунда от парите на данъкоплатците сега е много, много странно и мисля, че е голяма грешка“.\r\n\"Мисля, че в следващия етап трябва да кажем „вижте“, тези пари могат да бъдат налични в края на преговорите“.\r\n\"Тази сделка е бедствие за нашата страна. Това в основата си означава, че ЕС може да ни изнудва в каквито и да било условия, които те харесват в хода на преговорите за нашето бъдеще“.\r\nБорис Джонсън заяви, че депутатите тори искат възможността да използват гласуването, за да изяснят позицията си по сделката.\r\nТереза Мей предупреди вчера, че повече висши депутати могат да напуснат във вторник, ако не бъдат направени драстични промени в сделката.      Майк Ууд, личен секретар на министърът по международната търговия Лиъм Фокс, заяви, че може да се откаже от поста си.", "date": "2018.12.08", "title": "Остават 48 часа да бъде спасен Brexit"}
{"url": "https://www.actualno.com/crime/zadyrjaha-prijatelja-na-ubitata-voennoslujeshta-otkrita-v-sopot-news_710591.html", "text": "  40-годишната военнослужеща Десислава Стоянова, която бе обявена за издирване, беше открита мъртва. По първоначални данни военнослужещата е била убита.Тялото ѝ е било намерено късно снощи в пристройка в Сопот.     Потвърдено е, че е задържан приятелят на жената, също бивш военнослужещ. Не е ясно обаче дали той има нещо общо с убийството, съобщи bTV.   Жената беше обявена за издирване на 5 декември. Преди ден криминалисти намериха автомобила ѝ в автоморга край Карлово.\r\nДесислава Стоянова е живеела сама. Има дете от първия си брак, което е идвало от време на време при нея.   Снимка: архив ", "date": "2018.12.08", "title": "Задържаха приятеля на убитата военнослужеща, открита в Сопот"}
{"url": "https://www.actualno.com/europe/za-pyrvi-pyt-ot-13-godini-nasam-v-parij-razpolagat-bronirani-mashini-news_710602.html", "text": "  Бронираните автомобили на френската жандармерия заемат позиции в събота сутринта пред фронтона на френското Национално събрание (долната камара на парламента), съобщава кореспондентът на ТАСС.     Това е първият случай на разполагане в Париж на бронирани пазачи след погромите, които хулиганите организираха през 2005 г. Тогава демонстрантите от предградията на департамент Сен Дени предизвикаха безредици във френската столица, припомня агенция Фокус.   На 8 декември в Париж ще бъдат използвани 14 бронетранспортьора с жалузи. Те са оборудвани с гребло за разрушаване на барикадите и с устройства за пръскане на сълзотворен газ.\r\nВ петък вътрешният министър Кристоф Кастане не скри сериозните си опасения, че по време на предишната демонстрация на 1 декември екстремистите са откраднали картечница от армейски тип и боеприпаси от полицейска кола.  За да предотвратят опитите за носене на огнестрелно или хладно оръжие, сутринта в събота полицаите и жандармеристите проверяват селективно граждани, носещи чанти или раници. Всички газови маски, чукове, отвертки и други предмети, които могат да бъдат използвани от демонстранти по време на сблъсъци с полицията, са иззети.\r\nОт ранните сутрешни часове бронираните коли се появиха на площада на Бастлията (източната част на центъра на града), както и на площад Ронпуен в средата на Шанз-Елизе. Основната артерия на Париж в продължение на няколко дни се подготвяха за предстоящите протести след безредиците миналата събота.   Според кореспондента на ТАСС, са спуснати метални щори на всички магазини. Някои кафета и ресторанти са издигнали високи огради и стени, за да се предпазят.    ", "date": "2018.12.08", "title": "За първи път от 13 години насам в Париж разполагат бронирани машини "}
{"url": "https://www.actualno.com/cosmos/kitaj-izstrelja-misija-do-tymnata-strana-na-lunata-news_710583.html", "text": "  Китай изстреля ракета в събота сутринта, която трябва да се приземи в далечната (тъмна) страна на Луната, като това ще е първата така мисия, което ще подсили амбициите на Пекин да стане космическа суперсила.     Мисията Чан 4 е кръстена на китайската богиня на Луната в китайската митология, изстрелването на мисията се състоя в часовете преди зазоряване, съобщава държавната агенция Синхуа, предаде БГНЕС.   Успешното изстрелване маркира началото на ново приключение до далечната страна на Луната за Чан – 4, която се очаква да кацне около Нова година и носи на борда си няколко експерименти, както и роувър за изследване на изследвани територии.", "date": "2018.12.08", "title": "Китай изстреля мисия до тъмната страна на Луната"}
