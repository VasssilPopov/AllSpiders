{"url": "https://www.actualno.com/bgfootball/obrat-sreshtu-kipyr-i-3-ot-3-za-bylgarija-v-ligata-na-naciite-news_699785.html", "text": "   постигна пълен обрат срещу отбора на Кипър с 2:1 в двубой от Лигата на нациите. Кастанос беше точен в 41'. Кирил Десподов изравни в 59', а Тодор Неделев донесе пълен обрат в 69'. По този начин нациналните ни оглавиха групите с 9 точки, а на второ място е Норвегия, който е с 6 точки. Във вторник момчетата на Петър Хубчев гостуват на скандинавския тим.     През първата част нашият тим владееше повече топката и бе по-активният, но трудно създаваше опасности. След колективна грешка в защитата в края на частта Кипър откри резултата. Второто полувреме започна добре за националите ни, като показаха изключително борбеност. След две страхотни атаки за 10 минути възпитаницте на Петър Хубчев сътвориха обрат. Първо Кирил Десподов се разписа в 59', а след него в 69' и Тодор Неделев.       България започна ударно участието си в Лигата на нациите, записвайки две поредни победи - над Словения като гост (2:1) и Норвегия в София (1:0), и оглави еднолично класирането. Днес \"трикольорите\" приемат Кипър с амбицията да запишат трети успех, който би бил с цената на скрит мачбол за първото място в група 3 на Лига С и продължаване към плейофите. Както е известно, всеки от четирите победителя в отделната лига добива право на участие на Евро 2020.   При успех днес момчетата на Хубчев ще постигнат нещо, което националният отбор не е правил от 10 години. Ще запишат четвърта поредна победа – над Казахстан (в контрола), Словения, Норвегия и евентуално Кипър. За последно това се случи през 2007/08. Тогава \"трикольорите\" регистрират пет поредни успеха - Румъния (1:0, д.), Словения (2:0, г.), Северна Ирландия (1:0, г.) Финландия (2:1, д.) и Босна и Херцеговина (2:1, г.). Първите два мача тогава са на сметката на Димитър Пенев, а останалите - на Пламен Марков. От онзи момент нататък само веднъж, при Ивайло Петев, имахме пак три поредни победи - над Азербайджан (2:0 д.), Португалия (1:0 г.) и Македония (2:0 г.) през 2015/16 година.    ", "date": "2018.10.13", "title": "Обрат срещу Кипър и 3 от 3 за България в Лигата на нациите"}
{"url": "https://www.actualno.com/crime/taksimetrov-shofior-pochina-sled-tejka-katastrofa-kraj-sandanski-news_699746.html", "text": "  35-годишен таксиметров шофьор почина след като се служебното му возило се преобърна край Сандански. Трагичният инцидент е станал около 13,30 часа по пътя от курортния град за село Лиляново.     По неясни до този момент причини таксито се преобърнало и се забило в крайпътен скат. Водачът му пострада тежко и бе транспортиран с линейка до Спешен център – Сандански, но не успя да се пребори за живота си.   Починалият е брат на известна фитнес инструкторка в града. И двамата с баща му са шофьори на таксиметрови коли.", "date": "2018.10.13", "title": "Tаксиметров шофьор почина след тежка катастрофа край Сандански"}
{"url": "https://www.actualno.com/curious/dneven-horoskop-za-14-oktomvri-news_699676.html", "text": "        Тази неделя най-добрият ви приятел ще бъде търпението. Само то може да ви бъде полезно сега, другите емоции само ще ви навредят и отклонят от целта. Тази неделя помислете добри дали това, което искате ви е необходимо. Вярно е, че ни се предлагат много неща, но не всичко ни е необходимо и дори може да навреди след време.   Тази неделя ще ви предложи възможността да се надскочите. След първоначалното недоволство ще откриете интересна възможност да се измъкнете от рутината и да придобиете нови умения.     Тази неделя ще имате шанса да се опитате да бъдете всичко онова, за което до скоро не ви достигаше толкова малко. Не се изкушавайте да останете в предишния си образ, новият ще е много по-добър. Другите може да заблудите, но себе си - едва ли. Няма нищо лошо в това да си признаете грешките, особено ако имате сили да продължите напред с цялата тежест от натрупания опит. Сутринта в мислите ви ще нахлуе спомен. Това ще бъде знак как да действате или не в настоящия момента. Припомнете си добре резултата, като бъдете честни със себе си.   Розовите очила се слагат лесно, но не помагат при взимането на сериозни и отговорни решения. Най-добре ги приберете и вижте заобикалящата ви среда, каквато е. През този ден е добре да преосмислите някои аспекти в поведението ви. В противен случай не само, че няма да напреднете, но и може да се върнете назад. Приемете обстоятелствата такива, каквито са. Тази неделя ваш приятел може да ви даде неискан съвет. Обърнете внимание на думите му. Никой не очаква от вас разкаяние, но промяната в положителната посока ще бъде възнаградена. Днес помислете дали не забравяте обещание, което сте дали. Нямате повече време за отлагане, а онези които очакват изпълнението им отдавна са загубили търпение. Изненадайте ги приятно.    Тази неделя не си поставяйте неизпълними цели. Рискувате да не ви стигне времето и да усложните живота си безсмислено. Тази неделя намерете време за себе си. Винаги ще има работа и задължения, но заслужавате почивка и приятна разходка.", "date": "2018.10.13", "title": "Дневен хороскоп за 14 октомври "}
{"url": "https://www.actualno.com/crime/kriminalisti-ot-vtoro-ru-v-ruse-zakopchali-mlad-myj-s-narkotici-news_699753.html", "text": "  Криминалисти от Второ РУ са заловили 32-годишен мъж с наркотици. Това е станало на 12 октомври на паркинга на Централната автогара в Русе. Мъжът бил скрил найлонов плик под седалките на последния ред в автобус.     При извършените действия от служителите е иззет найлонов плик, съдържащ кафяво прахообразно вещество, което при направения полеви тест реагира положително на хероин.   Случаят е документиран и е образувано бързо производство срещу извършителя.", "date": "2018.10.13", "title": "Криминалисти от Второ РУ в Русе закопчали млад мъж с наркотици"}
{"url": "https://www.actualno.com/vraza/za-opasnite-mesta-vyv-vraca-i-chernata-hronika-v-poslednite-godini-news_699414.html", "text": "  Почти седмица след бруталното убийство на  русенскатата  журналистка  Виктория Маринова търся отговор на въпроса – къде е опасно да минавате във Враца. Мнозина ми отговарят така - в неосветената част на парковете при стадиона, в района на жижата, късно вечер дори по централната  градска улица, подлезите из целия град , най-вече този до жп гарата и  в близост до подлеза на бул. \"Мито Орозов\", недалеч от Гробищния парк.     Има и други отговори – опитвайте се да избягвате късно вечер местата покрай ресторанти, барове и други увеселителни заведения, където се пие организирано и до откат (както го могат това врачани). На запитване на от полицията не конкретизираха дали във Враца има улици или квартали, в които има данни  за станали нападения, сбивания или свади.   Ще припомня само един трагичен факт. Преди 2 години  на улица в центъра на града  беше пребит до смърт един младеж. Ето историята накратко. На 12 януари 2016 г. дванайстокласникът от гимназия \"Васил Кънчов\" Тодор Йорданов и приятелката му Грета минават с кола по ул. \"Иванка Ботева\". На платното пред тях, увлечени в разговор, са братя Дамянови. Тодор им подсвирва с клаксон, което ги ядосва. Братята започват да ритат спрялата кола, чупят странично огледало и ругаят младия шофьор. Той слиза от колата и те го пребиват. Трагедията се разиграва недалеч от Дома на техниката, посред бял ден. Тогава всички граждани на Враца не остават безразлични, защото Прокуратурата повдигна обвинение на двамата братя братя Дамянови с прякор Поничките за непредумищлено убийство и лека телесна повреда. В последствие след петорна експертиза се оказва, че Тодор имал проблеми със сърцето и след побоя  това е предизвикало  смъртта му. Два дни след  уличния сблъсък и смъртта на Тодор, Врачанската окръжна прокуратура обяви, че нападателите по непредпазливост са причинили смъртта на 18-годишния Тодор Йорданов, вследствие на умишлено причинена лека телесна повреда. За хрониката:  Тодор е мъртъв, Поничките са  хулигани. Така за 10 минути си отива един младеж и  завършва тази одисея, в която героят не  се завръща при Пенелопа. Също както и Виктория не се връща у дома, след като среща Северин.\r\nИма и още един ракурс по темата – врачани разполагат с най-модерната система за  видонаблюдение в  България, която  заработи през септември 2017 г. Софтуерната програма има същите възможности, с каквито разполагат системите в Брюксел, Барселона и Лондон. Видеонаблюдението  се осъществява от 35 камери, разположени на 13 възлови кръстовища в областния град, в подлеза на бул. \"Мито Орозов\", 4 в този при Многопрофилната болница и 6 в подлеза при ж.п. гарата. Включени са 4 камери на входа на главния път \"Е-79\" във Враца, на изхода от града към ферибота \"Оряхово\", както и камери на площадите \"Христо Ботев\" и \"Македония\", хижа \"Вестителя\" и в село Баница.  Видеонаблюдение  има и в квартал \"Кулата\", което  се използва срещу нелегалните таксита.  Монтирани са и нови камери в община Борован, които следят за реда и сигурността и по пътя Враца-Оряхово, който минава през Борован.   14 служители на Областната дирекция на МВР и районното управление във Враца са обучени и работят с комплексната система. За нея са похарчени 460 хиляди лева, взети от капиталовите разходи на Община Враца.\r\nКамерите са свързани с полицията и дежурните в Община Враца, имат  360 градуса обхват, като снимат и през нощта, а по зададени предварително параметри,  могат да алармират  за паднал на пътното платно човек или за престъпник с маска на лицето. Видеозаписите  могат да се ползват като доказателство в съда.  Системата  разчита не само за следене и контрол на пътния трафик и за нарушенията на пътя, но и за регистрирането на други престъпления, което осигурява  спокойствие  на живеещите в  града.    Но ако сте изкушени от  джокинга или искате да спортувате сред природните красоти на Врачанската планина, знайте, че сами не бива да го правите, дръжте мобилния си телефон  винаги  включен  и информирайте  приятели и близки за плановете си. Избягвайте да се разхождате сами по вечерно време в близост до барове и ресторанти, където можете да предизвикате  гнева на добре почерпени любители на алкохола. Или както се казва в една българска поговорка – \"страх лозе пази\", независимо, че сте в обхвата на видеокамерите, ако ви се случи да ви нападнат, плюйте си на петите и бегом до близката патрулка на полицията или бързо наберете  тел. 112.   ", "date": "2018.10.13", "title": "За опасните места във Враца и черната хроника в последните години"}
{"url": "https://www.actualno.com/asia/alpinisti-zaginaha-v-himalaite-news_699760.html", "text": "  Най-малко седем алпинисти са загинали, след като техният лагер на връх в Хималаите в Западен Непал е бил ударен от буря, заявиха от полицията, предава Reuters.     Полицейският служител Бир Бахадур Будхамагар заяви, че селяни, които са достигнали до мястото на базовия лагер на 7 913-метровия връх Гурджа, са забелязали седем тела в планинските склонове, допълва агенция Фокус.   \"Телата не са идентифицирани. Съдейки по цвета на кожата им, четири от телата би трябвало да са на корейски алпинисти, докато двама са от Непал\", заяви Будхамагар пред Reuters.\r\n\"Неясно е дали седмото намерено тяло е на кореец или непалец\", поясни той.  Представителят на министерството на туризма Рамешвар Нираула заяви, че пилоти на спасителен хеликоптер също са забелязали телата, но не са могли да се приземят поради лоши климатични условия.   \"Спасителите ще се опитат да стигнат до телата в неделя, 14 октомври\", поясни Нираула.", "date": "2018.10.13", "title": "Алпинисти загинаха в Хималаите"}
{"url": "https://www.actualno.com/starazagora/vtoroto-izdanie-na-mejdunarodnija-format-tedx-se-provede-v-stara-zagora-news_699713.html", "text": "  Второто издание на международния формат TEDx в Стара Загора се провежда днес в Държавния куклен театър. След успешното първо издание организаторите на формата се надяват събитието да се превърне в дългогодишна традиция.     14 говорители, успели в своите сфери, ще изнесат лекции на  различни теми. Водещ на събитието е Стефан Вълдобрев, актьор, композитор, автор и изпълнител на песни, филмов режисьор, роден и израсъл в Стара Загора.   TED е организация с нестопанска цел, посветена на идеите, които заслужават да бъдат споделяни (Ideas Worth Spreading). Началото ѝ е поставено през 1984 г. под формата на конференция, която събира хора от три сфери: технология, забавление, дизайн. Оттогава обхватът й се разширява все повече.", "date": "2018.10.13", "title": "Второто издание на международния формат TEDx се проведе в Стара Загора "}
{"url": "https://www.actualno.com/healthy/bylgarija-e-na-posledno-mjasto-po-donorstvo-v-es-news_699758.html", "text": "  \"В европейската класация по донорство сме на опашката.\" Това каза изпълнителният директор на Изпълнителната агенция по трансплантация д-р Михаил Христов по време на брифинг в Министерство на здравеопазването, предаде репортер на Агенция „Фокус“.     \"За тази година досега имаме 10 трупни донора, бъбречни трансплантации от трупен донор имаме 13, бъбречни трансплантации от жив донор – 3, общо 16. Сърдечни трансплантации имаме 4, чернодробни трансплантации от трупен донор – 8 и чернодробни от жив донор – 2, общо 10. Стана ясно, че за да станем официален член на \"Евротрансплант\" на нас ни трябват по 10 донора на милион. Кръгло 70, ние в момента имаме 10, миналата година сме имали 19. Губят ни се около три четири пъти върху това количество донори, което имаме досега“, заяви още д-р Христов.   \"Освен подкрепата министерството и пациентските организации, медиите са третата най-важна страна за постигане на целта за донорство и трансплантации в България“, каза още д-р Христов.\r\n\"Честно да ви кажа не бях запознат какво се е правило с подробности, защото не съм се занимавал с тази тема. Оттук нататък ще обединим всички основни фактори\", каза д-р Христов. По думите му трябва да се поднесе информацията на българските граждани, какво значи донорство.  \"Уверен съм, че ще имаме успех, защото подкрепата на ръководството на Министерството в момента е налице\", допълни още д-р Христов.   ", "date": "2018.10.13", "title": "България е на последно място по донорство в ЕС"}
{"url": "https://www.actualno.com/plovdiv/subsidirat-do-50-malki-mandri-i-klanici-news_699743.html", "text": "  В град Раковски, центърът на католическата деноминация у нас, традиционно се провежда един от най- големите хайван пазари, иначе казано- пазар на животни. Градчето е построено и върху рядко плодородна почва, така че земеделието тук е на почит.     На 13 и 14 октомври там се провежда второто по рода си изложение \"Фермер ЕКСПО\", което събира на едно място и в много жив ритъм земеделци, преработватели, фирми за механизация, занаяти, животновъди. Тук може да се види как се прави сирене, как се вади мед, може да се дегустира прочутата лютеница от Куртово Конаре, а в тиган с вместимост 400 кг майстор готвач днес бъркаше патешко филе с десет вида зеленчуци. Ароматът се бореше с безбройните скари, а в секцията за животни мирно съжителстваха, готови да бъдат и видени, и купени, различни породи овце, кози, крави, бикове, коне, кучета. Изложението включва конференция за дигиталните технологии в животновъдството, а през двата дни на сцената ще излязат и много самодейни състави от района.   \"До дни ще бъде нотифицирана схемата за държавна субсидия на малки мандри и кланици\", каза днес при откриването министърът на земеделието, храните и горите Румен Порожанов. Идеята е да се подпомогнат малки и средни животновъди в преработката на собствената им продукция. Става дума за проекти с таван 40 000 лв. за мандри и малко повече за кланици, като държавата ще поема половината от сумата. Това не пречи да се кандидатства и с по- големи проекти, но \" ако става дума за 2Х, държавата ще финансира половината от Х\", каза Порожанов. Правилата за кандидатстване ще станат ясни до два месеца.\r\nМария Габриел, еврокомисар по цифровизацията на икономиката и обществото, свърза традициите с бъдещето, като призова фермерите да се обърнат към новите технологии.  ", "date": "2018.10.13", "title": "Субсидират до 50% малки мандри и кланици"}
{"url": "https://www.actualno.com/starazagora/margarita-lychezarova-e-carica-na-avgustiada-2018-news_699709.html", "text": "  Маргарита Лъчезарова е Царица на АВГУСТИАДА 2018.     18-годишната старозагорка учи класическо пеене в НУМСИ “Христина Морфова” и беше избрана от 10-членното жури сред  20-те финалистки на конкурса за титлата.   Заедно с подгласничките си Цветелина Иванова и Мария Петрова Маргарита участва в откриването на седмото издание на Фестивала на виното и културното наследство.", "date": "2018.10.13", "title": "Маргарита Лъчезарова е Царица на АВГУСТИАДА 2018"}
{"url": "https://www.actualno.com/crime/tuin-pijks-kraj-sliven-news_699765.html", "text": "  Изчезването и смъртта на млада жена от Дома за възрастни хора с умствена изостаналост „Качулка” са били укрити.     Това става ясно от публикация във Facebook на общинската съветничка от Сливен д-р Нина Борова (РБ).   29-годишната Николина Георгиева Андонова изчезва от Дома „Качулка” още на 16 септември. Намерена е мъртва случайно от ловци на 6 октомври. Според д-р Борова жената е била разкъсана от чакали. Според директора на социалното заведение Злати Стоянов, това твърдение е силно преувеличено. Мъртвата жена е имала белези от ухапване само на един пръст на крака.\r\nВ официалния бюлетин на Областната дирекция на МВР липсва информация за инцидента. Днешна справка в раздела за издирвани лица в сайта на МВР показва, че името на Николина не фигурира и там.  Директорът на Дома за лица с умствена изостаналост Злати Стоянов коментира пред сливенски медии, че придвижването из територията на социалното заведение е свободно, няма огради и мрежи, тъй като такива са европейските изисквания.   В поста си във Facebook д-р Нина Борова посочва още, че цяла седмица институциите са си „прехвърляли топката” по издаването на документите за смъртта, а близките на починалата са научили за трагедията също чрез Facebook.\r\n„Всичко е като в романа „Туин Пийкс” - тайна история заради своята дълбока странност и загадки”, е написала в поста си още д-р Борова.    Домът за възрастни хора с умствена изостаналост „Качулка” е най-големият в страната, с капацитет 240 души. Намира се в района на бившата База за подготовка на чуждестранни кадри „Качулка”, в пресечена гориста местност, през която преминава Път II – 53, свързващ Северна и Южна България, един от най-натоварените в региона. Това прави охраната на социалното заведение и на настанените хора с ментални проблеми изключително трудно.    ", "date": "2018.10.13", "title": "\"Туин Пийкс\" край Сливен"}
{"url": "https://www.actualno.com/society/bivoly-mesec-po-kysno-namerihme-obgorjal-dokument-svyrzan-s-dji-pi-gejt-na-syshtoto-mjasto-kydeto-gorjaha-mnogo-drugi-dokumenti-news_699775.html", "text": "  Сайтът за разследваща журналистика \"Биволъ\", който преди точно месец отново нашумя заради аферата \"Джи Пи Гейт\", публикува днес (13 октомври) един от горелите край Радомир документи.     Припомняме, че преди месец журналистите Димитър Стоянов и Атила Биро бяха арестувани на същото място, след като стигнаха по сигнал и следа до внушително огнище с документи. Те твърдят, че става въпрос за горени документи, показващи мащабни корупционни практики с евросредства, в центъра на които стои строителната компания \"Джи Пи Груп\". Компанията отрича каквато и да е съпричастност, но срещу нея официално стартира разследване, а през тази седмица главният прокурор Сотир Цацаров съобщи, че има заради \"Джи Пи Гейт\".   Сега обаче, във Facebook профила на \"Биволъ\" се появи обгорял документ, касаещ дейност в Крумовград, с изпълнител \"Консист Консулт\" ЕООД. Не е ясно за какво е документът, тъй като част от него е изгоряла. Твърдението на журналистите от \"Биволъ\" е, че те са го намерили на същото място, където преди месец бяха горени документи. Според тях това доказва, че \"МВР и Прокуратурата не работят по разследването #GPGate, публикувано на 10/09 или ако работят, го правят изключително непрофесионално и мърляшки\".  Архив   ", "date": "2018.10.13", "title": "\"Биволъ\": Месец по-късно намерихме обгорял документ, свързан с \"Джи Пи Гейт\" - на същото място, където горяха много други документи"}
{"url": "https://www.actualno.com/starazagora/karakal-v-starozagorskija-zoopark-news_699750.html", "text": "  След повече от 60 години от създаването зоопарка в Стара Загора към нея е добавен екземпляр на една от най-скокливите диви котки – каракал, съобщи директорът на парка доц. Радослав Михайлов. Животното с изумруденозелени очи е мъжко и вече краси едно от пространствата в парка. Изящната дива котка е известна още като пустинен рис и е разпространена в Северна и Източна Африка и Югозападна Азия. Обитава сухите райони - гори, савани и степи. За първи път е описан от зоолога Шребер през 1776 г. Известни са 9 подвида.     От началото на годината, освен с каракала, експозицията е увеличена и с други атрактивни попълнения. Козирозите са се сдоби с няколко малки, които са добре и растат, обгрижвани заедно с майка им от гледате. Сред новите обитатели са две женски и един мъжки примат от вида Зелена морска котка, които в скоро очакват потомство. Преди седмица се е увеличило стадото на ламите. Новороденото е от женско и е четвърто поколение лами в старозагорския зоопарк. Семейството Патагонска мара също се радва на наследник.   Зоологическата градина на Стара Загора е създадена на 26 април 1957 г. и е разположена на площ от 70 дка в живописна местност на територията на парк „Аязмото“. Експозицията й разполага с около 400 екземпляра от приблизително 80 вида бозайници, птици и земноводни от почти всички континенти. От август 2015 г. има втори лиценз, а от 2014-а има статут на спасителен център по смисъла на Конвенцията за търговия със застрашени видове от CITES.", "date": "2018.10.13", "title": "Каракал в старозагорския зоопарк"}
{"url": "https://www.actualno.com/bgfootball/drakonite-napraviha-sparing-sys-sysedite-ot-astra-news_699759.html", "text": "  „Дунав“ гостува и загуби от елитния румънски “Астра” с 0:2 в контрола, играна в Гюргево. Дунавци бяха равностойни на своя съперник. Пред камерна публика, включваща и верни русенски запалянковци двата отбора изнесоха постна футболна продукция в паузата на местните първенства  заради националните отбори.     Стартовият състав на драконите бе: Филип Димитров, Бранимир Костадинов, Георги Динков, Сами Бен Еша, Преслав Петров, Красимир Станоев, Петър Патев, Даниел Пехливанов, Александър Александров, Исмаил Иса и Мухамаду Ндиайе.   В приятелския мач домакините имаха леко предимство в головите атаки. В 23-ата мин. домакините изпълниха пряк свободен удар пред нашата врата, но Филип Димитров спаси. Две минути по-късно „Астра“ поведе с 1:0 - след меле в пеналта на “Дунав”, Лулаку находчиво опъна мрежата зад стража Филип Димитров. В 30-ата мин. Мухамаду Ндиайе шутира, но влашкият портиер улови топката. След пет минути Преслав Петров центрира добре отляво, Александър Александров стреля с глава, но топката излезе в аут. До края на полувремето  голкийпърът Димитров запази мрежата си суха.\r\nСлед почивката старшията Людмил Киров извърши две смени в дефанзивен план - Станислав Антонов застана на вратата, а Мартин Ковачев зае титулярното си място в центъра на защитата на  мястото на Георги Динков. В 55-ата минута Александров центрира отляво, Ндиайе отклони топката с глава към Исмаил Иса, който опита да прехвърли вратаря на домакините с глава, но той се разтегна и улови коженото кълбо. Малко след това Александров шутира силно, но безуспешно.  В 60-ата мин. Людмил Киров пусна в игра Дуда, Христо Попадийн и Ахмед Ахмедов, а терена напуснаха Бранимир Костадинов, Красимир Станоев и Мухамаду Ндиайе. Минути по-късно играчите на “Астра” удвоиха резултата - Антонов не успя да пресече дълго подаване, топката попадна в нападател на домакините и той направи 2:0. След гола в игра се появи Иван Коконов на мястото на Даниел Пехливанов. В 80-ата мин. в игра влезе юношата Върбанов, който замести Петър Патев. В края на мача Коконов шутира от дистанция, но топката излезе в аут.   ", "date": "2018.10.13", "title": "Драконите направиха спаринг със съседите от \"Астра\""}
{"url": "https://www.actualno.com/crime/edin-chovek-e-zaginal-pri-katastrofa-na-am-trakija-news_699756.html", "text": "  Един човек е загинал при катастрофата на 251 км на автомагистрала \"Тракия\", в посока Бургас, в района на община Нова Загора. Това съобщиха за Агенция „Фокус“ от пресцентъра на ОДМВР-Сливен.     Сигналът е получен в 11.20 часа. Лек автомобил е катастрофирал извън пътното платно. Водачът на превозното средство е загинал. Той е пътувал сам.   В момента експерти и екипи на „Пътна полиция“ извършват оглед на мястото на инцидента. Движението и в двете посоки е свободно за преминаване.", "date": "2018.10.13", "title": "Един човек е загинал при катастрофа на АМ \"Тракия\""}
{"url": "https://www.actualno.com/actualno/semkite-v-borisovata-glava-news_699656.html", "text": "  \"Не мога да допусна при толкова много усилия, които полагаме, да има пропуски, единствените ми претенции към строителите са били качество и срок. Моята политическа воля стига до там, че всеки, който е заподозрян, и срещу когото тече разследване, да бъде изваден от конкурсите \". С този аргумент премиерът защо нарежда на ръководителя на Агенция \"Пътна инфраструктура\" (АПИ) инж. Светослав Глосов да търси законов начин да изключи \"Джи Пи Груп\" от обществените поръчки.         Ето го, бе, ето го Батко! Ето го титанът на мисълта. Ето го как казва в прав текст какво не е наред в държавата ни. Да докажеш, че си невинен! Това в правова държава го няма. Там правосъдието доказва, че си виновен! Ама наистина доказва - със здрава проверка, със събиране на доказателства, с изграждане на желязно обвинение и пред съда. Доказваш, че си невинен само при диктатура.\r\nГодини и години наред Европейската комисия ни държи в специален механизъм заради правосъдната система - защото не е независима, за да може да отсъжда по убеждение, не по пари. А не е независима и справедлива, защото Бойкоборисовщината вилнее без спирка. \"Джи Пи Груп\" може да са виновни, може да не са, НО ако са виновни, то не са сами. За да има корупция, трябват поне две страни. За другата страна защо нищо не се чува? Тази, държавната, управляваната от Борисов. Защото като замирише на нещо, най-много да се подаде някоя оставка и подалият я даже да бъде преназначен пак на апетитно място - справка Николай Нанков.  Така не се създава ред - няма едни и същи правила за всички. Правила има според ситуацията - какво е изгодно и за кого, а не какво е изгодно ВИНАГИ за обществото. И докато е така, постоянно ще живеем в света на трагикомедията.   ", "date": "2018.10.13", "title": "Семките в Борисовата глава"}
{"url": "https://www.actualno.com/politics/speshno-porychvat-120-tb-pamet-za-tyrgovskija-registyr-news_699764.html", "text": "  Спешна поръчка на допълнителен дисков ресурс до 120 терабайта (ТБ) обяви Агенцията по вписванията (АВ). Да я изпълнят по възможно най-бързата процедура – чрез договаряне без предварително обявление, са поканени четири фирми. Фирмите, поканени да участват в процедурата, са \"Сиенсис\" АД, \"ССАРМ\"  ЕООД, \"Парафлоу Комуникейшънс\" ООД и \"Телелинк бизнес сървисис\" ЕАД.     Бъдещият договор ще е с , а поръчката е за еднократно изпълнение в срок до 30 дни от неговото подписване. Критерият за възлагане е най-ниската цена.   Според публикуваните документи от поръчката на 9 август т.г. Агенция по вписванията (АВ) бе засегната от последователно дефектиране на дискове от базата данни на Търговски регистър, който Агенцията поддържа. Констатациите са, че при кризисната ситуация са дефектирали 4 диска, което на свой ред доведе до срив в операционната система на Търговския регистър, както и до заплаха от срив в базите данни на станалите регистри.\r\n\"Вследствие на аварията, предизвикана от дефектирала дискова група RAID от дисков масив за съхранение на данни FujitsuEternus DX8700, се ескалира пълен срив на базата данни, бекъпа и функционалностите на Търговския регистър. Възникналите проблеми водят до нарушаване на изпълнението на ключови за икономиката и националната сигурност нормативно установени дейности на АВ, като за периода 09.08-27.08.2018 г. Търговският регистър не функционира\", пише в документацията към обществената поръчка.  Експертният анализ на служителите на дирекция \"Информационно обслужване на регистрите\" в АВ, направен съвместно с експерти от обслужващите фирми, сочи, че . \"Това от своя страна е крайно недостатъчно, защото вследствие на ежедневните дейности и процеси, свързани с работата, обслужването, надграждането на информационните системи на всички регистри, свободното пространство намалява с много бързи темпове\", сочат от АВ.\r\nКъм момента, вследствие на седмичните архивни и резервни копия, както и заради реализацията на проекти, свързани с надграждането както на Търговския регистър, така и на Имотния регистър, . Това означава, че . Това ще доведе до . За да се избегне спиране на работата на регистрите в рамките на следващите няколко седмици, .   \"Най-ефективно от гледна точка на технология и разходване на бюджетни средства това може да стане чрез надграждане на съществуващите масиви за съхранение за данни Dell EMC Unity 400 в ИЦ и РИЦ. На следващо място, във връзка с извършване на проверка от страна на компетентните държавни органи е указано да не се предприемат каквито и да е действия по заличаване на записи от информационните системи до приключване на проверките, което допълнително натоварва наличните ресурси и е извън нормалния цикъл на съхранение на бази данни и води до блокиране на още 80 ТВ от наличния ресурс, налагащо осигуряване на допълнителните дискови масиви\", се сочи още в документите.    От АВ подчертават, че спешната потребност от допълнително дисково пространство не е резултат от действия и бездействия на възложителя и не може да му бъде вменено във вина. Това, според възложителя, се потвърждава от факта, че към датата на първия срив на дисковите масиви той не е могъл и не е бил длъжен да знае, че такова събитие от изключителен характер предстои, респективно, че то ще наложи спешно възлагане на поръчка за осигуряване на допълнително дисково пространство.\r\nСпоред Агенцията сривът на дисковите масиви и последвалата ескалация на проблема с базата данни на Търговския регистър е събитие от изключителен характер, което макар да е теоретично възможно, предвид случайния си характер, статистически ниската вероятност за реализация и най-вече необичайно големите мащаби на неблагоприятните последици от него, при дължима грижа същото не би могло да се прогнозира и предотврати. Сега АВ е предприела мерки за осигуряване на допълнителен ресурс, но кризисните събития, реализирали се след срива от 9 август, според ръководството ѝ са от мащаб, който надхвърля обезпечените резерви, планирани при обичайно развитие на рисковете за поддържаните от нея регистри. А всяко отлагане на доставката е свързано със значими рискове от последващо блокиране на търговския оборот в страната.\r\nОт там уточняват, че липсата на достатъчно свободно дисково пространство е изправило Агенция по вписванията и пред други сериозни проблеми. . .   Само за Търговския регистър са необходими минимум 70 ТБ, за да се постигне ротационна схема от последователни пълни седмични архиви и ротационно копиране на генерираните и през деня архивни лотове така, че те да са налични за последните 30 дни.\r\nЗа Имотния регистър, РИОС, БУЛСТАТ, ОСС са нужни минимум поне още 26 ТВ, за да се постигне ротационна схема от последователни пълни седмични архиви и ротационно копиране на генерираните и през деня архивни догове така, че да са налични архивните догове за последните 30 дни.   \"Това са минимални капацитети, които са необходими, но дори с наличните ресурси ние не можем да ги покрием и отново ще да изпаднем в критична ситуация, ако не се вземат мерки. За да се избегне спиране на работата на регистрите в рамките на следващите няколко седмици, АВ се нуждае спешно от осигуряването на минимум 120 ТВ допълнителен дисков ресурс\", е посочила Агенцията. :   1. Дисковият масиви XtreemlO в РИЦ да бъде надграден с 20 ТБ до 30 ТБ, за да може да поеме целия търговски регистър и всички приложения.\r\n2. Дисковият масив Unity в РИЦ, да бъде надграден със 170 ТБ до 300 ТБ. за да може да поеме резервните и архивни копия на данни.\r\n3. Дисковият масив XtreemlO в ИТ да бъде надграден с 5 ТБ до 15 ТБ, за да може да поеме всички останали регистри и приложения работещи в ИЦ.\r\n4. Дисковият масив Unity в ИЦ да бъде надграден със 170 ТБ до 300 ТБ, за да може да поеме резервните и архивни копия на данни.   На Агенция по вписванията е необходимо осигуряване на дисков ресурс от поне по 150 ТВ в РИЦ и в ИЦ. Тоест, 300 ТВ общо за надграждане на наличните ресурси на дисковите масиви за съхранение на данни, както и допълнително ИКТ оборудване в максимално кратки срокове, за да се гарантира интегритета, непрескъсваемостта, киберзащитата и защитата от бедствия и аварии, засягащи един от двата информационни центъра.\r\nЧрез сега обявената спешна поръчка ще бъдат подсигурени дисковите масиви на Агенцията, за да може тя да функционира безпрепятствено в период от 3-4 месеца. Това време ѝ е нужно, за да осигури финансиране и да обяви обществена поръчка за набавяне на всичките ѝ необходими ресурси.", "date": "2018.10.13", "title": "Спешно поръчват 120 ТБ памет за Търговския регистър"}
{"url": "https://www.actualno.com/sciencelogy/facebook-razkri-podrobnosti-za-hakerskata-ataka-news_699704.html", "text": "  Хакери са си осигурили достъпа до личните данни на 29 млн. потребители във Facebook, при атаката на социалната мрежа преди две седмици. Първоначалната информация беше за 50 млн. потребители, припомня bTV.     \"Знаем, че са засегнати по-малко хора, въпреки че хакерите са имали достъп до информацията на 50 млн. потребители. Атаката е осъществена чрез набор от 400 000 профила, които са били в списъка на приятели на засегнатите потребители”, съобщават от „Facebook”.   Социалната мрежа обяви, че хакерите в са имали предимно достъп до споделената от потребителите информация, групите, в които членуват, но не до съдържанието на съобщенията. На 15 млн. потребители обаче е била атакувана информация като пол, религиозни възгледи, говорим език, статус в обществото, месторабота и образование.\r\nВсеки, който се съмнява дали е засегнат от атаката, може да провери на: .  До няколко дни от „Facebook” ще изпратят съобщения до засегнатите потребители как да предпазят профилите си.   ", "date": "2018.10.13", "title": "Facebook разкри подробности за хакерската атака"}
{"url": "https://www.actualno.com/society/sedmichna-prognoza-za-vremeto-15-21-oktomvri-news_699669.html", "text": "  Началото на новата седмица ще ни зарадва със слънчево време. В над цялата страна времето ще е слънчево. Само над Шумен и Търговище ще има променлива облачност, но валежи не се очакват. Максималните температури ще бъдат между 16 и 21 градуса.      времето остава без промяна. На места температурите ще се повишат, като в Пазарджик и Ямбол ще достигнат 24 градуса.    над източната част от страната ще има променлива облачност, но без валежи. Максималните температури на места ще достигнат 23-24 градуса. облачността ще се увеличи. По Черноморието ще превали. Максималните температури ще бъдат между 17 и 23 градуса.  През ще има променлива облачност. Максималните температури ще са между 16 и 23 градуса. Валежи не се очакват.   ", "date": "2018.10.13", "title": "Седмична прогноза за времето - 15-21 октомври"}
{"url": "https://www.actualno.com/society/bivshijat-syprug-na-viktorija-marinova-prizova-da-ne-se-tyrsi-myst-news_699710.html", "text": "  \"Аз искам този народ да се промени, този народ да спре да мисли за наказания, да спре да мисли за проблемите, да спре да се оплаква, да мрънка.\" Това каза в ефира на bTV Свилен Максимов, бивш съпруг на зверски убитата русенска журналистка Виктория Маринова и баща на детето ѝ.     \"Предпочитам да мисля за бъдещето, както трябва да направя, за да продължим това, което Виктория започна. За мен това е най-важното в момента”, призна той. По думите му журналистката бързо в кариерата си е показала, че се интересува от социалните теми и от проблемите на хората в затруднено положение и особено на децата.   \"Детектор\", предаването, от което Виктория Маринова води само едно издание, пък е било създадено с цел да се даде гласност на важните теми, за които не се говори достатъчно – като задържането на журналистите от „Биволъ” и тяхното разследване за злоупотреби с европари.\r\n\"Това е несправедливост, която няма как да бъде поправена, ако всички хора не научат това нещо – и не само да стоят пред телевизора и да гледат, но и да направят нещо по въпроса\", подчерта Свилен Максимов.  В тази връзка той призова да не търсим мъст: \"Мотористите са хора с изключително свободен дух, със санкции няма да ги уплашите. Те по душа са добри хора и ако им обясните, че такива показности и походи в махалите ще доведат само до напрежение, до допълнително насилие, аз съм сигурен, че тези хора ще разберат.\"   Според Свилен вариантите в момента пред нашето общество са два: \"Да продължим да мрънкаме, да искаме наказание, да правим походи в махалите, да страдат други хора, които нямат нищо общо и да гледаме как да навредим или да погледнем нещата от един друг ъгъл – че моментът за промяна е дошъл. Не е важно какво ти се случва, важно е как ти го приемаш, как реагираш на това. В този смисъл аз бих искал да направя каквото зависи от мен, за да тръгнат нещата и да се оправят.\"\r\nТой призна, че не иска да мисли за арестувания за убийството Северин Красимиров. Не вижда как извиненията на близките му ще върнат Виктория, но и не вижда кое наказание ще има такъв ефект: \"Той е някакъв изверг, аз в момента го мразя страшно много, но от друга страна дори и да го убием с камъни, да го обесим, това няма да ни върне Виктория.\"    ", "date": "2018.10.13", "title": "Бившият съпруг на Виктория Маринова призова да не се търси мъст"}
{"url": "https://www.actualno.com/goodnews/restorant-shte-predlaga-hrana-na-bezdomnite-hora-news_699714.html", "text": "  Столичен ресторант предлага храна на хора, които нямат дом. Благотворителната инициатива \"Подай ръка\" започва на 1 ноември до 31 март. Хората ще могат да посещават мястото на адрес ул. \"Владайска\" 29 всеки делничен ден между 17:00 и 18:00 часа през зимните месеци. Идеята е на собственика на ресторанта Мартин Мартинов, предаде Нова телевизия.     \"Идеята дойде от сърцето и душата. Винаги съм се чудел как тези хора оцеляват през зимния период. Не се приемат парични средства. Който иска да помогне, може да го направи с доброволен труд или с дарение на продукти“,  каза Мартин Мартинов.\r\nТой допълни, че на Бъдни вечер от 18:00 ч. до 21:00 ч. ще има и специална вечеря за бездомните.\r\n\"Всеки трябва да бъде отговорен в този живот. Нека поемем отговорност за тези хора, които са в затруднени. Никой не знае дали няма да е на тяхното място утре“, коментира доброволката Ника.  ", "date": "2018.10.13", "title": "Ресторант ще предлага храна на бездомните хора"}
{"url": "https://www.actualno.com/politics/kiril-dobrev-shte-ima-predsrochni-izbori-vypros-na-vreme-e-news_699716.html", "text": "  \"Ще има предсрочни избори, въпрос на време е. Предстоящите европейски избори ще бъдат лакмус, тогава ще видим какво е общественото влияние. Вътрешнопартийната опозиция – част от хората, които искат свалянето на председателя на БСП, работи пряко и тясно с ГЕРБ. Има хора от БСП и ГЕРБ с общи политически тези. Имаме вътрешно партийни проблеми, които съм убеден, че с приближаването на изборите ще решим”, обясни Кирил Добрев в интервю за bTV.     \"Убеден съм, че партии от управляващата коалиция няма да попаднат в Европарламента, което ще доведе до други сътресения. Нито една от партиите в Обединени патриоти няма да попадне в ЕП”,  прогнозира Добрев.   Той коментира и разпореждането на премиера „Джи Пи Груп” да бъде извадена от всички европейски и държавни проекти. Дошло е времето да се каже ясно, че законът за обществените поръчки генерира корупция и управляващите не могат да се справят с това, посочи социалистът.\r\nКой е този фактор, който може в един и същи ден да накара всички европейски издания да пишат едно и също и всички европейски лидери да реагират по един и същи начин, причината е една според Кирил Добрев – недоверието, което Борисов е изградил към своите европейски партньори. Така зам.-председателят на БСП коментира реакцията на премиера след изявленията за убийството на журналистката Виктория Маринова.  Добрев не се съгласи с констатациите на премиера Бойко Борисов, че „червени и сини политици” са злепоставали държавата си пред европейските партньори и това е довело до публикации и реакции срещу България.   Искрено се надявам случаят в Русе да е само и единствено криминален. Вярвам, че МВР може да се справи с този случай, посочи още Добрев.\r\nДобрев обяви, че партията му не е искала международно разследване на случая, а само е цитирала думи на американския посланик в България Ерик Рубин, който предложи помощ на институциите.    ", "date": "2018.10.13", "title": "Кирил Добрев: Ще има предсрочни избори, въпрос на време е"}
{"url": "https://www.actualno.com/asenovgrad/motorist-i-kola-se-sblyskaha-na-pytja-asenovgrad-bachkovo-news_699768.html", "text": "  Моторист пострада при катастрофа на пътя между Асеновград и село Бачково. Сигналът за инцидента е подаден на Спешен телефон 112 в 16:30 ч. днес. Участниците в сблъсъка са лек автомобил \"Форд\" със смолянска регистрация, управляван от 47-годишна жена, и мотор, чийто водач е на 26 г. от Пловдив. Няма данни за употреба на аркохол, от страна на двамата шофьори, съобщиха за Actualno.com от Полицията. Пострадалият моторист е откаран в болница и е без опасност за живота. Причините за инцидента все още се изясняват. Движението на моторни превозни средства между Асеновград и Бачково бе блокирано и в двете посоки за известно време, но към този час пътните платна са освободени и се преминава без ограничение.     ", "date": "2018.10.13", "title": "Моторист и кола се сблъскаха на пътя Асеновград - Бачково"}
{"url": "https://www.actualno.com/books/eto-zashto-liderite-vinagi-objadvat-posledni-news_699671.html", "text": "  Представете си свят, в който всички отиват вдъхновени на работа, чувстват се удовлетворени и оценени през деня, а след това се прибират у дома щастливи. Това може да звучи като фантастичен и идеализиран сценарии, но за Саймън Синек е напълно реалистичен.     Докато работи за компании из цял свят, известният мотивационен говорител и маркетингов консултант забелязва, че в някои екипи хората имат пълно доверие помежду си и буквално биха рискували живота си един за друг. За тях работата не е място, където се страхуват, а място, на което ги ценят. В успешните организации добрите лидери създават среда, в която хората работят заедно, за да постигнат забележителни неща.   Вдъхновяващото лидерство е основна тема и в TED лекциите му, които имат над 40 милиона гледания. Идеите от тях са залегнали в книгата „Лидерите винаги обядват последни“ - световен бестселър, който вече излезе и на български език.\r\nСаймън Синек използва ярки примери от фабрики до високотехнологични компании, от американските военноморски сили до коридорите на властта, за да очертае философия и стратегия как лидерите да ръководят, да изграждат доверие и да вдъхновяват хората си да се отнасят един към друг не като противници, съперници или опозиция, а като съюзници. Всеки лидер трябва да се стреми да постигне атмосфера, в която не съществуват заплахи, като създава чувство за принадлежност у служителите. Като им предложи устойчива корпоративна култура, базирана на ясен набор от човешки ценности и убеждения. Като им предостави възможност да вземат решения. Като им демонстрира доверие и емпатия. Като изгради безопасен кръг. Когато доверието и сътрудничеството процъфтяват, тогава се засилва чувството за принадлежност на хората и желанието им да вървят напред заедно и да дадат своя принос в екипа.  В книгата Саймън Синек обръща специално внимание на милениалите, като посвещава цяла глава на работата с това поколение. Тя е вдъхновена от известното видео „Millennials in the workplace“, което общо има повече от 150 млн. гледания.   „Лидерите винаги обядват последни“ е за лидерите, които винаги имат ясна, конкретна и видима визия, които са жертвоготовни и поемат отговорността върху своите последователи.\r\nСпоред Саймън Синек истинското лидерство не е запазено само за хората на върха. То е отговорност на всеки, който принадлежи към групата. Макар че хората с висок ранг притежават силата да работят в по-голям мащаб, всеки от нас има отговорност да опази безопасния кръг здрав. Всички трябва да започнем да правим малки неща за доброто на другите. Днес. Малко по малко.    ", "date": "2018.10.13", "title": "Ето защо лидерите винаги обядват последни"}
{"url": "https://www.actualno.com/healthy/pochina-mlad-myj-chakal-belodrobna-transplantacija-news_699771.html", "text": "  Чакащият за белодробна трансплантация Адриан Петков почина след усложнение. Това каза д-р Георги Хинков по време на брифинг в Министерство на здравеопазването, предаде репортер на Агенция „Фокус“.     \"Става дума за Адриан Петков, пациент на 29 години, с муковисцидоза, който е пациент на нашата болница от осем дена. Доколкото знам вие сте запознати с неговото състояние предварително и с борбата на родителите той да стигне до трансплантация. За съжаление в момента, в който ние се запознахме с Адриан, той беше контраиндициран за извършване на трансплантация поради ред причини, които не знам дали е уместно да излагам пред вас. Нашият екип със съдействието на министерството успя да се свърже с болница в Италия, които откликнаха на молбата ни за транспортиране на Адриан при тях и за продължаване на лечението с идеята, ако може състоянието да бъде подобрено, така че да бъде извършена и трансплантация\", каза още д-р Хинков.   По думите му за съжаление тази болест е с необичаен ход и прогресиращ.\r\n\"При него бяха налице много усложнения на болестта, които са били причина днес за внезапно настъпило допълнително усложнение, с което нашите екипи не успяха да се справят\", допълни още д-р Хинков.  ", "date": "2018.10.13", "title": "Почина млад мъж, чакал белодробна трансплантация"}
{"url": "https://www.actualno.com/prasspress/dnevnikyt-na-edin-volen-news_699666.html", "text": "  Мммм, утро е! Слънцето грее! При това грее само за мен.     Е, добре де, да не бъда грандоман! Грее и за жена ми!\r\nДнес Чуколов ми каза един виц. Вкарали Наполеон Бонапарт в лудница, защото се мислел за Волен Сидеров.\r\nПризнавам си – много съм велик!  Ако не се бях родил, сам щях да се направя…\r\nДнес имам много работа. Но първо да си допия кафето с пресата. … О, ужас! Вестниците споменават името на Валери Симеонов повече от моето.\r\nТова е недопустимо! Аз съм толкова важен! Аз крепя този кабинет! Както се казва – нося България на раменете си!    Трябва ми някаква героична история… например… да ме нападне някой чернокож! Не! Може да ме удари! Сетих се! Трябва чернокож да нападне жена ми! Това ще е супер! Ще стане скандал!\r\nБойко ми е длъжник, ще му поискам главен секретар на МВР и той няма да може да ми откаже.\r\nС нетърпение чакам синът ми да порасне. Ако направя някой скандал в училището му, ще мога да поискам и просветен министър.\r\nТака, добре ми се нареждат нещата. Ох, тук съм се порязал. Глей ся кво нещо. Сам си бръкнах в раната. Дето се казва – бръкнах със златния си пръст в раната. Хахаха! Колко съм духовит!\r\nАко ми предложат от НСО да пазят жена ми, ще откажа. Предпочитам само аз да си я пазя. Като се сетих за жена ми, не трябва да ѝ удрям шамари на обществено място. … Трябват да използвам юмруци, защото ми трябват и гласовете на хората от Перник.      Трябва да направя нещо, за да се говори за мен. Искам хората да ме запомнят. Ето, Бойко прави магистрали!\r\nЯ чакай! Защо и аз да не направя една магистрала. От Белград през Белоградчик и Белово, та чак до Бяло море!\r\nЕй, това е магистрала! И каква осова линия! Направо си я представям и ми става хубаво!\r\nТолкова ми стана хубаво, че чак забравих какво стана вчера. На улицата, някакъв не ме позна, представяте ли си, и ми крещи в лицето: „Къде пресичаш, бе? Не видя ли знака?“ Разкрещях се и аз: „Какъв знак, бе? Аз признавам само финикийските знаци!“   Най-хубаво ще ми бъде, ако стана премиер! Леле! Само да докопам еврофондовете, ще видят тогава. Не къща в Барселона, ще си купя БАРСЕЛОНА. Ще си купя града, отбора и Меси за разкош.\r\nА дотогава мисля да стана академик. Що пък не! Ще отида до БАН. Така де, как влязох в НАТФИЗ?  Калинка Тодорова,  ", "date": "2018.10.13", "title": "Дневникът на един волен"}
{"url": "https://www.actualno.com/society/novinite-naj-vajnoto-za-denja-13-oktomvri-news_699763.html", "text": "   ЧСИ продава къщата на Пейо Яворов в София, бившият съпруг на Виктория Маринова призова да не се търси мъст, Facebook разкри подробности за хакерската атака, кои са опасните места в Добрич и Враца? Тези и други акценти събра редакторския екип на в бюлетина за 13 октомври, събота.       Имотът, намиращ се на бул. „Раковски\" № 136, е оценен на 1 628 758 лева. Обявата за търга е публикувана на 11 октомври 2018 г. Търгът трябва да приключи на 16 ноември 2018 г.   Бъдещият договор ще е с пределна стойност 190 000 лв. без ДДС, а поръчката е за еднократно изпълнение в срок до 30 дни от неговото подписване. Критерият за възлагане е най-ниската цена. Сайтът за разследваща журналистика \"Биволъ\", който преди точно месец отново нашумя заради аферата \"Джи Пи Гейт\", публикува днес (13 октомври) един от горелите край Радомир документи.     В ромските квартали на дунавския град имаше напрежение, след като мотористи демонстративно минаха през тях и местните се въоръжиха в очакване на нападения с цел отмъщение. \"Това е несправедливост, която няма как да бъде поправена, ако всички  хора не научат това нещо – и не само да стоят пред телевизора и да  гледат, но и да направят нещо по въпроса\", подчерта Свилен Максимов.    По думите му хибридната атака е било подкрепена и от \"немалко хора, които смятат, че биха могли да извлекат политически дивидент или създаването на хаос да им гарантира някакъв политически път\". Благотворителната инициатива \"Подай ръка\" започва на 1 ноември до 31 март. Хората ще могат да посещават мястото на адрес ул. \"Владайска\" 29 всеки делничен ден между 17:00 и 18:00 часа през зимните месеци. Врачани разполагат с най-модерната система за видонаблюдение в България, която заработи през септември 2017 г. Софтуерната програма има същите възможности, с каквито разполагат системите в Брюксел, Барселона и Лондон. Хората в Добрич сякаш вече забравиха страшното прозвище на града от 1998 година – Бермудския триъгълник, дадено заради безследно изчезнали млади добруджанци. До няколко дни от „Facebook” ще изпратят съобщения до засегнатите потребители как да предпазят профилите си. ", "date": "2018.10.13", "title": "Новините: Най-важното за деня, 13 октомври"}
{"url": "https://www.actualno.com/europe/velikobritanija-otkaza-vizi-na-ruski-diplomati-news_699770.html", "text": "  Великобритания отказва да издаде визи на руски дипломати. „Не може да изпълним изискванията, доколкото Великобритания отказва да издава дипломатически визи за влизане в страната\", каза посланикът на Русия в Лондон Александър Яковенко.     Дипломатите не могат да бъдат сменени, защото Великобритания отказва да издава дипломатически визи за влизане в Обединеното Кралство. За целта е необходимо „да бъде възстановен нормалният контакт\", предаде агенция КРОСС.   „От страна на британското правителство виждаме неконструктивна позиция, заради която се затруднява функционирането на нашето посолство\", допълни Яковенко. Според него подобно положение е резултат от „целенасочена политика от страна на британското правителство\".\r\nСлучаят „Скрипал\" принуди Великобритания да отзове 23 руски дипломата. Това решение беше подкрепено от 16 държави на ЕС, включително САЩ, Канада, Норвегия, Австралия, Молдова, Украйна. Броят на отзованите дипломати надхвърли 150 души. В отговор Москва приложи принципа на реципрочността и отзова дипломатически представители на 27 държави.  ", "date": "2018.10.13", "title": "Великобритания отказа визи на руски дипломати"}
{"url": "https://www.actualno.com/crime/pochina-deteto-blysnato-ot-djip-v-s-tyrnak-news_699693.html", "text": "  11-годишната Сара, която бе пометена от джип във врачанското село Търнак, е починала. Детето 10 дни беше в кома в плевенската болница с много тежки наранявания.     Близките настояват незабавно 59-годишният шофьор Веселин Ранков да бъде върнат в ареста. Той престоя там по-малко от 24 часа, което разгневи хората и те блокираха пътя, минаващ през селото им. Заради съмнения, че случаят ще бъде „смачкан” главният прокурор Сотир Цацаров изпрати следователи от София.   Опечалените днес призоваха да не се прави разлика между българи и роми извършители на престъпления и станалото да не бъде забравено.\r\nТе поискаха и законова промяна –   Близките твърдят, че нямат връзка с Ранков и той до момента не се е извинил за направеното.   Днес те ще поднесат цветя на мястото на инцидента. Тежка строителна техника мина през него и заличи следите малко преди идването на следователите от столицата.\r\nПо-рано близките на детето споделиха, че от полицията ги съветвали да не разказват пред медиите за случая.    ", "date": "2018.10.13", "title": "Почина детето, блъснато от джип в с. Търнак"}
{"url": "https://www.actualno.com/asia/kndr-se-stremi-da-razshiri-vryzkite-s-rusija-prez-2019-g-news_699712.html", "text": "  Северна Корея се стреми да разшири още повече двустранните си връзки с Русия през 2019 година, заяви министърът на външните работи на страната Ли Йон-хо по време на тържествен прием по случай 70-годишнината от установяването на дипломатически отношения между СССР и Северна Корея, който се проведе в петък вечерта в Пхенян, предаде агенция Фокус.     „Корейската страна е настроена за по-нататъшно развитие на двустранните отношения през новата 2019 година, когато ще се отбележи 70-ата годишнина от завършването на Споразумението за икономическо и културно сътрудничество, така че традициите на приятелство и добросъседство да се предават от поколение на поколение“, заяви той.   Севернокорейският външен министър също отбеляза, че в Пхенян високо ценят подкрепата от страна на руското правителство за искрените намерения на Северна Корея да постигне мир и стабилност на Корейския полуостров. „Усилията на правителството на Северна Корея са насочени към освобождаването на Корейския полуостров от ядрени оръжия и ядрен шантаж“, подчерта Ли Йон-хо.", "date": "2018.10.13", "title": "КНДР се стреми да разшири връзките с Русия през 2019 г."}
{"url": "https://www.actualno.com/europe/germanija-udyljava-sroka-na-vyvedenite-granichni-proverki-news_699721.html", "text": "  Германският вътрешен министър съобщи, че ще продължи контрола върху миграцията на границите с Австрия и Дания, които бяха въведени отново в няколко части от Шенгенското пространство след кризата с мигранти от 2015 г, предава Deutche Welle.     Удължаването ще започне на 12 ноември, един ден след изтичането на срока на предишното решение, и ще се прилага за шест месеца, допълва агенция Фокус.   Германският вътрешен министър Хорст Зеехофер обоснова новата мярка с аргумента, че незаконната вторична миграция - т.е. мигранти, които се движат от там, където са влезли в ЕС в друга държава-членка - все още е твърде висока и че все още липсва гранична защита на външните граници на Европейския съюз.\r\n\"Условията за вдигане на вътрешния контрол все още не съществуват\", каза той в изявление.  Той добави, че е негов дълг да \"направи всичко, което е в състояние, за да реагира отговорно и адекватно\" на предизвикателствата на миграцията и сигурността.   ", "date": "2018.10.13", "title": "Германия удължава срока на въведените гранични проверки"}
{"url": "https://www.actualno.com/politics/cvetanov-vidja-hibridna-ataka-v-reakciite-za-ubijstvoto-na-viktorija-marinova-news_699728.html", "text": "  \"За пореден път се показва, че фалшивите новини могат да изиграят водеща роля за формирането на мнение на политици в Европа и по света.\" Това каза Цветан Цветанов във връзка с реакцията на медиите за убийството на журналистката Виктория Маринова.     По думите му хибридната атака е било подкрепена и от \"немалко хора, които смятат, че биха могли да извлекат политически дивидент или създаването на хаос да им гарантира някакъв политически път\".   Цветанов подчерта, че не е имало как разследващите да подават на медиите информация, защото това би компрометирало разследването и би поставило в риск още хора.\r\n\"Мога да кажа, че това беше изключително неприятен повод да бъде очернена страната ни и аз съм убеден, че във времето всички трябва да си направят извода, че когато говорят срещу страната ни, европейските и българските политици трябва да преброят до 10, преди да кажат мнението си по даден казус\", отбеляза Цветанов.  По думите му премиерът Бойко Борисов е направил \"емоционално изказване\" за българската подкрепа за Манфред Вебер (ЕНП) като кандидат за шеф на еврокомисията:   \"Не е нормално по този начин да се държим с партньори, по този начин да злепоставяме нашата страна.\"\r\nТой допълни, че коментарите за „Джи Пи груп” също са част от хибридната атака, тъй като не е вярно, че корупцията генерира всички процеси за развитието на страната. Цветанов отбеляза, че ОЛАФ е давала за пример България като държава, която обработва най-много сигнали за злоупотреби.    ", "date": "2018.10.13", "title": "Цветанов видя хибридна атака в реакциите за убийството на Виктория Маринова"}
{"url": "https://www.actualno.com/chronicles/vyv-francija-sa-razresheni-sys-zakon-ednopolovite-brakove-news_698994.html", "text": "  В края на 20 и началото на 21 век, се оформя една нарастваща тенденция за признаване на правото на граждански брак и на еднополовите двойки. Това законово признаване им предоставя широк спектър от права, като тези на съвместно социално осигуряване, наследяване, данъчно равенство и пр., недостъпни за небрачните двойки. Ограничаването на правото на брак само върху разнополовите двойки, лишава еднополовите двойки от такива правомощия, и ако първите могат сами да избират дали да сключат брак и да ги придобият, на вторите тази възможност им е отнета от закона. И макар че някои от горепосочените права, могат да бъдат подсигурени чрез други правни средства (пр. чрез договори), еднополовите двойки продължават да се сблъскват с трудности в областта на наследяването, болничните посещения и имиграцията. Липсата на законово признаване също лишава еднополовите двойки и от правото на осиновяване.     Понастоящем, пълна брачна равнопоставеност има само в няколко страни: Испания, Белгия, Нидерландия, Норвегия, Швеция, Канада, ЮАР, Португалия, Исландия, Аржентина, Дания и Франция, а от 2017 г. официално влиза в сила закон за легализиране на еднополовите бракове и във Финландия.   В САЩ, към май 2009 година, щатите Айова, Кънетикът и Масачузетс признават еднополовите бракове за законно равнопоставени. Върмонт и Мейн са приели законови промени, напълно узаконяващи еднополовите бракове от септември 2009 година. Законодателният орган на Ню Хампшър също прие подобни промени на 6 май 2009 г., но губернаторът на щата Джон Линч още не е подписал закона. В Калифорния, след съдебното узаконяване през май 2008 г. и последвалата повторна забрана чрез конституционна поправка (известна като „Proposition 8“) от ноември 2008 година, съдебните битки продължават. Очаква се през юни 2009 година Върховният съд на Калифорния да вземе решение по делото срещу законността на поправката (Конституцията на щата предвижда специфична процедура за подобни поправки, която не е спазена), както и относно законовия статут на десетките хиляди еднополови бракове, сключени в щата през 2008 година.\r\nЛюбопитен прецедент представлява подходът на щата Ню Йорк, където еднополови двойки не могат да сключат брак, но се признава валидността на еднополовите бракове, сключени в други щати или държави, според чиито местни законодателства тези бракове са законни.  На федерално ниво еднополовите бракове са забранени от т. нар. „Закон за защита на брака“ (Defense of Marriage Act), приет през септември 1996 година. Поради тази причина дори жителите на щати с равнопоставеност на браковете нямат достъп до определени семейни права и привилегии, които попадат под юрисдикцията на федералните власти (напр. пенсионно осигуряване, имиграционни въпроси и други).   На 26 юни 2015 година Върховният съд в САЩ обявява еднополовите бракове за законно право във всичките 50 щата.\r\nЗаконово третиране на хомосексуалността по света    В края на 2004 г. британският парламент прие закон за гражданските съюзи, който влезе в сила от 2005 г. и разрешава на еднополовите двойки да се регистрират официално като такива.   Дори и в държавите, където еднополовите връзки не са легално признати, много еднополови двойки си организират брачни церемонии (още наричани церемонии по обвързване), за да декларират и отпразнуват своето обвързване пред обществото. Тези церемонии нямат законова валидност и не водят до изменения в законовия статут на двойките.", "date": "2018.10.13", "title": "Във Франция са разрешени със закон еднополовите бракове"}
{"url": "https://www.actualno.com/burgas/svlachishte-zaplashva-pytja-za-malko-tyrnovo-news_699689.html", "text": "  Свлачище заплашва пътя за Малко Търново. Кметът на общината Илиян Янчев се притеснява, че може да се наложи отсечката да бъде затворена, предаде Нова телевизия.     Той се пошегува, че явно трябва да обяви автономия, за да му обърне внимание държавата.   Проблемът е на международния път Бургас-Малко Търново, през който минава целият трафик за КПП „Малко Търново”.\r\n„Уведомил съм Агенция „Пътна инфраструктура”. Те направиха проверка, сложиха ограничителни знаци, но свлачището продължава с много големи темпове”, заяви Янчев.  ", "date": "2018.10.13", "title": "Свлачище заплашва пътя за Малко Търново"}
{"url": "https://www.actualno.com/europe/uraganyt-lesli-se-priblijava-kym-portugalija-i-ispanija-news_699687.html", "text": "  Синоптиците очакват ураганът Лесли да донесе силни дъждове, опасни ветрове и силно морско вълнение в някои части на Испания и Португалия, предаде АП.     На 12 октомври американският Национален център по ураганите в Маями заяви, че бурята, която е от първа степен, е на 1125 км югозападно от Лисабон.   Лесли се движи в североизточна посока със скорост 57 км/ч, а силата на ветровете му достига 130 км/ч.Очаква се бурята да премине северно от остров Мадейра и днес да приближи югозападната част на Иберийския полуостров, след което към вечерта и в неделния ден да се придвижи над сушата.", "date": "2018.10.13", "title": "Ураганът Лесли се приближава към Португалия и Испания"}
{"url": "https://www.actualno.com/sciencelogy/spirat-poletite-na-raketi-souz-do-izjasnjavane-na-prichinata-za-avarijata-news_699681.html", "text": "  Преустановяват стартовете с ракети „Союз“ до изясняване на причината за аварията, съобщи агенция Фокус.     \"Държавната комисия преустанови подготовката за всички изстрелвания на ракети тип Союз, включително стартирането на космическия камион\" Прогрес \", насрочено за 31 октомври.   Всички работи по подготовката за пускането на такива ракети бяха напълно спряни\", каза източникът на агенцията. По този начин поне няколко от следващите стартове са застрашени.\r\n\"Работата по подготовката за пускането на ракети\" Союз \"на 19 октомври от Плесецк, на 31 октомври от Байконур и на 7 ноември от Куру е спряна\", каза източник за агенцията.  ", "date": "2018.10.13", "title": "Спират полетите на ракети \"Союз\" до изясняване на причината за аварията"}
{"url": "https://www.actualno.com/america/narasna-brojat-na-jertvite-na-uragana-majkyl-news_699683.html", "text": "  Броят на жертвите в САЩ на урагана „Майкъл” стана 16, съобщиха американските власти. Спасителните екипи започнаха да претърсват най-тежко засегнатите места във Флорида, а достъпът до тях е почти невъзможен заради опустошенията, предаде bTV.     Открити са още трима загинали в Мариана, в окръг Джаксън, Флорида, съобщи местен шериф.   Очаква се броят на загиналите да нарасне още, защото все още няма съобщения за загинали от крайбрежните населени места като Мексико Бийч, Порт Сейнт Джо и Панама (Флорида), които понесоха най-тежката част от бурята.\r\nВижте кадри от бедствието в   ", "date": "2018.10.13", "title": "Нарасна броят на жертвите на урагана \"Майкъл\""}
{"url": "https://www.actualno.com/society/prognoza-za-vremeto-13-oktomvri-sybota-news_699658.html", "text": "  Днес ще бъде слънчево. В часовете преди обяд на места в низините и около водните басейни ще има мъгла или ниска облачност.     През деня над Западна и Централна България ще се появи висока облачност. Ще духа слаб източен, в Източна България до умерен североизточен вятър. Преобладаващите минимални температури ще бъдат между 5° и 10°, по-високи по Черноморието, максимални предимно между 19° и 24°, в София около 20°. Такава е прогнозата за времето на Националния институт по метеорология и хидрология (НИМХ), съобщи дежурният синоптик Христо Христов, цитиран от агенция \"Фокус\".   Над места по Черноморието преди обяд ще има ниска облачност или мъгла, а след обед ще бъде предимно слънчево. Ще духа до умерен североизточен вятър. Максимални температури на въздуха: 18°-20°. Температурата на морската вода е 19-20°. Вълнението на морето ще бъде 3-4 бала.\r\nВ планините ще има разкъсана облачност. Ще духа умерен изток-североизточен вятър. Максималната температура на височина 1200 метра ще е около 13°, на 2000 метра - около 7°.  В неделя и в началото на следващата седмица ще преобладава слънчево време. Преди обяд на отделни места в низините и котловините ще бъде мъгливо или с ниска облачност. В нощните часове и рано сутрин ще е почти тихо, а през деня ще духа слаб източен, в Източна България - до умерен североизточен вятър. Преобладаващите минимални температури ще са между 5° и 10°, по-високи по Черноморието, максималните – между 20° и 25°.   ", "date": "2018.10.13", "title": "Прогноза за времето - 13 октомври (събота)"}
{"url": "https://www.actualno.com/help/da-pomognem-na-5-mesechnata-viki-news_699670.html", "text": "  5-месечната Вики от Враца се нуждае спешно от средства, за да оздравее и да живее пълноценно. Майката на детето се обръща към всички добри хора, които имат желание и възможност да помогнат.     Цветомира Бановска разказа, че е родила Вики на 4 май в Майчин дом в София при д-р Веселин Дяволов. Всичко минало добре, но на втория час след раждането лекарите се появили притеснени при родилката ѝ и казали, че детето трябва да се преведе по спешност за „Пирогов“ и да бъде оперирано до 24 часа, защото в противен случай ще умре.   „Това бяха думите на неонатолога. Оказа се, че Вики има атрезия на тънки черва. Това е вид запушване на отделни сегменти от червото и трябва спешна хирургична намеса и изрязване на засегнатия участък. Операцията стана на 14-тия час от нейното появяване на този свят. Бяха изрязани 30 сантиметра от тънкото черво и детето ни бе преведено в реанимация“, разказа майката.\r\nОттук насетне започва адът за врачанското семейство. Три месеца Вики се бори за живот и обикаля с родителите си във всички болници и клиники в страната. На четвъртия месец състоянието на детето се подобрило, а родителите на слънчевото бебче отишли до Румъния за специален катетър за 200 евро, тъй като в България го няма. Той се поставя във вена до сърцето и през него се правят вливания със специална храна, която на месец струва 15 000 лева.  Фондът за лечение на деца одобрил Вики и поел разходите за специалните храни, но заради самия централен венозен път всичките консумативи и медикаменти трябва да бъдат стерилни. За тази цел врачанското семейство трябва само да си ги закупува. Цената на консумативите за месец обаче е около 2 000 лева – сума, която е непосилна за родителите.\r\nСпоред лекарите лечението на Вики ще да продължи години, докато тънкото черво израсте. През това време бебчето продължава да обикаля с родителите си различни болници, а разходите се трупат все повече.   „Молбата ми е към всички хора, които могат да помогнат на това слънчице да се възстанови. Ще сме много признателни. Въпреки всичките мъки тя е винаги усмихната и дава сили на нас възрастните...“, споделя Цветомира.    Кутии в подкрепа на Вики има във Враца, Велико Търново и София.\r\nДарителска сметка е:         ", "date": "2018.10.13", "title": "Да помогнем на 5-месечната Вики "}
{"url": "https://www.actualno.com/blagoevgrad/pravjat-remonti-na-detskite-ploshtadki-v-blagoevgrad-news_699723.html", "text": "  След като месеци наред майки се оплакваха в социалните мрежи, че детските площадки в Благоевград били разрушени, се разбра, че от Общината в областния град започват спешни ремонти.     Кметът на града д-р А. Камбитов организира спешна проверка на всички детски съоръжения, като бяха направени серия от огледи от експертна комисия.   \"Към този момент са отремонтирани над 10 площадки. Възстановяват се врати, огради и детайли по съоръженията за игра. Част от ремонтните дейности се налагат заради амортизация, но повечето неизправности са вследствие на вандалски прояви.\"- коментират от Общината инициативата. \r\nПрез двата мандата на управление на кмета са изградени общо 15 нови детски площадки.  От областната администрация припомнят, че на 15 Октомври стартира инициативата \"Ти предложи! Кмете, Направи!\"- в нея, всички граждани ще могат да подават сигнали за нещо, което смятат, че трябва да бъде отремонтирано, или изградено в града.   Жителите могат да подават предложения на e-mail: ti.predlozhi.kmete.napravi@gmail.com. Снимка: архив     ", "date": "2018.10.13", "title": "Правят ремонти на детските площадки в Благоевград"}
{"url": "https://www.actualno.com/celebrate/sv-mychenici-karp-i-papila-i-postradalite-s-tjah-news_698798.html", "text": "  Светите мъченици Карп и Папила живели в края на втория и първата половина на третия век. Родили се в Пергам, град в Мала Азия. Още от младини били християни. За всички жители на града и околността представлявали пример на християнски добродетели. Като гледали техния праведен живот, мнозина се обръщали към истинския Бог и ставали християни.     По-късно Карп бил избран за епископ на град Тиатир. А Папила приел чин дякон при него.\r\nВ средата на третия век, при император Деций Траян, настонало жестоко гонение против християните. Императорът пратил в Мала Азия един от преданите си служители на име Валерий, да принуждава християните да се отричат от вярата си, а тия, които се противят, да погубва.В Тиатир било устроено тържество в чест на идолите. Валерий заповядал на всички жители да вземат участие в него. Карп и Папила не се явили на празника. Валерий ги извикал при себе си и ги запитал за причината на отсъствието им. Те обяснили, че вярват в истинския Бог и че затова не могат да вземат участие в езическото жертвоприношение.Императорският пратеник заповядал да бъдат развеждани във вериги из града за присмех на езичниците. Мислел по тоя начин да опозори епископа и неговия дякон. Но това не смутило духовниците. Те смятали за позорни само обезчестните дела. Наказанието заради истината считали за чест.След това Валерий ги повикал при себе си и почнал да прави опит да ги убеди да се откажат от сановете си и да се поклонят на боговете.\r\n- Ако не бях видял, че сте умни и разсъдливи хора – казал им той, - не щях да се грижа да ви спася. Просто бил ви предал на смърт. Но жал ми е за вас. Желая ви доброто.  По-нататък Валерий почнал да хвали могъществото и мъдростта на боговете. Той приписвал благоденствието на страната на тях, както и големите победи на римляните над техните врагове.\r\nЕпископът и дяконът безстрашно опровергали думите му, като доказали безсилието и лъжливостта на идолите. Вдъхновено възвестили истината заживия Бог, Създателя на вселената и Спасителя на човеците.\r\nОзлобен срещу тях, Валерий наредил да разграбят домовете им, а тях да изпратят в Сарди, където и сам мислел да отиде.    Мъчениците били привързани към конете на яздещите мъчители и тъй отведени в Сарди, без да им е била дадена по пътя почивка.\r\nТичайки подир конете, епископът и дяконът намирали утеха в молитвата. През всичкото време задъхани те се молели. Бог чрез чудно видение ги укрепил в трудния подвиг.\r\nПристигнал в Сарди, Валерий отново повикал при себе си двамата изповедници. И пак почнал да ги убеждава да се отрекат от вярата си. Но се почувствал посрамен от твърдия им отговор.\r\nСкоро дошъл в Сарди и верният църковен служител Агатодор, който бил безгранично предан на епископа и дякона.\r\nВалерий повикал и него при себе си. И почнал също да го разпитва и убеждава. След това го предал на жестоки мъчения. Под ударите на мъчителите верният Агатодор предал душата си на Бога.   Императорският пратеник заповядал да оставят тялото му без погребение. Но през нощта християните го погребали.\r\nНа другия ден Валерий казал на Карп и Папила:\r\n- Вашият безумен слуга понесе наказанието, което заслужи със своето упорство. Но вие сте хора умни и образовани. Нима не разбирате какво е за вас полезно? Нима и вие искате да загинете, както той загина?\r\n- Ти го наричаш безумен – заявил епископ Карп, - а ние облажаваме неговата смърт. Като него желаем да умрем за Христа.\r\nСъщото потвърдил и дякон Папила.\r\nВалерий заповядал да откарат духовниците-изповедници в Пергам. Господ Бог им внушил непрекъснато твърдост и търпение.\r\nПратеникът на императора повикал епископа и му казал:\r\n- Боговете жалят за твоята старост. Дават ти сила. И тъй, бъди благодарен и им въздай нужната чест. Аз почитам старостта ти и ти давам добър съвет. Ако обаче продължиш да упорстваш, това повече аз не ще мога да търпя!\r\nКарп отговорил кротко и внушително:\r\n- Не мога да считам добър оня съвет, който води от светлина към тъмнина, от живот към смърт. Ти казваш, че почиташ старостта ми. Ако това е истина, повярвай на думите ми. Аз повече жаля за твоята гибел, отколкото ти за моите страдания. Жал ми е да гледам как ти суетно се надяваш на боговете. Те не могат да избавят душата ти от вечните мъки, понеже сами са безсилни.\r\nТия думи на епископа били изпълнени с безгранична любов. Но сърцето на Валерий останало безчувствено, студено. Той заповядал да бият и да мъчат жестоко светителя. Карп понасял всичко с непоколебима твърдост. Дори се усмихвал сред страданията.\r\n- На какво се усмихваш? – попитал го озлобено Валерий.\r\n- Радвам се, че ми е дадена благодат от моя Бог – отговорил Карп. Радвам се, защото виждам отворени небесата и сред тях – моя Господ в славата Си!\r\nТъй сред тежките страдания Господ утешавал и насърчавал Своя верен служител. Мъченикът не чувствал своите рани. Мислел за Божията милост, за небесните блага.\r\nСлед като бил жестоко изтезаван, Крап бил отведен в тъмницата. Повикан бил Папила, дяконът. Със същата твърдост и той изповядал вярата си. Не се смутил нито от заплахите, нито от увещанията на Валерий. Господ го поддържал с чудната Си сила. Дал му власт да прави чудеса. В името Божие Папила изцерил един сляп.\r\nПрогледналият и заедно с него свидетелите на това чудо започнали да прославят Господа, като непрекъснато повтаряли:\r\n- Наистина е велика силата на Христа. Той е истинският Бог!\r\nПратеникът на императора се оказал и сляп, и глух за истината. Той заповядал да подложат Папила на най-ужасни мъчения. Но никакви страдания не били в състояние да разколебаят неговата твърдост. Бог видимо му помагал.\r\nБил доведен и Карп.\r\nВалерий предал двамата едновременно на различни мъчения. Напразни се оказвали и тия му усилия. Най-после заповядал палачи да им отсекат главите с меч.\r\nДоведени на мястото, определено за изпълнение на присъдата, светите мъченици дигнали ръце към небето и се помолили за своите мъчители. След това навели глави. Палачът изпълнил заповедта.\r\nЗаедно с тия двама свещеномъченици била обезглавена и сестрата на дякон Папила – света Агатоника.\r\nВ един ден – 13 октомври – светата Църква чества паметта на светите Карп, Папила, Агатодор и Агатоника. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.10.13", "title": "Св. мъченици Карп и Папила и пострадалите с тях"}
{"url": "https://www.actualno.com/velikotarnovo/vyv-veliko-tyrnovo-shte-se-provejdat-masovi-bezplatni-trenirovki-news_699729.html", "text": "  Масови безплатни тренировки се провеждат в парк „Дружба“ във Велико Търново. Началото беше поставено в 10.00 часа, съобщиха за Радио „Фокус“ – Велико Търново организаторите от групата за активен начин на живот „TurnovoRuns“.     Ентусиастите призовават всеки, който иска да стане по-активен, по-издръжлив, по-социален и по-здрав, да се включи в инициативата им. Тя се провежда два пъти в седмицата – в сряда от 19.00 часа на стадион „Ивайло“ и в събота от 10.00 часа в центъра.\r\nВъпреки че всички прояви, организирани от групата, са напълно безплатни, всеки, който иска да подпомогне каузата им, може да направи символично дарение.", "date": "2018.10.13", "title": "Във Велико Търново ще се провеждат масови безплатни тренировки"}
{"url": "https://www.actualno.com/crime/tir-blysna-pet-leki-avtomobila-na-jp-prelez-news_699685.html", "text": "  Тир блъсна пет леки автомобила на жп прелез на изхода на Петрич. Пострадали хора няма. Нанесени са материални щети. Движението в района е било спряно, информира Нова телевизия.     Инцидентът е станал около 02:00 часа след полунощ.   ", "date": "2018.10.13", "title": "ТИР блъсна пет леки автомобила на жп прелез"}
{"url": "https://www.actualno.com/crime/policijata-prodyljava-da-raboti-po-vsichki-versii-za-ubijstvoto-na-viktorija-marinova-news_699724.html", "text": "  Полицията продължава да работи по всички версии за бруталното убийство на журналистката Виктория Маринова. Това обяви за bTV директорът на областната дирекция Теодор Атанасов.     \"Продължава да се работи по всички версии, свързани с извършеното престъпление. Събираме необходимите доказателства, всичко, което е необходимо, ще бъде извършено”, подчерта той. Атанасов не отговори на въпроса дали са установени съучастници на заподозрения.   В ромските квартали на дунавския град имаше напрежение, след като мотористи демонстративно минаха през тях и местните се въоръжиха в очакване на нападения с цел отмъщение.\r\n\"Продължава охранителното мероприятие на дирекция „Жандармерия” и ОДМВР-Русе. През тази нощ в града е било спокойно, няма данни за инциденти и извършени престъпления\", посочи Атанасов.  От думите му стана ясно, че има само \"основателни предположения\" за част от мотористите, участвали в „походите” през махалите.   Днес ще има голямо шествие за закриването на сезона, като на шефовете на четирите русенски мотоклуба са връчени предупредителни протоколи.", "date": "2018.10.13", "title": "Полицията продължава да работи по всички версии за убийството на Виктория Маринова"}
{"url": "https://www.actualno.com/starazagora/bivsh-slujeben-ministyr-shte-podarjava-kniga-s-blagotvoritelna-cel-news_699718.html", "text": "  Биографичната си книга “От Странджа до Витоша” проф. Иван Станков представи на 12 октомври от 16 часа в Регионална библиотека “Захарий Княжески”. Книгата няма да се продава, а ще се раздава безплатно.     На представянето имаше дарителска кутия, а събраните средства ще се използват за благотворителни цели.   Проф. Иван Станков е два мандата ректор на Тракийския университет (2007 - 2015), министър на земеделието и храните в служебното правителство на Марин Райков, народен представител в 43-ото Народно събрание. В момента е изпълнителен директор на Националната овцевъдна и козевъдна асоциация.", "date": "2018.10.13", "title": "Бивш служебен министър ще подарява книга с благотворителна цел"}
{"url": "https://www.actualno.com/blagoevgrad/92-dushi-se-izsledvaha-za-hepatit-v-razlog-news_699726.html", "text": "  Приключиха дните на здравето в Разлог. В града се проведоха серия от тестове за диабет и и хепатит B и С, които преминаха при много голям интерес.     От общината съобщават, че за диабет са се изследвали 42 души от града, а при 8 от тях стойностите са били високи. Един ден по-късно се проведоха и тестовете за хепатит. При него са се изследвали 92 души.   \"За пореден път се доказа,че навременната диагноза и профилактика са в основата на доброто здравеопазване. Д-р Тончев съвместно с Общината ще продължат инициативите насочени към по - добра информираност и грижа на здравето\", коментират от Общината.\r\nПревенциите на \"Дни на здравето\" се провеждат в много градове в страната и е част от социално отговорната дейност на земеделското дружество за подпомагане на българското здравеопазване и превенция на най-уязвимите групи.  „Следвайки социално-отговорната политика на компанията, искаме да помогнем на по-възрастното население и всички желаещи да получат безплатна информация за състоянието на кръвното си налягане и кръвната захар“, коментираха от мениджмънта на компанията. От друга страна това спестява време и средства на хората за изследване и посещение на лечебни заведения, които често са на отдалечено разстояние от селата.   Преди Разлог подобни дни се проведоха в Сандански и Петрич.", "date": "2018.10.13", "title": "92 души се изследваха за хепатит в Разлог"}
{"url": "https://www.actualno.com/analysis/naprejenie-mejdu-moskva-i-kiev-vyzmojna-li-e-religiozna-vojna-v-ukrajna-news_699659.html", "text": "  Москва обеща да защитава вярващите източноправославни християни в Украйна, докато Киев обвинява съседа си в подготовка на „религиозна война“. И това става след решението на Вселенската патриаршия в Истанбул да признае независимостта на Украинската православна църква (УПЦ), пише агенция France Presse в свой анализ, цитиран от БГНЕС.     Съобщението на Патриаршията от четвъртък е на път да вбие още един клин между Киев и Москва. Взаимоотношенията се сринаха по време на въстанието на Майдана през 2014 г., последвано от анексирането на Крим от Москва, и продължаващия конфликт с подкрепяните от Русия сепаратисти в източната част на Украйна.   \"Това е историческо събитие, но има опасност от сериозни проблеми\", каза по-рано високопоставен държавен служител по сигурността за решението, при условие че ще остане анонимен. Украинската църква понастоящем е разделена на отделни тела, технически контролирани от главата на Руската православна църква (РПЦ), патриарх Кирил.\r\nНо правителството на Киев счита, че това е неприемливо, като се има предвид конфликтът на Изток, за който се твърди, че е взел повече от 10 000 жертви. Решението за независимост беше посрещнато с ярост от РПЦ, която можеше да загуби контрол над хиляди енории, ако те решат да се отделят и да се присъединят към новата независима църква.  РПЦ определи решението за независимост на УПЦ като „катастрофално“. Говорителят на Кремъл Дмитрий Песков обаче каза, че \"Русия, тъй като защитава интересите на руснаците и рускоговорещите, защитава интересите на православните вярващи\". Тази защита би била \"изключително политическа и дипломатическа\", посочи още Песков. Но това обещание едва ли ще успокои Киев, тъй като Москва обоснова действията си в Крим и на Изток, като заяви, че действа за защита на етническите руснаци.    \"Целта на Кремъл е да раздуха религиозна война в Украйна\", заяви украинският президент Петро Порошенко. \"Ако видите хора, които призовават за завладяването на манастир или църква, знайте, че те са агенти на Москва\", коментира още той.    Преди решението за независимост един влиятелен московски духовник предупреди, че енориашите няма да предадат църкви на нова православна институция доброволно. Киев междувременно увери енориите, че ще могат свободно да решат дали искат да се присъединят към новоприетата обединена църква, или да се придържат към статуквото. Но разклонението на църквата, лоялно на Москва, което има повече енории от еквивалента си, лоялен към Киев, но по-малко вярващи, според последните проучвания - се опасява от натиска на Киев и изземването на собствеността.\r\nСред най-чувствителните теми е бъдещето на забележителните Киевско-Печерската лавра и Почаевският манастир, които понастоящем клонят към Москва.\r\nВластите \"настояват, че няма да се прибегне до сила, но как по друг начин възнамеряват да прехвърлят нашите църкви и нашата земя на други?\", попита по-рано лоялният към Москва архиепископ Климент Вечерия. \"Радикалните сили говорят открито, че няма да се въздържат от агресивни действия\", посочи още той.   Украинското министерство на вътрешните работи предупреди в петък срещу всеки опит за \"дестабилизиране на ситуацията\", като обеща, че всяко насилие ще бъде посрещнато твърдо. Напрежението е особено силно преди Деня на защитника на Украйна в неделя - официален празник, който е свързан с националистическите движения. Мнозина се опасяват, че десният марш, който традиционно се провежда в деня в столицата, ще се превърне в битка за Киевско-Печерската лавра.\r\nМитрополит Павло от московския клон на украинската църква покани богомолците да прекарат деня в манастира в неделя, за да отбележат религиозен празник.   \"Руснаците ще се опитат да дестабилизират ситуацията и ще използват украинската крайна десница за това\", заяви също и анонимен служител на службата за сигурност в Киев. \"Те се нуждаят от кръв и хаос тук\", за да представят Украйна като \"провалена държава, неспособна да гарантира религиозните права на своите граждани\", каза експертът. \"Руснаците ще се опитат да провокират, но ще се съпротивляваме с цялата си мощ\", посочи още служителят.", "date": "2018.10.13", "title": "Напрежение между Москва и Киев: Възможна ли е религиозна война в Украйна?"}
{"url": "https://www.actualno.com/society/chasten-sydeben-izpylnitel-prodava-kyshtata-muzej-na-pejo-javorov-v-sofija-news_699731.html", "text": "  Къщата-музей на поета и революционер Пейо Яворов се продава от частен съдебен изпълнител. Това показва справка на сайта на Камарата на частните съдебни изпълнители, съобщи агенция Фокус.     Имотът, намиращ се на бул. „Раковски\" № 136, е оценен на 1 628 758 лева. Обявата за търга е публикувана на 11 октомври 2018 г. Търгът трябва да приключи на 16 ноември 2018 г.   Къщата става музей през 1963 г. В този дом на столичната улица \" Г.С. Раковски\" Яворов и Лора Каравелова са живели малко повече от година до фаталната нощ, в която тя се самоубива, а той се прострелва и ослепява. , каза уредникът на къщата-музей Иво Милтенов, допълва агенция КРОСС.  Домът е паметник на културата, но в момента е частна собственост. През 2015 г. я придобива Васил Панчев. Оказва се, че я наследява със задължения, защото имотът е ипотекиран няколко пъти от предишните собственици.   \"Ние нямахме представа, че има задължения по имота. Ние останахме с впечатлението, че имотът е изплатен напълно. В последвие се оказа, че не сме знаели всичко по отношение на този кредит\", посочи Васил Панчев, управител на фирмата-собственик.\r\nВ следствие на необслужване на кредита, са се натрупали лихви.    \"При нас дойде взискател по делото, който представи изпълнителен лист в оригинал. Собственикът е заложил този имот на юридическо лице за обезпечаване на отпуснат заем. До колкото ми е известно, това е втора подред ипотека. Преди това е имало още една, която е заличена\", заяви помощник-частният съдебен изпълнител Валентин Василев.   ", "date": "2018.10.13", "title": "Частен съдебен изпълнител продава къщата-музей на  Пейо Яворов в София"}
{"url": "https://www.actualno.com/crime/43-kg-kanabis-otkriha-u-48-godishen-myj-ot-dupnica-news_699741.html", "text": "        Процесуално-следствените действия служителите на полицията в Дупница са осъществили след    При извършеното претърсване и изземване в новострояща се къща в селото служителите установили етаж, , при последвал оглед и на лекия му  автомобил „Опел“  са открити и иззети , от наблюдаваната нива  са изкоренени с дължина около 1.80 м, зелената листна маса от растенията е 27,805 кг. . Видът му е установен с полеви наркотест.\r\nВ хода на процесуално-следствените действия са открити , в специално изградени тайници са открити . За обезвреждането и изваждането от тайниците на взривното вещество съдействие е оказал екип на СОБТ.  48-годишният мъж е задържан с полицейска заповед за 24 часа, уведомен е прокурор, започнато е досъдебно производство по случая в РУ Дупница, предаде за кореспондент на за града,    ", "date": "2018.10.13", "title": "43 кг канабис откриха у 48-годишен мъж от Дупница"}
{"url": "https://www.actualno.com/europe/boris-djonsyn-posyvetva-tereza-mej-da-zahvyrli-rezervnija-plan-za-irlandskata-granica-news_699732.html", "text": "  Бившият външен министър на Великобритания и отявлен привърженик на Brexit Борис Джонсън призова британския премиер Тереза Мей да захвърли искането на Европейския съюз за специален „резервен план“ за избягване на твърда граница в Ирландия след Brexit, съобщи агенция Фокус.     „Единственият начин да вкараме нещата в релси е да захвърлим резервния план и след него (плана от) Чекърс“, написа Джонсън в статия за „Belfast News Letter“.   През юли Джонсън подаде оставката си като външен министър заради несъгласието си с плана от „Чекърс“ на Тереза Мей, който предвижда запазването на близки връзки с ЕС при търговията със стоки след излизането на Великобритания.", "date": "2018.10.13", "title": "Борис Джонсън посъветва Тереза Мей да захвърли резервния план за ирландската граница"}
