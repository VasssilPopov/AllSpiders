{"url": "https://www.actualno.com/america/7-po-rihter-razlulja-aljaska-video-news_709324.html", "text": "  Земетресение в американския щат Аляска повреди сгради и пътни платна, предизвика и затварянето на летището в главния град на щата Анкоридж.     Трусът бе с магнитуд от 7 степен, а епицентърът му на 13 км северно от 300-хилядния град Анкоридж. Огнището бе на дълбочина 40,9 км. последва и вторичен трус с магнитуд 5,8.  Земетресението бе почувствано във всички райони на Анкоридж и околностите му. Много жители напуснаха домовете си след първото разлюляване. На някои къщи се появили пукнатини, а в няколко сгради, включително в местно училище, паднаха плочите на покривите. Има и напукан асфалт по някои пътища на щата. Няма данни за човешки жертви, предаде БГНЕС.   ", "date": "2018.11.30", "title": "7 по рихтер разлюля Аляска (ВИДЕО)"}
{"url": "https://www.actualno.com/blagoevgrad/chetiri-upravitelski-mesta-bjaha-glasuvani-na-sesijata-na-obshtinskija-syvet-v-blagoevgrad-news_709307.html", "text": "  Серия от провокации, бойкот и караници взриви залата в областния град Благоевград. Четири управителски места бяха подложени на гласуване днес на сесията на общинския съвет в Благоевград.     За подновяване с нов тригодишен договор се бориха: д-р Даскалов, шеф на „Медицински център”, д-р Николай Янакиев, управител на „Център за психично здраве”, д-р Г. Георгиев, управител на онкоклиниката „Св. Мина” и В. Попов, управител на ОФК „Пирин”. И докато първите двама мирно и кротко подновиха договорите си, след гласуване на общинския съвет, д-рГеоргиев и Венко Попов внесоха истински смут в залата.\r\nПроблемите с лошите резултати на „Пирин”, честите финансови „инжекции” от общината (последната от 200 000 лв) и липсата на спонсор или рекламодател, принудиха общинските съветници да бъдат по-обрани във вота си на доверение. Г-н Елезов, част от общинския съвет, предложи договорът на Венко Попов да бъде разгледан през февруари, когато ще бъде ясен общинския бюджет, а и ще бъде по-мащабно дискутирано положението на „Пирин”. Предложението обаче не бе подкрепено и Попов получи нов три годишен договор за управление. Кметът на града, д-р Атанас Камбитов обаче припомни, че договорите не са перманентни, и след решения на съвета, могат да бъдат анулирани.\r\nД-р Георгиев обаче нямаше този късмет. Името му беше замесено в мащабен скандал преди около два месеца, когато от ДАНС организираха проверка на онкоклиниката. Акцията се проведе на територията на София и Благоевград, бяха задържани 7 човека в двете болница, а обвиненията бяха в изнасяне на скъпи лекарства, с цел препродажба. От клиниката в Благоевград бе изведена Светлана Тюлекова – аптекарка, хваната със скъпо лекарство в чантата. На нея съдът наложи мярка – домашен арест, докато текат следствените действия. Общинските съветници, освен този грозен скандал, отчетоха и недоброто финансово положение на клиниката в последната година, увеличеният разход, за сметка на намаления персонал, и лошите финансови показатели. Д-р Георгиев, заедно с останалите трима управители, беше в залата през цялото време, и слушаше мълчаливо. Накрая, общинските съветници решиха да не подновяват договора му. Общинският парламент взе решение до 6 месеца да организира конкурс за нов договор, а самия Георгиев ще изпълнява поверената му функция до тогава.  Друг повод за скандал в сесията бе темата за състоянието на водата в детските градини. Общинският съветник от партията на „Зелените” А. Тодоров заяви, че то е ужасно, водата е кална и черна и иска да се направи проверка. След това реши да бойкотира заседанието, като на почти всички решение, изказваше мнение, че трябва да бъдат върнати за преразглеждане. Злата Ризова пък, друга общинска съветничка, направи друг бойкот, като оспорваше всяко гласуване. Това изкара извън релси председателят на общинския съвет – Радослав Тасков, който прати опозицията „на психиатър, за да се лекуват”. Размяната на обидни реплики възмути представителка от БСП Гергана Янчева, която заяви, че иска нормалния ред в общинския съвет да бъде възобновен. В крайна сметка предложенията по дневен ред бяха гласувани, с изключение с два отправени въпроса до кмета, за които той заяви, че ще даде отговор на следващата сесия. Междувременно, в медийното пространство се появи информация, че адвокат Албина Анева – също член на общинския съвет, е подала официално питане до кмета, в което иска отчет колко пари са давани на регионални и национални медии от общината, кои са те и каква е стойността на всички платени суми. Очаква се кметът да отговори на следващата сесия.    ", "date": "2018.11.30", "title": "Четири управителски места бяха гласувани на сесията на общинския съвет в Благоевград"}
{"url": "https://www.actualno.com/burgas/ansambyl-fortisimo-s-pyrvi-album-news_709302.html", "text": "  Дебютният албум  на бургаския вокален ансамбъл \"Фортисимо\" с диригент Милена Добрева, ще бъде представен на пети декември. Концертът ще е в културния дом на нефтохимика, а входът е свободен.     Албумът съдържа 16 песни на български и чужди автори от различни музикални стилове. В него има обработки на български народни песни, вокални интерпретации на класически произведения, съвременни популярни песни от наши и чужди автори. Включени са още творби от изтъкнати бургаски композитори и поети като Стефан Диомов, Тончо Русев и Ивайло Вълчев.   Част от парчетата в албума са обработки на любими народни песни като - \"Лале ли си, зюмбюл ли си\", \"Назад, назад, моме Калино\", спечелилата \"Бургас и морето\" 2017 година - \"Имам в сърцето си море\", популярните и обичани от всички \"Пак ще се прегърнем\", \"Нощна песен\", \"Сватба\", както и съвременни обработки на известни класически произведения. Всичките 16 произведения звучат актуално и модерно и са еталон за качествена и стойностна музика.\r\nТази година изпълнителите от ансамбъл \"Фортисимо\" станаха световни шампиони в категория вокални ансамбли, спечелвайки Гран при и златен медал в категория \"Поп ансамбли\" от Световните хорови игри, провели се в Южна Африка, Претория.  ", "date": "2018.11.30", "title": "Ансамбъл \"Фортисимо\" с първи албум"}
{"url": "https://www.actualno.com/ruse/detskijat-hokeen-otbor-na-cska-shte-pokaje-umenija-na-ledenata-pyrzalka-v-ruse-news_709290.html", "text": "  На новооткритата ледена пързалка в Русе на 1 декември от 10 часа ще гостува детския отбор по хокей на ЦСКА. Инициативата е част от програмата на RUSE ICE RINK и RUSE ICE FEST и се осъществява с подкрепата на Фондация „Русе – град на свободния дух“. Русенци и гостите на града ще наблюдават демонстративен мач, като подкрепят своя фаворит. След двубоя ентусиасти от публиката ще имат възможност да покажат своите умения за вкарване на шайба във врата.     Хокейният ЦСКА е основан в началото на 50-те години на миналия век. През 1974 г. се построява пързалката на спортния комплекс „Червено знаме“. Там много поколения хокеисти са развили своя талант и са донесли шампионски титли в клубната витрина. След затварянето на комплекса в края на 80-те години, всички възрастови групи се местят да тренират и да играят в Зимния Дворец на спорта.   След 10-годишно прекъсване, ЦСКА успя да възстанови своя спортен живот и от 2007 г. отново печели титли и купи. Хокеистите участват в Държавните първенства във всички възрастови групи и всеки сезон печелят шампионата с някои от отборите на Детско-юношеската школа. Приоритет на клуба е работата с деца.  Тренировъчния процес е съобразен с нивото и възрастта на участниците, а системата на подготовка е копирана от водещите страни в този спорт.  ", "date": "2018.11.30", "title": "Детският хокеен отбор на ЦСКА ще покаже умения на ледената пързалка в Русе"}
{"url": "https://www.actualno.com/analysis/kakvo-gi-e-grija-amerikancite-za-krizata-v-kerchenskija-proliv-news_709224.html", "text": "   Ако Украйна е имала право да се отдели от Русия, тогава защо Крим, Донецк и Луганск да нямат право да се отделят от Украйна? Имат ли право Южна Осетия и Абхазия да се отделят от Грузия, след като тя се е отделила от Русия? Това са въпросите, от чиито отговори се интересува американският политик и публицист в статия за списанието , цитирана от .      Преди отпътуването си за Буенос Айрес за форума на върха на , президентът на САЩ Доналд Тръмп отмени планираната си среща с Владимир Путин с аргумента, че руски военни за превзели и задържали три украински плавателни съда и екипажите им, общо 24 моряци. Но нима Путин е този, който провокира неделното стълкновение в района на Керченския пролив, който съединява Черно и Азовско море? Или провокатор бе украинският президент Петро Порошенко? Ще повторим. Но първо малко история.   През 2014 г., когато проруският режим в Киев бе свален в резултат на преврат и с помощта на САЩ бе създаден пронатовски режим, Путин отдели от Украйна и присъедини към Русия , където от векове насам е базиран Руският черноморски флот.\r\nСлед като си възвърна Крим, Русия заема двата бряга на Керченския пролив. И тази година тя завърши изграждането на над протока. Путин бе първият, който мина по него, карайки камион. Азовско море по същество се превърна в руско езеро, подходите към което се контролират от Москва, така както Турция контролира влизането в Черно море.  Докато светът отказваше да признае новите реалности, Русия започна да въвежда свои собствени правила за преминаване на кораби през Керченския проток. По-специално, тя заяви, че за да получи разрешение за влизане в района, корабът трябва да я уведоми за това в рамките на 48 часа. Украински кораби, включително бойни, също трябва да уведомяват руските власти, преди да преминат под Кримския мост в Азовско море, за да достигнат до голямото пристанище на Мариупол.\r\nВ неделя два украински артилерийски кораби и влекач, които излязоха от Одеса в Западна Украйна, навлязоха в териториалните води край бреговете на Крим и полуостров Керч, които сега Русия смята за свои. Тяхната дестинация бе Мариупол. Украинските кораби не се подчиниха на заповедите на руснаците да спрат. Руски военни плавателни съдове откриха огън срещу тях и удариха влекача. Трима украински моряци бяха ранени. Членовете на екипажа бяха задържани.\r\nОтказът на Русия да освободи моряците стана основание за президента .       Москва твърди, че Украйна е нарушила новите правила за транзит, които Киев е спазвал по-рано, за да провокира инцидента. Путин от своя страна се опита да облекчи ситуацията, като заяви, че това е „граничен инцидент и нищо повече\".\r\n„ е провокация, организирана от сегашното правителство. Мисля, че в навечерието на президентските избори в Украйна през март следващата година, когато, рейтингите на ( Порошенко - бел. ред. ) падат той трябваше да направи нещо\".\r\nМаксим Еристави, който работи в Атлантическия съвет, изглежда, е съгласен с това: „Порошенко иска да направи начален пробив за предизборната си кампания. Той играе с картата на главния командир, появява се навсякъде в униформа, опитвайки се да създаде впечатлението, че всичко е под контрол\". Обаче нашият ( американският – бел. ред. ) представител в ООН Ники Хейли обвини Русия в „незаконни действия\" срещу украинските кораби и заяви, че това е „дръзко действие, което международната общност никога няма да приеме\".\r\nНашите интервенционисти предсказуемо изпищяха за за руска „агресия\" и настояха САЩ да подкрепят своя украински съюзник, . Защо заповедта на Порошенко да изпрати бойни кораби до Азовско море, в която той пренебрегна руските правила за преминаване на пролива, е провокация? Понеже Порошенко, чиито военни кораби вече са преминали многократно през Керченския проток, не може да не е знаел, че рискува много, защото Русия може да окаже съпротива.       Показателите за подкрепата му от страна на избирателите значително намаляха и Порошенко разбира, че ако не направи нещо грандиозно и сензационно, неговата партия няма да има почти никакъв шанс на изборите през март. Непосредствено след сблъсъка в пролива Порошенко въведе военно положение във всички области, граничещи с Русия и Черно море, и заяви, че Москва може да нахлуе в страната. Поради тази причина поиска от Запада да въведе нови санкции срещу Русия и призова САЩ да действат заедно с него.\r\nНякои представители на Запада искат да се противопоставят на Путин още по-решително. Адриан Каратницки от Атлантическия съвет ни призовава да укрепим американското военно присъствие в Черно море, да разположим противоракетни и противокорабни ракети в Украйна, да затегнем антируски санкции, да заплашим Русия с изключване от системата SWIFT на международните банкови сметки и да окажем натиск върху Европа, така че да отмени изграждането на тръбопроводите „Северен поток 2\" и „Южен поток\".\r\nНо тук възниква още един въпрос. Нима контролът върху е наша работа? Как се отнасяме към тази кавга и защо американски стратези искат да подадем искове към Русия за Кримския полуостров, където се намира дворецът Ливадия, който стана последната лятна резиденция на цар Николай II? Ако Украйна през 1991 г. има право да се отдели от Русия, тогава защо Крим, Донецк и Луганск да нямат право да се отделят от Украйна?\r\nЗащо да си позволим да бъдем въвлечени в конфликтите на други държави, като започнем с въпроса кой е „собственик“ на островите в Южнокитайско море, кой трябва да притежава Курилите и завършим с този дали Приднестровието има право да се отдели от Молдова, а Южна Осетия и Абхазия от Грузия, след като Грузия се отдели от Русия?\r\nКакво се интересува американският народ от тези региони? Наистина ли сме готови да поемем такъв риск като война с Русия или Китай за правото да притежаваме тези територии, задава въпроси за финал анализаторът.   ", "date": "2018.11.30", "title": "Какво ги е грижа американците за кризата в Керченския пролив?"}
{"url": "https://www.actualno.com/society/sedmicata-v-absurdi-26-30-noemvri-news_708353.html", "text": "              Двамата политически лидери не искат да има забрана чужди духовници да служат и проповядват в България. Те искат и запазване на правото на религиозните институции да разкриват училища и да получават дарения, включително и от чужбина. Цветанов и Карадайъ предлагат и отпадане на предложената забрана богослужението да е само на български език. : Ето така се пази националната сигурност - с халал, не с харам!      Нова Държавна агенция към Министерския съвет ще съблюдава специално колко безопасни са българските пътища. Това стана ясно от думите на бившия зам.-министър на регионалното развитие Малина Крумова пред БНТ. Планира се Крумова да поеме новата агенция, която ще е 12-ти такъв орган, който се занимава с пътна безопасност. : Борим успешно безработицата!  Колкото до риска – дълбоко не вярвам, че държавата има основна роля да се бори с фалшивите новини. Откъде накъде държавата да ми казва в какво да вярвам и в какво не?! Това да не е цензура тук?! Съвсем друг въпрос е, че съм убеден, че трябва да има достатъчно ред, някъде да се хванеш, да имаш шанс да провериш кое е истина и кое не, при цялата условност на тези подходи. Големият проблем с фалшивите новини не е, че някой ги пише – злокобно или за забавление. Големият проблем с фалшивите новини е, че някой им вярва, което говори за ниска грамотност и ниска критичност. Това каза при откриването на конференция на тема „Стойността на комуникациите в дигиталната ера“ във ВТУ вицепремиерът Томислав Дончев. : Така си е, г-н Дончев, държавата нищо общо с ниската грамотност и ниската критичност и ние изобщо не го виждаме ...    Министерският съвет е внесъл проектозакон за преминаване и пребиваване на чужди съюзнически въоръжени сили на територията на България, в преходните и заключителни разпоредби на който се предлага отлагане на електронната идентификация (вместо 1 януари, 2019 година, срокът става 1 януари, 2020 година), съобщи омбудсманът Мая Манолова на дискусия за електронното и машинното гласуване, организирана от \"Движение България на гражданите\" (ДБГ). : Какво ли да коментираме ... явно е, че електроните са прекалено свободни!   24-ма депутати са декларирали пред антикорупционната комисия, че ползват безвъзмездно апартаменти в последните си декларации - за 2017 г. В този брой не влизат народните представители, които обитават ведомствено жилище на Народното събрание. : Роди ме мамо с късмет, ако не - ще си го изработя както си знам  Електронното гласуване не е загърбено и такова ще има. Но от него ще спечелят само сънародниците ни в чужбина. Нямаме обаче достатъчно сигурност за тайната система, все още се борим с корпоративния вот, обясни председателят на парламента. Същевременно Караянчева счита, че партийната субсидия не трябва да се премахва или намалява, защото това щяло да ощети всички партии, най-вече малките. По думите ѝ, със субсидията се вършела \"реална дейност\" - например се плащало за места за приемни, където избирателите да представят проблемите си. : И ние не искаме този парламент, но си е там ...  Според представените от комисията данни 78 на сто от собствениците на автомобили (над 2 млн. коли) ще плащат по-евтина полица, защото ще попаднат в бонус класовете на новата система. От комисията смятат, че около 44%, или 1 млн. водачи, ще достигнат след години максималния бонус и ще плащат с 25% по-малко от базовата цена на полицата. Това контрастира рязко с оповестени наскоро данни на Индекса за безопасно шофиране, представен официално от застрахователния брокер SDI, заедно с МВР, Министерството на транспорта и Министерството на образованието и науката. Според тези данни всеки трети водач е бил санкциониран поне веднъж през последната година. Най-честите нарушения са били превишена скорост и неправилно паркиране. : Ако говореше на база правилна статистика, значи щеше да може да мисли и да работи за благото на българските граждани. След като иска автомобилът да е с досие за пътни нарушения, а не шофьорът, отговорът е кристален и другото е фонов шум плюс словобудстване.  Не зная каква ще е компенсаторната такса за липса на винетка към момента, но ако не я платите, не можете да минете на годишен технически преглед и да напуснете страната. Това заяви депутатът от ГЕРБ Светослав Иванов, един от основните двигатели на поредната промяна в Закона за пътищата, която касае електронните винетки и новата тол система, както и съответно наказанията за липса на винетка.\r\nСпоред публикувано за обществено обсъждане постановление на , компесаторната такса ще е 70 лева за леки автомобили т.е. под 3,5 тона, а за между 3,5 и 12 тона тази такса ще е 125 – 175 лева. Иванов обаче не потвърди това. : Защо пък да знае? Важно е да знае колко ще е парсата!  \"Бих попитал - защо те идват тук? Първо, сълзотворният газ е много слаба форма на сълзотворния газ, като такъв, тя е много безопасна“, подчерта стопанинът на Белия дом. : Сигурно и мирише приятно!  Според омбудсмана заделените средства за социално подпомагане ще стигнат до 1 септември догодина. А именно от тогава подпомагането трябва да започне по новия Закон за личната помощ, който влиза в сила от 1 януари 2019 г. До тогава обаче заложените бюджетни средства ще бъдат изчерпани по сега действащите програми на социалното министерство. : Пробваха да ги оставят, но в петък размислиха ...   \"На довода ни, че единствено сме изброили публично обявените в Търговския регистър фирми на семейството му и питаме Националната агенция по приходите (НАП), подчинена на Горанов, дали им е направила ревизии и какъв е резултатът, Сариев отговори, че сме публикували \"някакви други глупости\". НАП не успя и във вторник да отговори на \"Сега\" за ревизиите. Сариев няма възражения единствено към казаното от министъра, който обяви в петък пред журналисти, че няма нищо нередно да живее в апартамента на своя кръстник, когото смята за близък роднина. Горанов се изпусна и че ако този факт го притеснявал, той нямало да декларира жилището - сякаш спазването на закона е по желание\", пише в. \"Сега\". : Ами да ги направи по-реални - например да вземе да каже ще стане ли кръстник на нашата редакция?  Даваме 40 лева на мегават само за емисии, оплакаха се миньорите пред Нова телевизия. Емисиите се купуват от БЕХ, но това реално е заем, тъй като \"Марица Изток\" е търговско дружество и ако няма заем, би било държавна помощ - нарушение на правилата на ЕС. : Ако ще сме ние - не, мерси! А миньорите да питат защо поддържката на студения резерв отиде при ТЕЦ \"Варна\" на Доган, а не в ТЕЦ \"Марица Изток 2\".  \"Аз мисля, че това попремина, призовах всички да изчакаме да приключат ремонтите. Снимките, които се появяват, не винаги са коректни, видяхме професионално обработени снимки.\" Това каза кметът на София Йорданка Фандъкова на въпрос как върви ремонта на ул. \"Граф Игнатиев\". : То и вие, г-жо Фандъкова, отдавна сте обработена!  380 лева остава размерът на обезщетението за отглеждане на малко дете на възраст от една до две години. : Мили българки, да не забравите да раждате!  \"Моята преценка е, че нямам\". Така министърът на финансите Владислав Горанов отговори на въпроса има ли конфликт на интереси, използвайки апартамент в луксозен жилищен комплекс, предоставен му безвъзмездно от бизнесмена Иван Саздов. : Нашата преценка е, че имате, г-н Горанов.   Американският президент Доналд Тръмп не е удължил мандата на управителя на Федералния резерв (ФЕД) Джанет Йелън... заради ниския ѝ ръст. Тръмп сериозно е обмислял да удължи мандата на Йелън, но бил разтревожен от нейния, според него, ръст. Тя е висока само 161,5 см. : Друго си е Мелания, спор няма!  На директен въпрос дали е перспективно да продължим с въглищата от \"Мини Марица Изток\", Манолов каза, че това било най-евтино. А Пламен Димитров обяви, че идването на газ от \"Турски поток\" щяло да е по-скъпо – 200 лева за мегаватчас, толкова щяло да е и от АЕЦ \"Белене\", а иначе от ТЕЦ \"Марица Изток 2\" цената била 129 лева за мегаватчас. Димитров не каза колко ще струва тока с вредните емисии, но беше категоричен – мантрата, че ТЕЦ-овете цапали, била лъжа, било легенда и изследване, че фини прахови частици от ТЕЦ \"Марица Изток 2\" стигат чак до остров Крит (бел. ред. – става въпрос за доклада \"Последна глътка въздух: Въглищните компании разболяват Европа\" (Last Gasp: The coal companies making Europe sick ) – повече цапали с печките на дърва и въглища за отопление. : Ама как ще цапат - то това, черното, си е първичен цвят, а зеленото е вторичен. Или май обратното беше ...  И.ф. административният ръководител на Специализираната прокуратура Димитър Петров, и.ф. административният ръководител на Апелативна специализирана прокуратура Николай Найденов, наблюдаващият делото прокурор в първоинстанционната прокуратура Тихомир Стоев и въззивният прокурор Илиян Рангелов изпратиха писмо до председателя на Апелативния специализиран наказателен съд, с което предлагат делото да не бъде предоставяно за проверка от проверяващите съдии от Върховния касационен съд (ВКС) до постановяване на определение от състава на Апелативния спецсъд по протеста на прокуратурата срещу решението на първа инстанция бившата кметица на \"Младост\" Десислава Иванчева и заместничката ѝ Биляна Петрова да бъдат пуснати под домашен арест. Припомняме, че преди няколко часа стана ясно, че председателят на ВКС Лозан Панов е наредил да има проверка на организацията на работа на Апелативния спецсъд. : С една дума - \"война\". Тук всякакъв коментар извън този, че ченгетата трябва да бъдат натикани в тоалетната, където сега ходят Иванчева и Петрова, е излишен!  Блокирани са обществените поръчки за пътно поддържане – превантивно, зимно, текущо и аварийно, в цялата страна, без изключение, потвърдиха за от Агенция \"Пътна инфраструктура\" (АПИ). : Това по телевизията няма да го видите и чуете. И как пак връзката към \"Джи Пи Груп\" лъсна - ловим снежинките преди да са паднали!  След сигнал до омбудсмана Мая Манолова от бившата кметица на столичния район „Младост“ Десислава Иванчева и нейната заместничка Биляна Петрова, беше извършена четвърта поредна проверка в столичния специализиран арест от екип на Националния превантивен механизъм ( дирекция към институцията на омбудсмана, която наблюдава местата за лишаване от свобода - бел. ред.). Проверката установи, че жалбата на задържаните лица за лоши санитарно-битови условия, качеството на извършения ремонт в спалното помещение, както и липсата на достатъчно естествена светлина и свеж въздух, е основателна. : Просто вижте снимките и ако не виждате нещо нередно, отидете и се гръмнете. Но за да сте полезни, минете първо гръмнете тези, които позволяват да виждаме такива снимки  Оказва се, че в \"Люлин\" има крайно иновативно решение, с което да се отчита негативна статистика що се отнася до жертвите на пътя. Там пешеходна пътека преминава в ... улица, при това пресечена от ... трамвай! Потребителят, заснел снимките - г-н Огнян Соколов, твърди, че улицата представлява проход за паркинг към офис сграда. : Пази сееее  Министърът на околната среда и водите Нено Димов заяви, че данъците на старите коли трябва да се вдигнат, защото е време да започнем да се учим да мислим екологично. Същевременно обаче екоминистърът зае доста по-различна позиция, когато стана въпрос за ТЕЦ \"Марица Изток 2\". Той обяви, че индустриалното замърсяване било доста по-малко от транспортното (7-8% срещу 40%), а освен това хората не можели да живеят само с чиста околна среда - трябвало да има баланс между икономика и екология, иначе пак хората страдали, по-точно работата им. : Значи - ще дишате само в посока комините на ТЕЦ-овете, не и на автомобилите! И айде малко да вземете да походите, ама-ха!   Унгарското вътрешно министерство нямало информация как бившият македонски премиер Никола Груевски е влязъл в страната. Това се казва в официално писмо на ведомството до Радио \"Свободна Европа\". : Я, и унгарското МВР като българското. Затова толкова ги влече някои към Орбан ...  \"Нека да държим сметка в колко български домове тези помещения са извън сградата, в колко български домове все още няма течаща вода, което не означава, че не полагаме максимални услилия за подобряване на условията и това се прави и със средства от държавния бюджет и по линия на финансовия норвежки механизъм\". Това обясни правосъдният министър Цецка Цачева по отношение на скандалните условия, в които са държани вече 7 месеца в ареста бившата кметица на \"Младост\" Десислава Иванчева и заместничката ѝ Биляна Петрова, описани и в от омбудсмана Мая Манолова. : А в колко ли управляващи глави все още не тече мозък? ", "date": "2018.11.30", "title": "Седмицата в абсурди (26 - 30 ноември)"}
{"url": "https://www.actualno.com/society/stroitelnijat-bransh-sezira-sem-zaradi-elena-joncheva-news_709313.html", "text": "  Камарата на строителите в България (КСБ) сезира Съвета за електронни медии (СЕМ) във връзка с изказвания на депутата от БСП Елена Йончева в ефира на bTV и най-вече заради това, че медията не е излъчила правото на отговор, което КСБ са изпратили след изказванията на Йончева.     Публикуваме правото на отговор на КСБ без редакторска намеса.    \"В излъченото на 21.11.2018 г. предаване „Лице в лице“ г-жа Елена Йончева за пореден път отправи необосновани и без никакви доказателства обвинения срещу строителния бранш, с които се уронват авторитетът и престижът на българския строител. За пореден път бе лансирано и неотговарящото на истината твърдение, че КСБ е поискала тя да подаде оставка заради внасянето на искане за експертиза на магистрални участъци. Това не е вярно! Искането на Камарата бе заради разпространяването на клеветнически твърдения за корупция, злепоставящи строителния бранш. Такива обвинения бяха отправени и в предаването „Лице в лице“.  Според г-жа Йончева „40% от стойността на автомагистралите се връщала към властта“, това било „мнението на много експерти – професори и доценти“, с които тя била разговаряла. КСБ призовава г-жа Йончева, ако наистина съществуват такива експерти – да ги представи пред бранша и обществото, те да застанат с лицата си и да обосноват с доказателства подобни нелепи и несериозни за всеки професионалист твърдения. По отношение на искането за експертиза, припомняме, че такава бе възложена от Европейската комисия, ГД „Регионална политика“ и бе реализирана от европейска лаборатория. Проверени бяха: лот 2, 3 и 4 на АМ „Тракия“, лот 1 и 2 на АМ „Марица“, лот 1, 2 и 4 на АМ „Струма“ и др., както и изпълнявани пътни проекти по ОПРР 2007 – 2013 г., за които бе дадена положителна оценка.    Продължаващото агресивно натрапване в публичното пространство на искането за нова експертиза дискредитира работата не само на българските експерти и лаборанти, но и на европейските такива. На фона на всички действия на г-жа Йончева изключително лицемерно звучи обяснението й, че защитава строителите, като същевременно не спира да ги обвинява в корупционни практики и некачествено строителство. Твърдения, които не са подкрепени с никакви доказателства, подвеждат общественото мнение и набеждават хиляди фирми и стотици хиляди работещи в бранша.  Използваме възможността да се обърнем към г-жа Йончева: Госпожо Йончева, моля, не ни защитавайте по този начин! От тази т.нар. Ваша „защита“ най-голяма полза имат тези, които искат да унищожат българския строителен бранш и да спрат eврофондовете за България. Когато правите обвинения, моля да представяте и доказателства за тях! И не забравяйте, че повтарянето на една лъжа 100 пъти, не я прави истина!     КСБ\"     ", "date": "2018.11.30", "title": "Строителният бранш сезира СЕМ заради Елена Йончева"}
{"url": "https://www.actualno.com/crime/mashtabna-akcija-na-gdbop-v-petrich-ima-arestuvani-news_709315.html", "text": "  Мащабна акция на ГДБОП и Жандармерията се провежда в Петрич, има арестувани. Акцията е започнала в следобедните часове, съобщи БНР.     От МВР съобщават, че е ударена наркогрупа, която е емблематична за региона.   Задържаните са се занимавали с разпространение на наркотици и пласиране на марихуана. Арестуваните са криминално проявени и са известни на полицията.\r\nТежко въоръжени части на жандармерията и на ГДБОП са блокирали входовете и изходите на Петрич. Претърсванията на адреси и обиските продължават.  ", "date": "2018.11.30", "title": "Мащабна акция на ГДБОП в Петрич, има арестувани"}
{"url": "https://www.actualno.com/burgas/soleni-globi-za-zamyrsitelite-na-vyzduha-v-burgas-news_709297.html", "text": "  Проверка по автосервизи за начина и вида на отопление в тях започва Регионалната инспекция по околна среда и водите в Бургас. Глобите за нарушителите са от 1400 до 50 000 лева. Проверките са планирани за декември и са част от засиления контрол върху нерегламентираното изгаряне на отпадъчни материали, масла, гуми, кабели и пластмаси.     При изгарянето на някои от тези отпадъци се отделят вредни емисии, които влияят негативно на качеството на атмосферния въздух. Тези дейности крият риск, както за здравето на хората, така и за околната среда и са в нарушение на разпоредбите на Закона за управление на отпадъците и Закона за чистотата на атмосферния въздух .\r\nИма и по-сериозни наказания. Те са за неорганизираното изпускане на емисии в атмосферния въздух, когато е възможно ограничаването им. Тогава глобите или имущественените санкции в размер от 500 до 5000 лева.         ", "date": "2018.11.30", "title": "Солени глоби за замърсителите на въздуха в Бургас"}
{"url": "https://www.actualno.com/curious/code-fashion-awards-razdadoha-pyrvite-si-nagradi-za-moda-v-bylgarija-news_709317.html", "text": "  Единствената официална българска медия за мода - CODE FASHION постави за първи път церемония по връчване на модни награди в България, вдъхновена от диамантите и класическия черен цвят на събитието CODE FASHION AWARDS 2018.     Зала “София гранд” в столичния хотел Marinela Sofia, посрещна гостите на наградите на годината в атмосфера спираща дъха. Елегантност и деликатен блясък - така може да опишем накратко вечерта.\r\nПриглушената светлина и пленителният глас на изпълнителя Venzy, поставиха начало на вечерта с изпълнение на хита на The Weekend - Call out my name. Мис България 2006 - Славена Вътова, заедно с едни от най-известните топ модели в страната и носителки на титлата Мис България - Ваня Пейчева Мис България 2000, Роси Иванова Мис България 2005, моделът и телевизионна водеща Гери Дончева, Елисавета Стоянова, която спечели наградата за „Най-добър модел на годината жена“ и други. Деси Зидарова,която от години не дефилира се появи специално заради повода.  Ревюто бе решено в темaтичния черен цвят в унисон с дрескода Black & Diamonds.\r\nОснователят и основен двигател на CODE FASHION - бизнесдамата Мария Бонева, бе поканена на сцената от двете млади и талантливи водещи - Златина Иванова и Елица Стойчева.\r\nБонева лично поднесе и първите две специални награди на вечерта - за “Цялостен принос към българската модна сцена” и “Цялостен принос към популяризиране на българската красота”. Те бяха връчени на журналиста и моден специалист - проф. Любомир Стойков и на първия организатор на конкурса “Мис България” - Ирина Папазова.     Други две специални награди за “Бранд подкрепящ българската модна сцена”отидоха при Елена Кристиано от Christian of Roma Group и Звезделин Протопопов от Pro Derma.\r\nБългарската красота е известна по цял свят - топ моделът на всички времена и лице на Sofia Fashion Week 2018 fall/winter - Ивайла Бакалова, получи специална награда за “Посланик на българската мода и красота по света”. Тя благодари за признанието в емоционално видео и с любов заяви, че мислено е с всички присъстащи в залата.\r\nКрасива пауза между връчването на статуетките бе съвършеното дефиле от българския бранд за Haute Couture на годината - Princess Fashion Studio.   Следващите две награди бяха посветени отново на красотата във всичките й измерения, а именно - за “Най-добър организатор на български конкурс за красота и лицензопритежател на световни марки”, статуетка получи бизнесдамата Меги Савова, а за  “Най-добър организатор на световен конкурс за красота в България “ отличието взе моделът и носител на множество титли - Цвети Разложка.\r\nНаградите за “Лайфстайл предаване на годината” и “Бързо развиваща се лайфстайл медия” за 2018, получиха хитовото предаване Папараци и медията Хайлайф.\r\nЛорд Евгени Минчев получи признанието за „ПР популяризиращ българската мода в чужбина“, а великата Илиана Раева също бе отличена със статуетка за „Възродител на годината“. Тя благодари за оказаната признателност в специално видео, заснето за вечерта на наградите.\r\nГримьор номер едно и култов учасник във ВИП Брадър 2018 - Валентин Кулагин бе отличен с наградата - “Иновации и нововъведения в областта на грима”. Впечатляващият Кулагин се снима и с топ рапъра - 100 кила, веднага щом слезе от сцената.\r\nСледва дефилето на моделите в дрехи специално създадени от Ирина Червенкова - Алтеративна мода.\r\nЦеремонията продължи с отличието „Модна корица на годината“, което получи списание Amica. Директор PR и комуникации на Victoria Group Ангелина Ангелова я връчи на Виктор Самсонов, който прочете вълнуващо благодарствено слово от собственика на медията издател – Кристина Илиева. Муза на всеки фотогаф - чаровната носителка на тазгодишната титла “Мис Плеймейт”- Жанета Осипова връчи наградата за “Моден фотограф на годината” на Ивомир Пешев.\r\nVisage Model Group получи призът за „Модна Агенция на годината“ от собственика на MH Wines Мария Христева.\r\nСлавена Вътова връчи наградата за „Модел жена на годината“ на Елисавета Стоянова, а за „Мъж модел на годината“ бе отличен Ивел Йорданов.\r\nМодният бранд Imane представи колекцията си Ready to wear, а след вълнуващата колеция на сцената излезе Мария Данчева – мениджър продажби на Christian of Roma Group, която награди избрания за „Моден кафьор на годината“ - Боби Сапунджиев – Урсула.\r\nЗа „Моден гримьор на годината” бе отличен Георги Русев, като статуетката му връчи Ивелина Кирилова ПР и Мартекинг мениджър на Radiant Professional Make Up .\r\nМодата във времето на социалните мрежи и популяризирането на стила бяха вдъхновение за следващите три награди - “Стилист на годината” заслужено отиде при Стоян Апостолов-Стоянски, като статуетката му бе връчена от арт директора на CODE FASHION TV Антон Узунов,а за „Моден блогър на годината” бе отличена Калина Николова.\r\nМис Плеймейт на всички времена Николета Лозанова стана “Моден инфлуенсър на годината”. За съжаление неповториматаа Николета не успя лично да вземе своето отличие, но във видео сподели, че се надява следващта година да бъде вече да бъде реализиран дизайнер. Следващата красива пауза бе посветена на класическото изкуство - балетното изпълнение на Татяна Янева и Трайче Стойковски буквално накара публиката да не отклони очи от красивата сцена.\r\nМиглена Ганчева с Fashion inside взе приза за „Моден сайт на годината“, а наградата връчи лично главният редактор на Code Fashion Александра Томова.\r\nЗа „Модно събитие на годината” бе избран най-големият моден форум Sofia Fashion Week. Колоритният Любен Дилов- син поднесе статуеткара  на двете блестящи дами Ангелина Ангелова и Мария Бонева, за взаимните им усилия в провеждането на форума в името на модата и красотата като мисия. И двете дами посветиха наградата на създателя и лицензиран собственик на марката SOFIA FASHION WEEK- г-жа Маринела Арабаджиева, без чийто труд този моден форум не би съществувал в България.\r\nПризовете “Жена Трендсетър на годината” , както и „Мъж Трендсетър на годината“ връчи Горан Митров - един от най-популярните инфлуенсъри в Македония и бранд мениджър на македонския бранд Елена Лука. Победители станаха екстравагантната дама -  Петя Ганева - Djofra, и хирургът със собствен стил - д-р Панче Димтриев.\r\nБългарският дизайнер,който покори и арабския свят със своите невероятни модели- Евгения Борисова представи своята последна Haute Couture колекция. Наградите в категория мода отидоха при Flair – за „Най-добър спортен бранд”, a призът за “Алтернативна / Авангардна мода” грабна Ирина Червенкова.\r\nВ категория “Най-добър бранд Ready-to-wear” за годината спечели марката Djofra, a мъжки моден бранд стана Desizo Monni. Александра Димитрова от Goto Jewellery and Diamonds поднесе топ призът на дизайнера Евгения Борисова в категорията “Висша мода за годината.\r\nПикът на вечерта бе наградата, връчена от бизнес дамата и писател - Ваня Червенкова, която поднесе титлата за “Булчинска мода”. Дизайнерът с категоричен собствен почерк и стил, Стоян Радичев я грабна заслужено.\r\nФиналът на най-бляскавото модно събитие представи ексклузиваната колекция от булчински рокли  на спечелилия Стоян Радичев. Моделите облечени в сватбени тоалети се носеха на сцената като същински ангели, достойни да сложат край на модните награди на годината.", "date": "2018.11.30", "title": "Code Fashion Awards раздадоха първите си награди за мода в България "}
{"url": "https://www.actualno.com/politics/sofija-i-skopie-se-razbraha-za-obshto-otbeljazvane-na-denja-na-kiril-i-metodij-news_709318.html", "text": "  Крачка напред в сближаването на позициите по интерпретацията на общата история между България и Македония е постигната на заседанието на Съвместната комисия по историческите и образователните въпроси в София. Това съобщи съпредседателят на комисията от българска страна професор Ангел Димитров, който е бивш посланик на България в Скопие. Той допълни, че е постигнат напредък в научното обосноваване на общото отбелязване на Деня на светите братя Кирил и Методий и на възрожденския писател Григор Пърличев, предаде БНР.     Сред спорните теми са били въпроси от общата средновековна история, сред които съвместното честване и от двете държави на личността на цар Самуил. Димитров призна, че трудно се преодоляват утвърдени с десетилетия тези.   „Не сме вдигнали ръце. Смятаме, че тази тема - става въпрос всъщност за извора на личности и събития, които смятаме, че са част от общата история и трябва да получат необходимото внимание и на политическо ниво. Ще обсъждаме и по-нататък. Обществото трудно приема такива промени. Колкото по-лесно преодоляваме бариерите, които са стояли между нас, толкова по-сигурно е, че Договорът за приятелство, добросъседство и сътрудничество ще бъде пълноценно приложен“, коментира още Димитров.", "date": "2018.11.30", "title": "София и Скопие се разбраха за общо отбелязване на Деня на Кирил и Методий"}
{"url": "https://www.actualno.com/america/stranite-ot-g20-prieha-zajavlenie-za-incidenta-v-kerchenskija-proliv-news_709320.html", "text": "  Страните от Г7 приеха заявление за инцидента в Керченския пролив, в който призоваха за сдържаност и предотвратяване на по-нататъшната ескалация.     Министрите на външните работи на Канада, Франция, Германия, Италия, Япония, Великобритания и САЩ, а също върховният представител на ЕС изразиха крайна обезпокоеност от действията на Русия в района на Керченския пролив, което \"опасно засили напрежение\".     \"Призоваваме към сдържаност, дължимото уважение на международното право и предотвратяване на по-нататъшното изостряне на ситуацията\", казва се в заявлението.  Освен това министрите призова Русия да освободи задържаните украински кораби и моряци, а също да се „въздържа от възпрепятстване на законното преминаване през Керченския пролив\".", "date": "2018.11.30", "title": "Страните от Г20 приеха заявление за инцидента в Керченския пролив"}
{"url": "https://www.actualno.com/society/prez-januari-shte-stanat-jasni-izpylnitelite-na-bezplaten-internet-v-uchilishtata-news_709306.html", "text": "  Кибератаките, защитата на личните данни и безплатния интернет в общините. Това бяха само част от темите, по които говориха европейските посланици на профилирана гимназия “Иван Сергеевич Аксаков” и еврокомисарят Мария Габриел. Гости на срещата бяха и кандидатите за европейски посланици от Професионалната гимназия по икономика и туризъм “Алеко Константинов” във Велинград, предаде репортер на БГНЕС от региона.     Българският еврокомисар е 14-ят гост на младшите посланици на Европейския парламент от гимназия „Иван Аксаков“ в Пазарджик в инициативата им „Коридорът е Европа“. Младшите европосланици показаха знания и обществена ангажираност с въпросите, които зададоха на българския еврокомисар Мария Габриел.   Мария Габриел говори и за конкретните действия на ЕК и на ЕС срещу кибератаките и защита на личните данни в интернет. Тя се запозна с председателя на ученическата избирателна комисия Даниан Георгиев и с част от предизборната кампания на новите кандидати за младши посланици от „Аксаков“, които се избират чрез преки ученически избори от всички ученици в училище. Тази година изборите ще са две в едно и освен нови младши посланици, аксаковци ще избират с интегрални бюлетини в един ден и председател на ученическия училищен съвет.", "date": "2018.11.30", "title": "През януари ще станат ясни изпълнителите на безплатен интернет в училищата "}
{"url": "https://www.actualno.com/politics/borisov-turski-potok-i-gazovata-tryba-s-gyrcija-trjabva-da-se-strojat-paralelno-news_709308.html", "text": "  България трябва спешно да изпълни изискванията и сроковете по строежа на „Турски поток”, тъй като от него зависят и други страни. Това коментира на летище София след завръщането си от Мароко премиерът Бойко Борисов, предаде репортер на БГНЕС.     Борисов уточни, че втората тръба на „Турски поток” и строежът на газовата връзка с Гърция трябва да вървят паралелно, така че да можем да си осигурим повече източници.   Министър-председателят напомни, че проектите са съгласувани с Европейската комисия.\r\nПо отношение на строителството на 11-километровия участък на тръбата до турската граница, Борисов заяви, че още от лятото, след откриването на компресорната станция в Лозенец, държавата стъпка по стъпка, „тихичко” работи по изграждането на свързващата тръба с Турция.  Министър-председателят не очаква вътрешнополитическа атака по отношение на „Турски поток”.\r\n„Газпром“ внимателно следи развитието на проекта по разширението на националната газопреносна мрежа на България, която се реализира от „Булгартрансгаз“ в участъка от българо-турската до българо-сръбската граница. Компанията е заинтересована от реализацията на проекта и очаква 3 фаза от конкурса“, се казва в официалното съобщение на руската корпорация, цитирано от агенция ТАСС. Това означава, че втората тръба да Турски поток ще премине през България. Това обяви на извънреден брифинг в парламента енергийният министър Теменужка Петкова.   ", "date": "2018.11.30", "title": "Борисов: \"Турски поток\" и газовата тръба с Гърция трябва да се строят паралелно"}
{"url": "https://www.actualno.com/america/zapochna-sreshtata-na-g20-v-arjentina-news_709305.html", "text": "  След официална снимка на участниците започна първото заседание на срещата на върха на Г20 в Буенос Айрес.     От медиите беше отбелязано, че по време на церемонията около снимката между президентите на Русия и САЩ Владимир Путин и Доналд Тръмп нямаше контакт, предаде БГНЕС. Организаторите заведоха двамата държавни глави до определените им места от различни страни, така че Путин и Тръмп даже не се ръкуваха. След приключване на „фотосесията“, участниците в заседанието бързо заеха местата си, така че даже и пътьом Путин и Тръмп нямаха пресечни точки.   В залата двамата са през няколко места един от друг. Путин набързо проведе оживен диалог със саудитския престолонаследник принц Мохамед бин Салман.\r\nСпоред експерта Ярослав Лисоволик от клуба „Валдай“, успехът на срещата на върха на Г20 зависи от тома дали участниците ще успеят да намалят напрежението в търговията и да изработят ефективен дневен ред за по-нататъшна работа, предаде ТАСС.  „Според мен главната тема е търговското противопоставяне между страните. Главната надежда за тази среща от гледната точка на реално възможните сценарии е смекчаване на тези противоречия, постигане на договорености по ключови направления на търговското взаимодействие, по-специално между Китай и САЩ“, отбеляза експертът. „Ако това се случи, то ще може да се каже, че срещата на върха е била отчасти успешна поради решаване на тези ключови за световната икономика въпроси“.", "date": "2018.11.30", "title": "Започна срещата на Г20 в Аржентина"}
{"url": "https://www.actualno.com/society/babh-s-izvynredni-proverki-po-praznicite-news_709273.html", "text": "  Българската агенция по безопасност на храните (БАБХ) ще извърши извънредни тематични проверки в цялата страна по повод предстоящите празници Коледа и Нова година. Засилени проверки ще се извършат и в зимните ни курорти, свързани с активния туристически сезон през този период на годината. Проверките включват обекти за производство и търговия, складове за търговия на едро и дребно, пазари и борси, хотелски комплекси и заведения за обществено хранене, намиращи се на територията на всички области, съобщиха от Агенцията.     Предвиждат се извънредни проверки на хотелските комплекси и заведенията за хранене преди и по време на Студентския празник, по време на които ще се следи за произхода на храната, правилното съхранение, наличието на съпроводителни документи, срокове на годност и начин на предлагане.   Агенцията ще извършва и проверки в зимните ни курорти, които ще започнат от 10 декември и ще продължат до края на сезона.\r\nПо традиция по време на Коледните и Новогодишни празници контролните органи на БАБХ инспектират обекти за търговия и предлагане на храна на територията на цялата страна.  Целта на традиционните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на стоки и хранителни продукти по време на празниците, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат празничните дни.\r\nДежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.   ", "date": "2018.11.30", "title": "БАБХ  с извънредни проверки по празниците"}
{"url": "https://www.actualno.com/europe/tusk-uveren-sym-che-es-shte-prodylji-sankciite-sreshtu-rusija-news_709269.html", "text": "  Европейският съюз отново ще продължи икономическите санкции срещу Русия, чийто срок на действие изтича през януари. Това заяви председателят на Европейския съвет Доналд Туск в рамките на пресконференция в аржентинската столица Буенос Айрес, където започна срещата на върха на страните от Г-20.     „Европа е единна в подкрепата за суверенитета и териториалната цялост на Украйна. Ето защо съм уверен, че през декември ЕС ще продължи санкциите срещу Русия“, подчерта полският политик, цитиран от ТАСС.    Буенос Айрес е домакин на срещата на в момент, в който напрежението между Русия и Украйна е изострено до краен предел заради инцидента в Керченския пролив. Американският президент Доналд Тръмп вече заяви, че ще отмени плануваните разговори в кулоарите на Г-20 с руския си колега Владимир Путин заради действията на Москва към Киев. ", "date": "2018.11.30", "title": "Туск: Уверен съм, че ЕС ще продължи санкциите срещу Русия"}
{"url": "https://www.actualno.com/moresport/sled-razdjalata-s-kobrata-zauerland-trygna-stremglavo-nadolu-news_709279.html", "text": "  Германската промоутърска компания Sauerland, която представляваше Кубрат Пулев, отбелязва негативна тенденция в развитието си след напускането на българина.     Според информация на \"Дарик\" повечето звездни клиенти на германците също са се разделили с тях.   През последните години Sauerland организираше зрелищни галавечери, но това вече изглежда е в миналото. Доказателство за упадъка им е предстоящата галавечер в Гумерсбах на 1 декември. \r\nВ нея основният двубой е между Денис Илбай и Денис Крийгер за титлата на Германия. Според сайта boxen.de в недалечното минало такъв мач би бил един от най-безинтересните в галавечер на компанията.  В \"Зауерланд\" все пак има повод за радост. Какъв е той разберете в .", "date": "2018.11.30", "title": "След раздялата с Кобрата \"Зауерланд\" тръгна стремглаво надолу"}
{"url": "https://www.actualno.com/ruse/koledno-novogodishnijat-festival-ruse-2018-shte-vlastva-po-ploshtadi-i-zali-news_709281.html", "text": "  През последния месец от годината Русе ще бъде обхванат от празнична еуфория. От 1 до 31 декември, Община Русе, ОП „Русе Арт“, Общински младежки дом и Общински младежки център за култура и изкуство организират традиционното издание на Коледно-новогодишния фестивал Русе 2018.     На 30 ноември, в Заседателната зала на Община Русе, се състоя пресконференция за празничните събития. Директорът на дирекция „Култура и образование“ Ирена Петрова представи детайлно фестивалната програма. Присъстваха и зам.-кметът по хуманитарни дейности в Община Русе Иван Григоров, както и началникът на отдел „Култура“ в Община Русе Ива Чавдарова. \r\nПредставяме някои от впечатляващите събития:\r\nНа 3 декември, от 18 ч., в Доходно здание ще се състои връчването на Годишните награди на Община Русе в сферата на туризма „Дунавски Лимес“ 2018 с участието на Калин Вельов и Amazonia Dance Project.  На следващия ден от 18 ч., на сцена пред Общината, тържествено ще бъдат запалени светлините на коледната елха с приказния спектакъл „Коледни искри“ и участието на Ледената кралица Елза и нейните магии, Шехерезада, Леденият човек, Зайчето Бъни и Дядо Коледа. Ще се изявят и децата от Детска вокална група „Слънце“ при ОбДЦКИ – Русе, от студио „Приста“, както и Мажоретен състав при ОМД – Русе. Водещ ще бъде любимата им -  кака Лара.\r\nНа 7 декември, от 17:30 ч. ще се открие Международния фестивал на ледените скулптури Русе Айс Фест‘ 2018 „Сребърните кънки“. Зрителите ще могат да наблюдават и церемонията по награждаването на участниците в състезанието по леден карвинг. Леденото приключение ще продължи до 14 февруари. От 18 ч., в Доходно здание ще се проведе коледния концерт на Студио Приста при ОМД – Русе „Операция Коледа“.\r\nОт 10 до 22 декември Ruse Flashmob Weeks ще завладеят града с улично изкуство и танцови изненади, но и в хипермаркети, градски транспорт и обществени сгради в Русе.    Италианския културен институт и Община Русе за трета година организират Кинопанорама „Италия днес“ за киноманите от 10 до 13 декември в зала „Европа“ на Доходно здание. Входът е свободен.\r\nНа 13 декември, от 18 ч., в Доходно здание, художествените формации при ОбДЦКИ – Русе ще представят своя Коледен концерт. На 14 декември, от 18:30 ч., в Доходно здание ще се състои коледен концерт на състави от ОМД – Русе „Мечтание по Коледа“. На 15 декември, от 11:00 ч., в Доходно здание ще се проведе празничният концерт-спектакъл на ОбДЦКИ – Русе „В очакване на Дядо Коледа“\r\nФолклорни състави и клубове от Русе ще представят в Коледно надиграване богата концертна и конкурсна програма. Желаещите да се включат могат да го направят от 17:30 ч. на 15 декември в Зала „Дунав“. Осигурени са и награди. По-късно , в 18 ч. и в 19 ч., в Доходно здание зрителите ще имат възможност да се насладят на коледния концерт на Детско-девически хор „Дунавски вълни“ при ОбДЦКИ и на коледния концерт на Биг Бенд „Русе“ и приятели.\r\nНа 17 декември, в 18 ч., на площада пред Общината, Веселин Маринов ще радва публиката със своя коледен концерт-спектакъл. На 19 декември, от 18:30 ч., в зала „Европа“ на Доходно здание, Детско-младежки хор „Свети Георги Победоносец“ ще представи коледния си концерт. На другия ден, от 18:00 ч. и от 19:00 ч., в Доходно здание ще се представят Формация за модерен балет „Мираж“, които навършват 20 години, както и Тамбурашкият оркестър и ДВГ „Слънце“ при ОбДЦКИ. На 21 декември, от 12 ч., пред „Хепи“, коледарски групи от региона ще участват в традиционното коледуване под надслов „Коледо, ле!“.\r\nОбщина Русе кани всички русенци и гости на града да посрещнат заедно Новата 2019 в Новогодишната нощ на 31 декември, от 23 ч. на площада пред Общината. В празничния концерт по традиция ще участват оркестърът и солистите на ФТТ „Найден Киров“, а атракцията в програмата ще е рок група Б.Т.Р. с най-големите си хитове.   ", "date": "2018.11.30", "title": "Коледно-новогодишният фестивал Русе 2018 ще властва по площади и зали"}
{"url": "https://www.actualno.com/sofia/hotel-marinela-e-vremenno-chastichno-zatvoren-news_709282.html", "text": "  Не можем да правим нови настанявания и да обслужваме в лоби бара, но санкцията е до неделя на обяд (2 декември). Това съобщиха от пресслужбата на хотел \"Маринела\" за .     Уточнението идва във връзка със съобщение от Върховния административен съд (ВАС) за решение, с което окончателно хотелът е затворен по искане на данъчните – за срок от 7 дни. От хотела обаче уточняват, че работят, с изключение на новите настанявания и обслужването в лобито.   Съдебното решение е факт, след като НАП поиска запечатване на \"Маринела\" заради липсващо свидетелство за регистрация на ИАСУТД (бел. ред. - изграждане на дистанционна връзка на фискалните устройства с НАП чрез интегрирани автоматизирани системи за управление на търговската дейност ). Става въпрос, че е нямало директна връзка между някои фискални устройства в хотела и НАП.\r\nВсички хотели, ползващи услугите на фирмата \"Хоспитайлити енд Ритейл Системс\" ЕООД не са разполагали с въпросното свидетелство за регистрация на ИАСУТД към момента на проверката, защото въпросната компания не е била регистрирана и сертифицирана, обясниха от \"Маринела\", когато за пръв път стана публично ясно, че НАП проверява хотела.  ", "date": "2018.11.30", "title": "Хотел \"Маринела\" е временно частично затворен"}
{"url": "https://www.actualno.com/starazagora/mladejkijat-obshtinski-syvet-v-stara-zagora-s-iniciativa-za-svetovnija-den-za-borba-s-hivspin-news_709278.html", "text": "  Вечер, посветена на борбата със ХИВ/СПИН, ще проведе в Младежкия дом тази вечер от 19:00 часа Младежкият общински съвет (МОС). Ще има викторина, презентации и лекция по темата, а във фоайето ще работи и кабинет за анонимно и безплатно консултиране и изследване за ХИВ/СПИН. С инициативата си младежите отбелязват 1 декември, Световния ден за борба с ХИВ/СПИН.     Утре, в парк „Пети октомври“, от 11:30 часа, ще се открие изложба Art Isn't Dismissed by Sickness. Тя е по проект на МОС, подкрепен от Младежка банка, Обществен дарителски фонд - Стара Загора, и изпълнен от младите хора. Чрез него те искат да се повиши осведомеността за ХИВ/СПИН и да покажат, че стигмата е преодолима. С мотото „ “ младежите приканват хората да се замислят дали воденето на сексуален живот без да се вземат превантивни мерки си заслужават живот на хапчета. По-късно те ще направят акция в един големите търговски центрове, която ще завърши с флашмоб. ", "date": "2018.11.30", "title": "Младежкият общински съвет в Стара Загора с инициатива за Световния ден за борба с ХИВ/СПИН"}
{"url": "https://www.actualno.com/society/kak-se-dostavjat-koli-na-granichna-policija-s-dvojna-doza-objalvane-news_709241.html", "text": "  Година и половина отне на \"Мото-Пфое\" да се пребори с Министерството на вътрешните работи за доставка на 70 патрулни коли за Гранична полиция. Договорът между страните, вече докладван пред Агенцията за обществени поръчки, е на стойност 6 145 020 лв. без ДДС.     Поръчката за доставка на патрулни автомобили с висока проходимост беше обявена от вътрешното ведомство през март месец миналата година. Тя беше с две обособени позиции – за 51 полицейски коли и за 71 патрулни коли с надписи \"ГРАНИЧНА ПОЛИЦИЯ\" и \"BORDER POLICE\". Прогнозната стойност на поръчката е 11 139 220 лв. без ДДС, а финансите са осигурени по проект \"Подкрепа за справяне с миграционния натиск по българските външни граници\", съфинансиран със средства за спешно подпомагане от фонд \"Вътрешна сигурност\".   Първата позиция е спечелена от фирма \"Асебо\" ЕООД – собственост на Асен Бораджиев, за 4 453 524 лв. без ДДС. Дружеството е ангажирало сервизните бази на \"Порше\" в София за поддръжка на колите, които доставя на полицията. Този договор вече е изпълнен и отчетен през октомври месец. \r\nЗа втората позиция обаче има дълга битка. Решението на комисията за избор, назначена от МВР, определи през май месец миналата година пазарджишката \"Тойота Тиксим\" ЕООД за изпълнител. \"Мото Пфое\" е отстранена и обжалва пред Комисията за защита на конкуренцията (КЗК). Оказва се, че доставчикът на автомобили губи поръчката, защото написал \"комплект конуси\" вместо да напише техния брой. Според компанията това е незаконно, защото броят от 4 конуса вече е бил включен в самото обявление на поръчката и се е подразбирало, че автомобилите трябва да бъдат окомплектовани.  Антимонополната комисия оставя жалбата без уважение. Впоследствие оплакването минава и през Върховния административен съд, който се произнася в полза на \"Мото Пфое\". ВАС отменя решението на КЗК и връща преписката на Административния секретар на МВР с указание да продължи възлагателната процедура с ново разглеждане на ценовото предложение на \"Мото-Пфое\" ЕООД. Комисията на МВР се връща за ново разглеждане и с решение от януари месец тази година отново класира \"Тойота Тиксим“ на първо място. Месец по-късно \"Мото – Пфое\" пак подава жалба пред КЗК.\r\nЕто какво констатира КЗК след второто оплакване на неуспелия участник: \" Не става ясно защо при първоначалния преглед на ценовото предложение на \"Мото - Пфое\" ЕООД по обособена позиция № 2 такава констатация не е била направена от страна на помощния орган. Единствено е обективирано, че има несъответствие между общите цени във и след изготвената таблица. Едва след окончателното решение на ВАС, което постановява преразглеждане на ценовата оферта на \"Мото-Пфое\" ЕООД, комисията открива нови основания за отстраняване на участника, които първоначално не са регистрирани от същата, макар предложението, което бива преценявано, да не е търпяло промени. Тоест, възниква съмнение доколко изначалния преглед и анализ на офертата е бил пълен и задълбочен, при все че . Тук е мястото да се упомене, че целта на провеждане на всяка процедура за възлагане на обществена поръчка е тя да бъде финализирана и изпълнена с цел постигане на правна стабилност и сигурност и задоволяване на потребностите на възложителя, а не отлагана посредством \"безкрайно ровене в документация и извършване на проверки \".   Становището на Антимонополната комисия е, че не би могло да бъде възприето като коректно заключението, че участникът не е посочил необходимия брой конуси, които са част от оборудването към всеки един автомобил. \" Видно от техническата спецификация, разписана от самия възложител, минимално изискване е автомобилът да разполага с точно четири броя конуси. Буди недоумение фактът, че комисията има изразени съмнения относно собствените си разписани изисквания и има неяснота \"колко броя от посоченото оборудване съдържа или колко броя образуват един \"комплект\". От самата утвърдена документация е безусловно ясно, че четири броя конуси е императивно установеният брой от това изискуемо оборудване, който брой следва да е наличен към всеки автомобил \", се сочи в мотивите за решението, с което КЗК връща процедурата за преразглеждане.    Според КЗК назначената в МВР комисия просто е трябвало да изиска от участника потвърждение, че предвиденият „комплект“ включва 4 броя конуси.\r\nТова решение на КЗК е от март месец тази година и е подлежало на обжалване пред ВАС. През май месец шефът на дирекция „Обществени поръчки“ в МВР решава да приеме мотивите на КЗК, да не обжалва и съответно обявява за класирана на първо място фирма \"Мото-Пфое\". Но едва шест месеца по-късно – на 13 ноември 2018 г., МВР сключва договор с дружеството за доставка на въпросния брой патрулни автомобили за Гранична полиция.", "date": "2018.11.30", "title": "Как се доставят коли на \"Гранична полиция\" - с двойна доза обжалване"}
{"url": "https://www.actualno.com/curious/dneven-horoskop-za-1-dekemvri-news_709249.html", "text": "        Тази събота се отдайте на магията на изкуството. Концерт или изложба ще запълнят онази празнота, която ви тормози от известно време. Самите вие може да се опитате да създадете нещо с ръцете си. През този ден обърнете внимание на детайлите. Не е занимавайте с решаването на сериозни въпроси - сега им е времето. Помислете за коледните подаръци за близките.   Днес ще се забавлявате най-добре, ако прекарате деня извън дома. Весела компания и развлечение е това, от което имате нужда сега.     Това е ден за въвеждане на нови правила. Ситуацията в личния ви живот се е променила и това напълно логично променя нещата.    През този ден може да пропадне ваша уговорка с приятели. Не им се сърдете, а бързо измислете резервен план за забавление. Това е ден, в който да демонстрирате самочувствие. Сега вашата увереност в собствените ви усилия ще ви донесе изключително много позитиви.   Това е ден, в който да преместите фокуса върху напълно различни неща. Откъснете се от въпросите, за които сте мислили през последните дни и ще ви просветне.    Някой може да ви нарани, но по никакъв начин не показвайте, че сте засегнати. Усмивката ви и доброто настроение ще обезоръжат враговете ви. През този ден ще се ползвате с голямо доверие сред околните. Това е добър момент да обясните най-щурите си идеи, без да ви кажат, че сте луди.    Тази събота ви очаква запознанство с много интересни хора. Опитайте се да ги изслушвате докрай и да разберете, колкото се може повече за тях. Тази събота заложете на спокойствието. Излизането сред хора ще ви напрегне. Изключете телефона и изберете нов филм или книга, в които да се отдалечите от реалността. Тази събота отворете съзнанието си за всичко ново. Може да имате пълно доверие на интуицията си, която ви подсказва да се забавлявате.", "date": "2018.11.30", "title": "Дневен хороскоп за 1 декември"}
{"url": "https://www.actualno.com/plovdiv/s-pishtna-zarja-i-mnogo-muzika-grejna-kolednata-elha-v-plovdiv-news_709309.html", "text": "  В Пловдив тържествено бяха запалени светлините на Коледната елха в центъра на града. Така бе даден старт на Коледните и Новогодишни празници в града под тепетата.      „В навечерието сме на един месец, който е изпълнен с най-светлите празници, с много топли емоции, в който си даваме равносметка какво сме свършили през изминалата година. С нетърпение очакваме новата година, която ще е много специална за нас. На 12 януари заедно ще дадем старта на Европейска столица на културата и няма как да не сме изпълнени с положителни емоции“, заяви кметът Иван Тотев, след което заедно с децата отброиха от 10 до 1 и запалиха светлините на елхата. Последва внушителна заря, която даде старт на Коледните и Новогодишни празници.  За доброто настроение на всички присъстващи се погрижиха изпълнителите от детска вокална формация \"Омайниче\" с ръководител Таня Орманова, гайдарите от състав \"Родопчани\" към Народно читалище \"Гого Мавров – 1930\" с ръководител Веселин Козарев и Фолклорен танцов ансамбъл \"Седенчица\" с ръководител Рени Вълчева и хореограф Нели Карабахчиева.", "date": "2018.11.30", "title": "С пищна заря и много музика грейна Коледната елха в Пловдив"}
{"url": "https://www.actualno.com/balkani/makedoncite-sa-protiv-promjana-na-konstitucijata-sochi-prouchvane-news_709285.html", "text": "  Повече от 50% от македонците се противопоставят на промяната на конституцията в резултат на Договора от Преспа за промяна на името, показа най-новото телефонно допитване до общественото мнение за текущите държавни политики и конституционните промени на MKD.mk и агенцията Market Vision.     Подкрепяте ли решението на парламента за промяна на конституцията с цел промяна на името на Република Македония беше един от въпросите в това проучване.   С отговор \"да, подкрепям\" се съгласиха 37,6%, а срещу промяната на конституцията и името са 51,5% от анкетираните. С \"Не знам\" отговориха 10,9%.\r\nСпоред етническа принадлежност, 62,2% от македонците са против промяната на конституцията и името, а 28% - за. За албанците този процент съответно е 76,5% за, а срещу 6,7%.  От анкетираните, които подкрепят промените в конституцията (37,6%) 37 на сто не знаят дали са за или против промяна на част от текста в преамбюла, \"решенията на АСНОМ\" с \"обявяване от Първото заседание на АСНОМ\".\r\nСрещу такова промяна са 7,9 на сто, а 55,1 на сто от тези, които подкрепят промените в конституцията, нямат проблем с превключването на решенията с обявяване от АСНОМ.\r\nЗа добавяне в преамбюла и на Охридското рамково споразумение 56,8 на сто от тези, които подкрепят промените в конституцията, са „за“, а „против“ 14,7%, а отговор \"не знам\" са избрали 28,5%.       По отношение на гласуването за пристъпване към конституционните промени на 19 октомври, 53,2 на сто от анкетираните са убедени, че депутатите на ВМРО-ДПМНЕ са били повлияни, когато са гласували за промяна на конституцията. Това, че гласуваха по собствената си воля, смятат 24,3% , а не знаят или отказват да отговарят 22,5% от респондентите.\r\nЗа това какъв би могъл да бъде пазарът за такова гласуване на депутатите от ВМРО-ДПМНЕ, анкетираните, които смятат, че това е било под влияние (53,2%) дават самите отговор на открит въпрос и казаха, че това е резултат от обещания за освобождаване от обвинения (31,3%), заплахи и натиск (29%), финансови ползи (17%) .В тази позиция на респондентите етническата принадлежност почти нямаше никакво влияние.\r\nКоя личност е повлияла на решението на депутатите от ВМРО-ДПМНЕ, от тези, които са отговорили, че са го направили под влияние, 44.3 на сто смятат, че ключовата личност за това влияние е Зоран Заев (заедно с правителството и СДСМ), 15,3% са отговорили, че това беше чуждестранният фактор, САЩ и Европа, Сашо Миялков 4%, Специалната прокеуратура - 1.4 ...\r\nАнкетираните бяха помолени по скала от 1 до 5 да оценят работата на президента и премиера, на правителството, държавните институции, съдебната система, Специалната прокуратура и кметове.\r\nАко се приеме, че оценките 4 и 5 са ​​положителни, че тройката е неутрална, а 1 и 2 са лоши, тогава президентът (35,6%), премиерът (30,6%), кметовете на общините (31,9%) и Специалната прокуратура (31.5%) имат най-много четворки и петици.      Същевременно същите предизвикват и най-голямо недоволство от работата им – 46,1 на сто от анкетираните дават на правителството единица или двойка, на президента 45,4%, на премиера 44%, на държавните институции 44,9 процента .\r\nГражданите убедително са недоволни от съдебната власт – 51,3 на сто от респондентите писаха единица или двойка на съдии и прокурори.\r\nТова проучване на общественото мнение се проведе от 21 до 27 ноември.", "date": "2018.11.30", "title": "Македонците са против промяна на конституцията, сочи проучване"}
{"url": "https://www.actualno.com/sciencelogy/novijat-kabinkov-lift-v-moskva-sprja-rabota-zaradi-kiber-ataka-news_709287.html", "text": "  Най-новата туристическа атракция в Москва – кабинков лифт над река Москва, бе затворен ден след като бе пуснат в експлоатация. Причината според компанията-собственик: . Лифтът поема туристите от Воробьёвы го́ры, преминава през някои от най-популярните места в града и отвежда пътниците до стадион \"Лужники\", където се състоя финалът на световното първенство по футбол през изминалото лято.     Лифтът, който отвори тази седмица, трябваше да е безплатен през целия пусков месец, но бе затворен още на следващия ден след пускането си. е осъществена над сървърите, които управляват съоръжението. Всички пътници към момента на спирането са евакуирани успешно. Не е ясно кога лифтът ще отвори отново. В момента всички системи са в процес на тестване.\r\nЛифтът трябваше да работи преди началото на Световното първенство по футбол, но кражба на двутонен алуминиев панел от строителната площадка на стойност 30 хиляди долара забави изграждането на съоръжението.  Георги Кацаров    Архив ", "date": "2018.11.30", "title": "Новият кабинков лифт в Москва спря работа заради кибер атака"}
{"url": "https://www.actualno.com/society/davat-na-vas-izbora-na-shef-na-sofijski-gradski-syd-news_709300.html", "text": "  Класираният на второ място за председател на Софийския градски съд (СГС) Евгени Георгиев ще поиска отмяна на избора, съобщи БНР.     Георгиев ще поиска в понеделник от Върховния административен съд да отмени решението на Съдийската колегия на Висшия съдебен съвет. С решението на ВСС беше избран Алексей Трифонов.\r\nПрипомняме, това е вторият конкурс, в който участва Георгиев. На предишния той бе единствен кандидат, но не му стигна подкрепа, за да бъде избран.   Според Георгиев двама от съдебните кадровици са били предубедени при гласуването - единият е изнесъл невярна информация за негови акции във фалиралата КТБ, а вторият е убеждавал конкурента му да участва в конкурса.  Съдия Евгени Георгиев коментира, че при гласуването във вторник Съдийската колегия не е отчела волята на мнозинството съдии в Софийския градски съд, които са го подкрепили.\r\n\"Много от членовете на ВСС - всички, които гласуваха за мен и една част, които гласуваха за другия кандидат, неколкократно са заявявали, че принципът на съдийското самоуправление е особено важен. При равни кандидатури трябва да се предпочете тази, която е съобразена с принципа на съдийското самоуправление\", каза Георгиев.\r\nСпоред него в случая кандидатурите са били наистина равни като компетентност като познаване на работата на съда, и като професионален опит. Няма основание те да отидат в изключението и да не се съобразят с принципа за съдийско самоуправление.    ", "date": "2018.11.30", "title": "Дават на ВАС избора на шеф на Софийски градски съд"}
{"url": "https://www.actualno.com/politics/radev-uveri-che-shte-zashtitava-vygledobiva-v-katovice-news_709301.html", "text": "  Няма да се присъединя към декларацията на президента на Австрия, с която се призовава да се прекрати въгледобивът като прекалено замърсяващ околната среда. Това е казал президентът Румен Радев след разговор с лидерите на КНСБ и КТ Подкрепа Пламен Димитров и Димитър Манолов.     Припомняме, че на 3 и 4 декември Радев ще представлява България на срещата за климата в Катовице (бел. ред. - на нея ще се уточняват договореностите по Парижкото споразумение за климата ), която ще се проведе под егидата на ООН. В тази връзка президент обяви пред синдикалните лидери, че не той формира позицията на България, а правителството, но той бил поканен на срещата и си имал мнение, за което уведомил кабинета, предаде БГНЕС.   По думите на президента в изпратеното предложение от Министерски съвет за национална позиция на страната ни, която да бъде представена на форума на високо равнище в Катовице, се подкрепят решенията на Парижкото споразумение за климата и тяхната реализация, но отсъства  категорична национална позиция. \"Затова сме разработили друг вариант на моето изказване с една много по-категорична национална позиция и съм го изпратил за съгласуване в Министерски съвет\", подчерта Румен Радев. Държавният глава призова синдикалните организации да се запознаят и с двата проекта, преди да направи обръщението си на предстоящата среща на високо равнище.\r\nДвата синдиката са обединени в мнението, че президентът и премиерът трябва да седнат, да излязат с единна позиция и да защитят достойно бъдещето на въгледобива в България.  \"Винаги съм отворен на диалог и смятам, че той е изключително важен, защото това е един стратегически отрасъл за България\", смята държавният глава.\r\nВ Катовице основен приоритет е да се оформи Парижкият регламент т.е. правилникът, който определя как се отчита количеството вредни емисии, как това се оповестява публично известно и какви мерки взема всяка държава за намаляването на своите емисии.", "date": "2018.11.30", "title": "Радев увери, че ще защитава въгледобива в Катовице"}
{"url": "https://www.actualno.com/sliven/izlojba-spomen-za-daniela-nencheva-otkrivat-v-sliven-news_709312.html", "text": "  На 4 декември в една от най-красивите къщи на Сливен - Узунова къща на булевард „Цар Освободител”, ще бъде открита изложбата „Спомен за Даниела Ненчева”.     Събитието се организира по идея на близки приятели на художничката, със съдействието на Община Сливен и Художествена галерия „Димитър Добрович”.   Избраната дата 4 декември не е случайна. Години наред Даниела Ненчева откриваше своя самостоятелна изложба на празника на Света Варвара, събираше приятели и съмишленици, и тези откривания бяха едно приятно и очаквано събитие за почитателите на изкуството.\r\nДаниела Ненчева е потомка на сливенски интелектуалци, следва живопис. След завършване на университета работи като учител в родния си град. Дълги години е председател на Дружеството на художниците в Сливен, вдъхновител и организатор на мащабни художествени събития и пленери под Сините камъни. В края на житейския си път Даниела Ненчева бе директор на Сливенската художествена галерия.  Даниела бе обичан и активен общественик и творец.  Отиде си от този свят през есента на 2017 година.\r\nВ Узунова къща ще бъдат подредени нейни живописни творби от различни жанрове и периоди.   Изложбата е своеобразен помен и поклон пред неспокойната, творческа и търсеща същност на Даниела Ненчева.    Тя ще остане в галерията до 11 декември.", "date": "2018.11.30", "title": "Изложба „Спомен за Даниела Ненчева” откриват в Сливен"}
{"url": "https://www.actualno.com/football/berbatov-v-top-20-na-naj-velikite-napadateli-vyv-visshata-liga-news_709322.html", "text": "  Българският нападател Димитър Бербатов получи огромно признание от авторитетното издание \"FourFourTwo\". Благоевградчанинът попадна в класацията за най-добрите нападатели играли някога в ерата на Висшата лига.     В Топ 30 сънародникът ни се нареди на 20-а позиция, изпреварвайки имена като Емануел Адебайор, Оле-Гунар Солскяер, Джърмейн Дефо, Юрген Клинсман, Лес Фърдинанд, Джими Флойд Хаселбанк, Ромелу Лукаку, Карлос Тевес, Диего Коста и Никола Анелка.\r\n\"Въпреки че през 2002 година игра финал в Шампионска лига с Байер Леверкузен, феновете на Тотнъм едва ли знаеха какво е купил техният тим през 2006 година. На Бербо не му трябваше много време, за да се превърне в култов играч на \"Уайт Харт Лейн\", познат с лежерния си, но клинично точен стил.\r\nЦялата статия и още спортни новини - четете на .  ", "date": "2018.11.30", "title": "Бербатов в топ 20 на най-великите нападатели във Висшата лига"}
{"url": "https://www.actualno.com/healthy/pravitelstvena-bolnica-shte-byde-prestrukturirana-da-obslujva-samo-deca-news_709263.html", "text": "  \"Болница „Лозенец“ поетапно ще бъде преструктурирана в лечебно заведение, което да обслужва само деца. Ще постигнем това без да се създава социално напрежение и без риск както за лечението на пациентите в болницата и професионалната реализация на персонала в нея, така и за обучението на студентите на територията на лечебното заведение. Важно е да подчертая накрая, че имам пълната политическа подкрепа на правителството, като по този начин управляващите се отказват от една своя привилегия в името на здравето на българските деца.\" Това каза министърът на здравеопазването Кирил Ананиев в отговор на парламентарен въпрос.     \"Министерството на здравеопазването работи по създаване на национална многопрофилна педиатрична болница, в която на едно място да бъдат услугите по: спешна и високоспециализирана консултативна педиатрична помощ, интензивно лечение на деца, включително с възможности за продължителна дихателна реанимация, неонатологична помощ, с възможности за обслужване на деца, родени с висока степен на недоносеност и изключително ниско тегло при раждане, комплексно (терапевтично и оперативно) обслужване на деца с вродени аномалии, хронични заболявания и увреждания и други тежки заболявания, услуги по продължително лечение, рехабилитация и палиативни грижи\", каза още здравният министър.   Ананиев увери, че чрез изграждането на многофункционалната детска болница децата ще получават комплексно обслужване в рамките на една структура, ще им бъде гарантирана най-добрата медицинска грижа, ще бъде стимулирана и специализацията на младите лекари в областта на педиатрията.   Министър Ананиев съобщи, че е изготвен ясен график за действие през следващите 6 месеца по структуриране на детската болница. Като първа стъпка той посочи .\r\nСтатутът на лечебното заведение ще е по чл. 5 от Закона за лечебните заведения – като второстепенен разпоредител с бюджет към министъра на здравеопазването. Ще бъде създадена експертна група, в която ще участват директорите на редица лечебни заведения, за да изготвят подробен план за действие за преструктуриране на наличните болнични структури в УБ „Лозенец“, които не са свързани с лечението на деца. Към нея ще се включат и експерти по педиатрия и детски грижи с доказан професионален опит.   Ще бъде създадена и експертна група, която да изготви план за действие за всички правно-икономически и финансови промени в преструктурираните болници, от които ще излязат детските клиники и отделения, включително чрез промени в статута и в капитала на дружествата.    Ще бъде направен и одит на финансовото състояние на Болница Лозенец.", "date": "2018.11.30", "title": "Правителствена болница ще бъде преструктурирана да обслужва само деца"}
{"url": "https://www.actualno.com/society/novinite-naj-vajnoto-za-denja-30-noemvri-news_709274.html", "text": "   Редакционният екип на ви представя най-важните новини за изминалия ден, 30 ноември.       Рискът от ескалация на конфликта между Русия и Украйна е реален, но Европа в никакъв случай не трябва да става заложник на украинската вътрешна политика и амбиции. Затова е важно да разберем, че ние нямаме интерес от милитаризация на Черно море, което пряко ще рефлектира върху България. Това заяви президентът Румен Радев в Стара Загора.   Промени в енергийната стратегия на страната приеха депутатите след  гласуване в парламента.  \"За\" промените гласуваха 162 народни  представители, 10 - \"въздържал се\" и нито един \"против\". Като основна  задача в стратегията е заложено изграждане на нова над 470-километра  инфраструктура в посока от газоразпределителната станция в Петрич по  посока Провадия към Сърбия. За строителството ще са необходими над 2,8  млрд. лева. България трябва спешно да изпълни изискванията и сроковете по строежа на „Турски поток”, тъй като от него зависят и други страни. Това коментира на летище София след завръщането си от Мароко премиерът Бойко Борисов, предаде репортер на БГНЕС.     Крачка напред в сближаването на позициите по интерпретацията на общата история между България и Македония е постигната на заседанието на Съвместната комисия по историческите и образователните въпроси в София. Това съобщи съпредседателят на комисията от българска страна професор Ангел Димитров, който е бивш посланик на България в Скопие.      \"Нека да държим сметка в колко български домове тези помещения са  извън сградата, в колко български домове все още няма течаща вода, което  не означава, че не полагаме максимални услилия за подобряване на  условията и това се прави и със средства от държавния бюджет и по линия  на финансовия норвежки механизъм\". Това обясни правосъдният министър  Цецка Цачева по отношение на скандалните условия, в които са държани  вече 7 месеца в ареста бившата кметица на \"Младост\" Десислава Иванчева и  заместничката ѝ Биляна Петрова. Без дискусии и в рамките на 10 минути бяха прегласувани текстовете от законопроекта за личната помощ, които на извънредното заседание на социалната комисия във вторник предизвикаха напрежение. Става въпрос за финансовото обезпечаване на закона, което беше проблематично. 35 милиарда лева са данъците, платени от \"Лукойл\" в периода 2011 - 2017 година, обяви Валентин Златев. Загуби са отчетени само за три години от този период, което е резултат от високите цени на нефта - до 149 долара за барел, на международните пазари. Камарата на строителите в България (КСБ) сезира Съвета за електронни медии (СЕМ) във връзка с изказвания на депутата от БСП Елена Йончева в ефира на bTV и най-вече заради това, че медията не е излъчила правото на отговор, което КСБ са изпратили след изказванията на Йончева.   Председателят на Държавната дума на Руската федерация Вячеслав Володин заяви, че зад разкола на църквата в Украйна стои президентът на страната Петро Порошенко, предаде ТАСС, цитирана от БГНЕС. Украйна въвежда ограничения за влизането на руснаци от мъжки пол на възраст от 16 до 60 години на територията на страната. Това съобщиха от пресслужбата на украинския президент. Порошенко обяснява мярката с това, че Киев не иска да позволи на Москва да \"формира в Украйна отряди на частни армии.\" Срещата на върха на Г-20 столица Буенос Айрес. Форумът ще приключи на 1 декември. С поемането на председателството на Г-20 през декември миналата година аржентинският президент Маурисио Макри подчерта следните приоритетни теми: работни места и заетост в бъдещето, инфраструктура за развитие и устойчиво бъдеще в продоволствената сфера. България се превърна в първата страна членка на ЕС, която е екстрадирала китайски чиновник, заподозрян в корупция, съобщи Китай, цитиран от \"Reuters\". Президентът на Китай Си Дзинпин предприе мащабна кампания за борба с корупцията, която се разпростира и до други държави. Заподозрени в корупция и икономически престъпления в чужбина са екстрадирани в Китай. Българският нападател Димитър Бербатов получи огромно признание от авторитетното издание \"FourFourTwo\". Благоевградчанинът попадна в класацията за най-добрите нападатели играли някога в ерата на Висшата лига. ", "date": "2018.11.30", "title": "Новините: Най-важното за деня, 30 ноември"}
{"url": "https://www.actualno.com/curious/jenata-deva-e-ocharovatelna-i-inteligentna-news_709271.html", "text": "  Очарователна, перфектна и интелигентна,  Девата привлича и съблазнява всичко, което пресича пътя й, без значение дали говорим за или жена. Жената Дева е много разумна, естествен критик и остър анализатор на всичко и на всички. Високо интуитивна, тя има способността да усеща кое е непристойно за даден човек или ситуация и да се вдъхнови с намерение да подобри това.     Жената Дева е в състояние да вземе хаоса  с вълшебните си ръце и да го превърне в съвършен ред.  Управлявана от Земята, тя е практик по своята същност, основавайки нейните мисли върху реалността, а не върху въображението. Усещането и преживяването са по-важни от емоциите и фантазиите за жената Дева. Ето защо тя е страхотен приятел, който си заслужава да имате до себе си. Когато става въпрос за любовта, жената Дева има вътрешна сила и решителност. Тя е чиста, вярна и държи на своите отношения. Вярва в истинската любов, в онази между равноправни партньори, които се обичат и се грижат един за друг. Тя не е почитател на идеята за любовта от приказките, защото е прекалено заземена, за да вярва в нея. Изключително страстна е, интензивна и изисква съвършенство от връзката си.  Жената Дева има склонност да анализира ситуацията, да търси недостатъци, да укрепва слабостите и да изследва емоциите си.   Девите са ориентирани към детайлите. Това не означава, че те обичат да организират и подреждат всичко около себе си. Държат на структурата и са винаги подредени. Именно това прави жената Дева идеалният офис-асистент, личен асистент или организатор на събития. Знаейки, че грижата за здравето й е практичното нещо, жената Дева може да анализира здравословното си състояние до последния детайл. И дори когато се чувства добре, не може да спре да анализира всяка малка болка и потенциален проблем.", "date": "2018.11.30", "title": "Жената Дева е очарователна и интелигентна"}
{"url": "https://www.actualno.com/europe/ungarija-naj-golemijat-grjah-na-gruevski-e-che-zashtiti-evropa-ot-terorizma-i-migrantite-news_709266.html", "text": "  Европейският парламент няма никаква връзка с екстрадирането и убежището на бившия македонски премиер Никола Груевски в Унгария, каза Золтан Ковач, държавен секретар по международна комуникация в кабинета на унгарския премиер Виктор Орбан.     В интервю за телевизия \"Ехо\" Ковач заяви, че процедурата по предоставяне на убежище на Груевски не е политически, а правен въпрос, предаде Plusinfo.   „Но Европейският парламент, който няма нищо общо с процеса, иска да го представи като политически въпрос. Мнозинството от евродепутатите гласуваха за резолюцията, въпреки че нямат нищо общо със случая с Груевски“, каза Ковач.\r\nСпоред него ЕП \"си вре носа там където не му е мястото\". Най-големият грях на Груевски, казва Ковач, е че той построи ограда и защити Европа от тероризма и мигрантите.  Вчера Европейският парламент в одобрения си доклад за Македония призова Унгария да екстрадира Никола Груевски.\r\nЕП официално зае позицията, че \"Будапеща не трябва да осигурява убежище на Груевски, който избяга с дипломатическа помощ от Унгария, за да избегне присъда, защото този акт представлява намеса във вътрешните работи на Македония\".   ", "date": "2018.11.30", "title": "Унгария: Най-големият грях на Груевски е че защити Европа от тероризма и мигрантите"}
{"url": "https://www.actualno.com/curious/jenata-lyv-e-istinska-lyvica-v-kojata-na-chovek-news_709276.html", "text": "  Можете да познаете жената Лъв по силния й смях и най-ярката усмивка. Под ръководството на Слънцето, центърът на Вселената, този знак обожава вниманието и обикновено го получава. Тя е страстна, игрива и много оживена. Лъвът е интелигентен, остроумен и  силен. Именно заради това  има толкова много жени от тази зодия в областта на изкуството и развлекателната индустрия. и с лекота получава това, което най-много иска. Тя е истинско вдъхновение за останалите, които искат да се научат повече да обичат себе си.      Тъй като смята себе си за съвършена, жената не приема по-малко от най-доброто. И това важи с пълна сила за отношението й към връзките. Тя е отдадена, страстна и любяща, но трябва да получи безграничната любов на мъжа до себе си, за да разкрие пред него своята нежна страна. Жената Лъв може лесно да се влюби, а когато това стане, се отдава напълно на връзката си. Жената Лъв има нужда от кариера, в която да може да блесне със своя ум и интелект. Скучните офис длъжности не са подходящи за кралицата на зодиака. Тя не би се задоволила и с нископлатена работа. Умее и да преценява възможностите си. Предпочита да се насочи към по-артистични професии, в които може да развие творческия си потенциал и да застане под светлините на прожекторите. Тя е подходяща за професии като актриса и писател.   Като цяло Жената Лъв много добре знае как да се грижи за тялото си, затова и рядко боледува. Тя умее да слуша от какво има нужда организма й и знае кога да се погрижи за себе си.", "date": "2018.11.30", "title": "Жената Лъв е истинска лъвица в кожата на човек"}
{"url": "https://www.actualno.com/society/sled-snega-vseki-deseti-vlak-u-nas-zakysnjava-news_709115.html", "text": "   . В сряда със закъснение са пристигнали общо 157 влака от движещите се 556 за деня. Ден по-късно, в четвъртък, след спирането на валежите, ситуацията се е подобрила и закъсненията са достигнали до средните за железниците, пише \"Монитор\".     Със закъснение в крайните си гари са пристигнали 50 влака от общо 552 композиции за деня, според данни на .   Влошените атмосферни условия особено в североизточните райони, където имаше и временно прекъсване на движението в участъка между гарите Разград и Самуил, са били част от причините за закъсненията. Аварийни и обледяване на токоснематели, както и други технически причини, също са довели до забавяне на разписанията.   Компенсации пътниците могат да получат при отказ от пътуване, която е възстановяване на сумата за билета. Изключение е случаят с бързия влак № 3623 от София за Бургас, който на 28.11.2018 г. година замина с голямо закъснение.  Във вчерашния ден пътниците се наложи да изтърпят 192-минутно закъснение заради обледен пантограф на локомотива и невъзможност на железничарите да осигурят друг навреме.\r\nСлед решение на ръководството в оставка на \"БДЖ-Пътнически превози\" всички пътници от този влак ще бъдат компенсирани с безплатни двупосочни билети за пътуване с влак по произволно избран от тях маршрут поради допуснатото закъснение и липсата на точна информация за заминаването на влака, съобщиха по-рано от Железницата.   Ден по-късно със закъснение в крайните си гари е пристигал всеки десети влак. Основните забавяния от разписанието са в рамките на около 30 минути, а четири влака са реализирали закъснение от над 60 минути.    Припомняме, че само след година компенсациите, които пътниците ще трябва да получават, ще бъдат по-високи. Преди две седмици евродепутатите увеличиха обезщетенията за закъснения над 1 час от 25% на 50% от цената на билета.\r\nПътниците ще имат право на по-големи обезщетения в допълнение към правото да продължат да пътуват или да бъдат пренасочени. Така клиентите на БДЖ ще имат право на 75% обезщетение от цената на билета за закъснение от час и половина и 100% от цената на билета за закъснение от повече от 2 часа.\r\nЗа да се избегне блокирането на пътници в случай на изпусната връзка, пътниците ще имат същите права на информация, помощ и обезщетение като при директно пътуване, решиха евродепутатите тогава. Те отхвърлиха предложенията за освобождаване на железопътните оператори от изплащане на обезщетения в случаи на \"извънредни обстоятелства\".   ", "date": "2018.11.30", "title": "След снега - всеки десети влак у нас закъснява"}
{"url": "https://www.actualno.com/europe/ispanija-i-gibraltar-zatopliha-otnoshenijata-si-news_709291.html", "text": "  Великобритания разкри четири споразумения, подписани с Испания, които са част от споразумението за Brexit и предвиждат безпрецедентно сътрудничество между Мадрид и Гибралтар. Меморандумите за разбирателство очертават сътрудничеството в областта на контрабандата на тютюн, полицията, правата на работниците и околната среда, като създават съвместни комисии, които ще се събират, за да обменят информация, предаде БГНЕС.     Меморандумите само за преходния период, докато Обединеното кралство всъщност напусне Европейския съюз, но все пак представлява тласък в отношенията между Испания и Гибралтар, британска отвъдморска територия, за която Мадрид отдавна претендира.   Съгласно споразуменията Гибралтар се е съгласил да увеличи цената на  тютюневите изделия в опит да атакува контрабандата. Цените понастоящем  са между 25 и 48% по-ниски в сравнение с Испания, в зависимост от  продуктите.\r\nДруг меморандум установява съвместна комисия между Испания и  Гибралтар за полицейско и митническо сътрудничество, трети за правата на  работниците, а още един - по въпросите на околната среда, като всяка  страна има равен брой членове. Договорките не засягат трънливия въпрос за суверенитета на Гибралтар.  Испания отдавна си иска обратно Гибралтар - малък скалист връх на южния край на Испания, от който се е отказала в полза на британската корона през 1713 г. Гибралтар обаче иска да поддържа връзките си с Обединеното кралство.\r\nОтношенията между Испания и Гибралтар отдавна са опънати и това се отразява върху малката сухоземна граница между тях. При един особено разгорещен спор за оспорвани води испанските органи увеличиха граничните проверки през 2013 г., като създадоха продължаващи часове блокади и накараха Европейската комисия да се намеси и да облекчи кризата. Но Brexit накара правителствата на Испания, Гибралтар и Великобритания да преговарят за много отдавна съществуващи въпроси.", "date": "2018.11.30", "title": "Испания и Гибралтар затоплиха отношенията си"}
{"url": "https://www.actualno.com/europe/putin-osydi-porochnoto-izpolzvane-na-sankcii-i-protekcionizma-news_709303.html", "text": "  В Буенос Айрес руският президент Владимир Путин осъди \"порочното\" използване на санкциите и търговския протекционизъм, което беше изтълкувано като неприкрита критика срещу Доналд Тръмп.     \"Не можем да не видим нечестната конкуренция, която все повече заема място на честен диалог, основан на равенството между държавите\", заяви Путин пред лидерите на нововъзникващите икономики, когато срещата на върха бе открита в Буенос Айрес.   \"Порочна практика за връщане към незаконни, едностранни санкции и протекционистки мерки се разпространява, като заобикаля Устава на ООН, правилата на СТО и международно признатите правни норми\", каза Путин.\r\nПутин каза, че резултатът е \"изключително негативен ефект върху духа на международното сътрудничество\", обезсърчаващ бизнеса.  Тръмп, който се застъпва за политика \"Америка на първо място\" в търговията, отмени срещата си с Путин в Буенос Айрес в знак на протест срещу напрежението между Русия и Украйна във водите близо до анексирания от Москва Крим.\r\nНа срещата си с лидерите от БРИКС (Бразилия, Русия, Индия, Китай и Република Южна Африка), която е в кулоарите на срещата на Г20 в Буенос Айрес, Путин изтъкна принципната важност на оформянето на набор от правила за осъществяване на Парижкото споразумение за климата, като бъдат зачетени мненията на всички заинтересовани страни.   Междувременно стана ясно, че по време на първото работно заседание на срещата на върха на Г20 Путин ще седи на масата между престолонаследника на саудитска Арабия принц Мухамед бин Салман и южнокорейския президент Мун Дже Ин. Това е разпределението на местата, направено от организаторите.    ", "date": "2018.11.30", "title": "Путин осъди порочното използване на санкции и протекционизма"}
{"url": "https://www.actualno.com/curious/bojan-petrov-shte-byde-pocheten-v-specialen-blok-na-predstojashtite-dni-na-predizvikatelstvata-news_709323.html", "text": "  14-тите Дни на предизвикателствата, предстоящи между 3 и 5 декември в Аула „Максима“ на УАСГ, ще почетат българския алпинист Боян Петров, който бе неизменна част от фестивала от самия му старт през 2005 г.     „2018 година за всички нас в Дни на предизвикателствата е Годината на Боян Петров. Той си тръгна, както и дойде, следвайки своя път, без компромиси и хленчене. Успя за броени години да обърне умората във възхищение, недоверието във финансова подкрепа, апатията в устрем за следване, и да респектира политиците с търсенето на точния израз, и на решения за консенсус, в полза на една или друга кауза. Десетки хиляди и днес са готови да тръгнат по неговите стъпки. Съвременен будител, апостол и ментор“, споделя основателят на „Дните“ Любомир Попйорданов.\r\nПрез годините Боян Петров винаги е бил магнит за аудиторията на „Дни на предизвикателствата“, със своите дълбоко лични и мотивиращи лекции на фестивала. Зрителите се вълнуваха от поредните му новоизкачени върхове и каузи. Тази година Боян Петров ще присъства със своя завет – природозащитата, вечният стремеж към по-високи цели, човекът Боян Петров, който вдъхновява околните да постигнат най-добрата версия на самите себе си.\r\nЗа тях още в откриващия ден на събитието, 3 декември,  ще говорят негови приятели : алпинистът Дойчин Боянов, спелеологът Теодор Кисимов, Петя Колчева, първата българка, стъпила на връх Еверест, и разбира се спътницата на Боян Петров в живота Радослава Ненова, пред чийто несломим дух се възхити цяла България.  Ще проследим дълбоката връзка на Боян Петров с цялата история на фестивала, на сцената ще излезе и представител на Коалицията „За да остане природа в България“ и Коалиция „За Кресна“.  Ще видим непоказвани досега кадри с Боян Петров от личния архив на Боян и Радослава Ненова, колеги и приятели. Ще чуем и неговия глас, в минутите за „Памет“.\r\nИ през 2018-та 14-тите „Дни на предизвикателствата“ ще останат верни на своето ДНК, в което се преплитат лекции, презентации, дискусии и работилници от областта на катеренето, алпинизма, спелеологията и сигурността в планината и избора на начин на живот. Световният океан и море, опазването на водата и екосистемите на океана за първи път навлизат мощно в програмата. Специален гост е французинът Тито Томази, обикалящ света на колело и пресъздаващ своите странствания във фото и видео разкази.\r\nЗа първи път „Дните“ ще ни зарадват с цели шест завладяващи пълнометражни кино премиери – епичният „The Dawn Wall“ с Томи Калдуел и Кевин Йоргесън, “A Land Shaped by Women”, представящ пътешествието и социален проект на две фрийрайдърки в Исландия, бографичен филм за най-обичания британски алпинист сър Крис Бонингтън, мястото на халките за осигуровка в чешкото катерене, сърф и природозащита сред величествената природа на Австралия с продукцията на Patagonia „Never Town” и снежният фрирайд шедьовър Zabardast отвеждащ ни някъде Каракорум, от майстора на жанра Жером Танон.       Дневната дискусионна програма е от 10 часа на 5 декември в Клуба на пътешественика.\r\nМагията на „Дните“ се крепи на плещите на специалните ни гости. През тази година това са  Тито Томази, мореплавателят Дончо Папазов, пътешественикът на далечни разстояния Петър Ванев, бягащият с кауза ултрамаратонец Красимир Георгиев, атлетите Илияна Стоилова и Йоан Колев, преминали със сърф цели 300 км от Дуранкулак до Резово за каузата „Черно море, свободно от пластмаса“, Яна Меламед, част от тандема, oсъществяващ проекта Cycle For Recycle, с пътешествието си на две гуми между Аляска и Аржентина, както и пещернякът Теодор Кисимов, когото публиката на „Дните“ познава отлично.  Ще бъде представена и международната организация за планинско водене IFMGA от водачите Виктор Варошкин, Георги Пенев и Георги Георгиев –Черния.\r\nБИЛЕТИ\r\nВсе още са налични тридневни билети на предварителна продажба от Bilet.bg (25 лв възрастни) както и в магазини “Стената”. Всеки тридневен билет дава право на участие в томбола за награди. В магазина са налични и предварителни детски билети на цена 13 лв.\r\nНа място, на касата пред аула “Максима” ще могат да се закупят еднодневни билети по 10 лв за възрастни и 5 лв за деца, както и тридневни по 30 лв възрастни/15 лв деца.      Фестивалът “Дни на предизвикателствата” се осъществява с подкрепата на инициативата София - Европейска столица на спорта 2018,  NISSAN България и Sport Depot.\r\nОфициален уебсайт:\r\nwww.predizvikatelstva.com\r\n„Дни на предизвикателствата“  в социалните мрежи:\r\nFacebook:    Instagram @predizvikatelstvacom Официално Facebook събитие:\r\nhttps://www.facebook.com/events/2236414686400821/", "date": "2018.11.30", "title": "Боян Петров ще бъде почетен в специален блок на предстоящите \"Дни на предизвикателствата\""}
